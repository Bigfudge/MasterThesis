<chapter name="Smudsside">
NORDISK ILLUSTRERET
HAVEBRUGSLEKSIKON
</chapter>

<chapter name="Titelside">
NORDISK ILLUSTRERET
HAVEBRUGSLEKSIKON

UNDER MEDVIRKNING AF 68 FAGMÆND
REDIGERET AF
L. HELWEG

<i>TREDIE OMARBEJDEDE OG FORØGEDE UDGAVE
MED TALRIGE AFBILDNINGER I TEKSTEN OG 9 FARVETRYKTE TAVLER</i>

I. BIND
A—J

G. E. C. GADS FORLAG — KØBENHAVN MDCCCCXX
</chapter>
<chapter name="Trykkested">
TRYKT HOS J. JØRGENSEN & CO. (IVAR JANTZEN)
</chapter>
<chapter name="Forord">
FORORD.

Ved Planlæggelsen af denne tredie gennemsete og forbedrede Udgave af
Nordisk illustreret Havebrugsleksikon har Redaktionen ladet det sig være
magtpaaliggende, at Værket kan staa i første Linie, hvad Righoldighed og
Paalidelighed angaar. Den Forøgelse af Stoffet, som dette har medført, har
nødvendiggjort Delingen af Leksikonet i to Bind. Det første Bind er nu
afsluttet, og det andet Bind vil antagelig foreligge færdigt i Løbet af
indeværende Aar.

I 1897 paabegyndtes Arbejdet med første Udgave, og naar vi allerede
nu efter et saa forholdsvis kort Spand af Aar nærmer os Afslutningen paa
tredie Udgave, ser jeg heri et Vidnesbyrd om, at Leksikonet har formaaet
at afhjælpe et virkeligt Savn hos Nordens Gartnere og Havevenner. Naar
Leksikonet har været i Stand dertil, skyldes det selvfølgeligt først og
fremmest de grundige og tilforladelige Oplysninger, som Værket bringer Læserne
paa alle Havekulturens Omraader. Det bliver derfor i første Linie den store
Stab af Medarbejdere, hvem vi har at takke for, at Leksikonet atter har
kunnet opnaa et nyt Oplag. Den Omstændighed, at hver især af
Medarbejderne skriver om de Emner, som er Vedkommendes Specialitet,
bevirker, at Læserne hurtig gør den Erfaring, at Leksikonet er en paalidelig
og praktisk Raadgiver. I Erkendelse af, hvad Nordisk illustreret
Havebrugsleksikon derfor skylder Medarbejderne, bringer jeg herved dem alle min bedste
Tak for deres værdifulde Bistand.

Billedstoffet er ved denne tredie Udgave betydeligt forøget, idet der er
medtaget mange nye Billeder. Navnlig vil det sikkert vække Paaskønnelse
fra Læsernes Side, at Forlaget denne Gang har udstyret Værket med
kunstnerisk udførte og naturtro kolorerede Afbildninger.

Konsulent A. Pedersen skylder jeg megen Tak for det betydelige og
fortjenstfulde Arbejde, han i sin Egenskab af Redaktionssekretær har udført.
Hans store Personalkendskab til Landets Fagmænd har været af uvurderlig
Betydning, ligesom hans indgaaende Føling med Nutidens forskellige
Kulturer har været Leksikonet til megen Nytte paa talrige Omraader.

Endvidere takker jeg Havebrugskandidat J. Jenssen, Stege, for hans
Assistance ved Korrekturlæsningen af de latinske Plantenavne, hvorved en
korrekt Stavemaade er sikret. Endelig har Inspektør P. Christensen, Hellerup,
ved sit samvittighedsfulde Korrektionsarbejde fra første til sidste Side ydet
Redaktionen en værdifuld Støtte.

København i Foraaret 1920.

<i>L. Helweg.</i>
</chapter>


<chapter name="Fortegnelse over faste Medarbejdere.">
<b>Fortegnelse over faste Medarbejdere.</b>
<table>
<td c><b>Forfattere og deres Forfattermærke.</b><td c><b>Emne.</b>
<td><b>Albrectsen, S.,</b> Ingeniør, København. (S. A.)<td>Vandings- og Varmeanlæg.
<td><b>Andersen, Ludv.,</b> Handelsgartner, Kbhvn. (L. A.).<td>Handelskultur af forskellige Potteplanter,<br>Varmtvandsbehandling m. m.
<td><b>Andersen, M. P.,</b> Handelsträdgårdsmästare,<br>Jönköping, Sverrig. (M. P. A.).<td>Frugthuskultur.
<td><b>Becker, G.,</b> Docent, København. (G. B.)<td>Koldhusplanter, enkelte Stauder m. m.
<td><b>Bentzen, Edv.,</b> Havearkitekt, København. (Edv. B.).<td>Forskellige Koldhusplanter.
<td><b>Berg, A.,</b> Direktør, København. (A. B—g.).<td>Kirkegaardsanlæg.
<td><b>Bornø, J.,</b> Planteskoleejer, Hørsholm. (J. B.).<td>Anvendelse og Tiltrækning af Prydbuske og Træer.
<td><b>Brandt, G. N.,</b> Kommunegartner, Ordrup. (G. N. B.).<td>Stue- og Udplantningsplanter, Havekunstens<br>Historie m. m.
<td><b>Bruun, A.,</b> Professor, København. (A. B.).<td>Træer og Buske.
<td><b>Bruun, S.,</b> Handelsgartner, Glostrup. (S. B.).<td>Drivning af Frugt og Grønsager.
<td><b>Brostrøm, R.,</b> Planteskoleejer, Viborg. (R. B.).<td>Allétræer, Skovtræer og Lætræers Tiltrækning m. m.
<td><b>Christensen, Harald R.,</b> Laboratorieforstander,<br>København. (H. C.).<td>Jordbundslære og Bakteriologi.
<td><b>Christensen, Øvli,</b> Havebrugslærer, Malling. (Ø. C.).<td>Frugthavens Beplantning og Pasning samt<br>Frugtsorter.
<td><b>Dahl, C. G.,</b> Förestandare, Alnarp, Åkarp, Sverrig.<br>(C. G. D.).<td>Sverrigs Havebrug og Læreanstalter i Sverrig.
<td><b>Dorph-Petersen, K.,</b> Direktør, Statsfrøkontrollen,<br>København. (D-P.).<td>Havefrø og Spiringsbestemmelse.
<td><b>Dæhnfeldt, Chr.,</b> Direktør, Odense. (Chr. D.).<td>Blomsterløg, deres Tiltrækn., Kultur og Anvendelse.
<td><b>Egly, W.,</b> Handelsgartner, Odense. (E—y.).<td>Binderi, Dekoration og Kranse m. m.
<td><b>Elberling, F.,</b> forhv. Havebrugslærer. (F. E.).<td>Forskellige Koldhusplanter.
<td><b>Eltzholtz, V.,</b> forhv. Overgartner. (V. E.).<td>Bladplanter til Udplantning.
<td><b>Esbjerg, N.,</b> Forsøgsleder, Blangsted, Odense. (N. E.).<td>Klimatiske Forhold, Kunstgødning, Læplantning og<br>Havebrugets Forsøgsvæsen.
<td><b>Fløystrup, Pauli,</b> Handelsgartner, Kbhvn. (P. F.).<td>Kultur og Drivning af nogle Frilands- og<br>Drivhusplanter, Væksthuskonstruktion m. m.
<td><b>Frederiksen, Joh.,</b> Slotsgartner, Charlottenlund.<br>(J. F.).<td>Nogle Varmhusplanter.
<td><b>Frisenette, Ludv.,</b> Handelsgartner, Kbhvn. (L. F.).<td>Enaarige og toaarige Frilands Blomsterplanter m. m.
<td><b>Glæsel, E.,</b> forhv. Landskabsgartner. (E. G.).<td>Anlægsgartneri.
<td><b>Gram, Hans,</b> Konsulent, Sorø. (H. G—m.).<td>Frøavl af Køkkenurter, Kolonihaver,<br>Landbrugsmæssigt Havebrug m. m.
<td><b>Gram, Michael,</b> Kommunegartner, Frederiksberg.<br>(M. G.).<td>Frugts Opbevaring og Pakning.
<td><b>Gronenberg, H.,</b> Overgartner, Odense. (H. G.).<td>Frøavl af Blomsterplanter.
<td><b>Hår, M.,</b> Klostergartner, Gisselfeld, Haslev. (M. H.).<td>Varmhusplanter, Palmer og Bregner.
<td><b>Hansen, J. J.,</b> Handelsgartner, Faaborg. (J. J. H.).<td>Krydderurter.
<td><b>Hansen, K.,</b> Statskonsulent, Lyngby. (K. H.).<td>Græsplæner.
<td><b>Hansen, N.,</b> Overgartner, Oringe, Vordingborg.<br>(N. H.).<td>Køkkenhaven og Køkkenurter.
<td><b>Hansen, N. A.,</b> Forsøgsleder, Aarslev. (N. A. H.).<td>Gødning.
<td><b>Hansen, V.,</b> Overgartner, København. (V. H.).<td>Anlægsgartneri: Overslag, Plantegning m. m.
<td><b>Hansen, V. Fabricius,</b> Stadsgartner, København.<br>(V. F. H.).<td>Anlægsgartneri: Villahavens Pasning m. m.
<td><b>Hansen, Trond,</b> Gartner, Thorshavn (T. H.).<td>Havebrug paa Færøerne.
</table>
<table>
<td c><b>Forfattere og deres Forfattermærke.</b><td c><b>Emne.</b>
<td><b>Helgason, E.,</b> Konsulent, Reykjavik, Island, (E. H—n.).<td>Islands Havebrug.
<td><b>Helweg, L.,</b> Forsøgsleder, København. (L. H.).<td>Forædling, Stamfrøavl m. m.
<td><b>Holzhausen, Axel,</b> Trädgårdsdirektör, Haga og<br>Ulriksdal Trädgårdar, Stockholm. (Ax. Hzn.).<td>Orchidéer og Orchidékultur.
<td><b>Jensen, Vald.,</b> Forstander, Vilvorde,<br>Charlottenlund. (V. J.).<td>Planteskole, Roser og Tiltrækning af Frugttræer.
<td><b>Jenssen, J.,</b> Havebrugskandidat, Stege. (J. J.).<td>Frugttræer, Frugttræbeskæring m. m.
<td><b>Jørgensen, Chr.,</b> Overgartner, Hardenberg,<br>Sakskøbing. (Chr. J.).<td>Aralia, Codiæa m. m.
<td><b>Jørgensen, J. K.,</b> Overgartner, Haveselskabets<br>Have, København. (J. K. J.).<td>Cactus, Begonia, Lilium, Farvesammenstilling m. m.
<td><b>Knudsen, H.,</b> Forstanderinde, Landsgrav, Slagelse. (H. K.).<td>Konservering af Frugt og Grønsager.
<td><b>Koch, C. H.,</b> Handelsgartner, København. (C. H. K.).<td>Handelskultur af Dianthus, Poinsettia, Rosa m. m.
<td><b>Lange, A.,</b> Overgartner, Botanisk Have, Kbhvn. (A. L.).<td>Stenhøjsplanter, forsk. Stauder samt Vandplanter.
<td><b>Lange, C. V.,</b> Handelsgartner, Frederikssund.<br>(C. V. L.).<td>Stauder.
<td><b>Lauridsen, M.,</b> Forstanderinde, Ankerhus, Sorø. (M. L).<td>Frugt og Grønsagers Anvendelse og Tilberedning.
<td><b>Linde, P.,</b> Trädgårdskonsulent, Nettraberg, Sverrig. (P. L.).<td>Foreninger: Frugtavlerforeninger i Sverrig.
<td><b>Lindgren, E.,</b> forhv. Direktør, Stockholm. (E. L.).<td>Forskellige Forhold vedr. Havebrug i Sverrig.
<td><b>Lindhard, E.,</b> Forsøgsleder, Tystofte, Skelskør. (E. L—d.).<td>Tobak.
<td><b>Lundén, Ossian,</b> Redaktør, Hoplaks, Finland. (O. L.).<td>Finlands Havebrug m. m.
<td><b>Lysbakken, S.,</b> Statskonsulent, Kristiania. (S. L.).<td>Økonomisk Havebrug i Norge m. m.
<td><b>Löfving, Gustaf,</b> Trädgårdsmästare, Redaktør, Malmø. (G. L.).<td>Økonomisk Havebrug i Sverrig.
<td><b>Madsen, A.,</b> Havebrugskandidat, Lyngby. (A. M.).<td>Danmarks Havebrug m. m.
<td><b>Misvær, H.,</b> Professor, Norges Landbrugshøjskole, Aas. (H. M.).<td>Norges Havebrug m. m.
<td><b>Nøvik, P.,</b> forhv. Stadsgartner, Kristiania. (N—k.).<td>Forskellige Forhold vedr. Havebrug i Norge.
<td><b>Otterstrøm, C. V.,</b> Konsulent, København. (C. V. O.)<td>Fiskedamme.
<td><b>Paludan, F.,</b> Slotsgartner, Bernstorff, Gentofte. (F. P.)<td>Drivning af nogle Køkkenurter.
<td><b>Pedersen, A.,</b> Konsulent, København. (A. P.).<td>Ukrudt m. m.
<td><b>Poulsen, Dines,</b> Planteskoleejer, Kelleris,<br>Kvistgaard. (D. P—n.).<td>Grundstammer til Frugttræer.
<td><b>Poulsen, D. T.,</b> Planteskoleejer, Kbhvn. (D. T. P.).<td>Formering, Handelskultur af Køkkenurter,<br>Haveredskaber og Jordbearbejdning.
<td><b>Poulsen, L.,</b> Handelsgartner, Kertinge, Kølstrup. (L. P.).<td>Tørring og Farvning af Blomster og Græsser.
<td><b>Prytz. C, V.,</b> Professor, København (C. V. P.)<td>Pilekultur.
<td><b>Ravn, P. Kølpin,</b> Professor, København. (F. K. R.).<td>Svampesygdomme og deres Bekæmpelse samt Arvelighed.
<td><b>Riedel, W.,</b> Statskonsulent, Vejlby, Risskov. (W. R.)<td>Hegn og Hæk.
<td><b>Sørensen, Frode,</b> Handelsgartner, cand. polit.<br>Emdrup. (F. S.).<td>Havebrugets Historie, Handels- og Retsforhold<br>samt statistik.
<td><b>Tullgren, A.,</b> Professor, Stockholm. (A. T.).<td>Skadedyr og deres Bekæmpelse.
<td><b>Ulriksen, F.,</b> Direktør, Lönnstorp, Källstorp,<br>Sverrig. (F. U.).<td>Brombær, Hassel m. m.
</table>
</chapter>
<chapter name="Orienterende Oversigt over Indholdet og dets Ordning.">
Orienterende Oversigt over Indholdet og dets Ordning.

<b>Navnene.</b> <sp>Køkken</sp>- og
<sp>Frugthaveplanter</sp> samt saa vidt muligt tillige
<sp>Plantesygdomme</sp> og <sp>Skadedyr</sp> er opført
under det danske Navn; de latinske, norske og
svenske Navne er opført som Henvisninger.

<sp>Prydplanter</sp>, saavel en- som fleraarige
samt alle Træer og Buske, er opført under
det latinske Navn, medens danske, norske og
svenske Navne er opført som Henvisninger.

<b>Almindelige Forhold og Arbejder:</b>
Akklimatisation, Befrugtning, Hakning, Hypning,
Lugning, Opbinding, Oversigt over de
maanedlige Arbejder, Prikling, Saaning, Skufning,
Spiring, Stikning, Udtynding m. fl. Artikler.

<b>Anlægsgartneri:</b> Allé, Græsplæner, Havekunstens
Historie, Hegn, Hæk, Indfatningerne,
Kirkegaardsanlæg, Klippepartier, Nivellering,
Opmaaling, Overslag, Plantegning, Stenhøje,
Vandbreddens Beplantning, Villahavens
Pasning m. m. fl. Artikler.

<b>Anvendelse af Frugt- og Grønsager:</b> Frugtmos,
Frugtmost, Frugts Anvendelse og kemiske
Sammensætning, Frugtvin, Grønsagers
Anvendelse og kemiske Sammensætning,
Henkogning, Husmoderens Syltekammer,
Konserveringsmaskiner, Krydderurter, Saltning af
Grønsager, Sygdomme hos Vin og Konserves,
Syltning, Tørring af Frugt og Grønsager samt
Omtalen under de enkelte Planter.

<b>Arvelighedslære.</b> Se Arvelighed.

<b>Bakteriologi:</b> Bakterier i Jordbunden, Bakterier
i Staldgødning og Urin, Denitrifikation,
Gæring, Knoldbakterier, Kvælstofbinding ved frit
levende Mikrober, Salpeterdannelse,
Æggehvidedannelse m. fl. Artikler.

<b>Binderi og Dekoration:</b> Binderi, Buketbinderi,
Dekoration, Guirlander, Jardinière, Kranse.

<b>Blomsterdyrkning:</b> Foruden Omtalen af de enkelte
Planter, se Akvarier, Altan, Blomsterløg,
Dekorationsplanter, Koldhusplanter,
Orchidékultur, Palmekultur, Stauder, Stenhøjsplanternes
Kultur, Stueplanter, Udplantningsplanter,
Udvalg, Vinterhave, Wardsk Kasse m. fl.
Artikler.

<b>Farvelære:</b> Farvelære, Farvesammenstilling.

<b>Finland:</b> Foreninger og Tidsskrifter, Finlands
Havebrug, Handelsgartneriets Historie i
Finland, Læreanstalter i Finland.

<b>Fiskedamme:</b> Fiskedamme.

<b>Foreninger og Tidsskrifter:</b> Foreninger og
Tidsskrifter.

<b>Forsøgsvæsen:</b> Havebrugets Forsøgsvæsen.

<b>Frugtavl:</b> Se, foruden Artiklerne om de enkelte
Planter, Befrugtning, Beskæring af
Frugttræer, Frugthavens Beplantning og Pasning,
Frugthøst, Frugtopbevaring, Frugtpakning og
Forsendelse, Frugttræets forskellige Organer,
Frugttræformers Tildannelse og senere
Beskæring, Kølerum m. m.

<b>Frugthuskultur:</b> Frugthus, Frugthuskultur,
Frugtkasse.

<b>Frøavl:</b> Forædling, Frøavl, Havefrø,
Havefrøanalyse, Havefrøhandel, Spiringsbestemmelse,
Tærskning og Rensning af Urte- og
Blomsterfrø og desuden de specielle Artikler om <sp>Avl</sp>
af Blomster- og Urtefrø.

<b>Færøerne:</b> Havebrug paa Færøerne.

<b>Grønland:</b> Havebrug paa Grønland.

<b>Gødningslære:</b> Affaldsstoffer, Dagrenovation,
Kunstgødning, Staldgødning m. m. fl. Artikler.

<b>Handels- og Retsforhold samt Statistik:</b>
Havebrugsprodukternes Omsætning, Hegnslov,
Jagtret, Statistiske Oplysninger, Told m. fl.
Artikler.

<b>Hegn og Læ:</b> Hegn, Hæk, Læets Betydning,
Læplantning.

<b>Historiske Oplysninger:</b> Danmarks Havebrug,
Handelsgartneriets Historie, Sønderjyllands
Havebrug.

<b>Island:</b> Islands Havebrug.
<b>Jordbunden og dens Behandling:</b> Absorption, Brak,
Farve, Fugtighedsforhold i Jordbunden,
Gravning, Giftstoffer, Humus, Jordbearbejdning,
Jordbundsarter, Jordens kemiske og mekaniske
Sammensætning, Jordtræthed, Kalktrang,
Kolloider i Jordbunden, Kulegravning, Struktur,
Varmeforhold i Jordbunden, Vekseldrift m. fl.
Artikler.

<b>Klimatiske Forhold:</b> Klimatiske Forhold af
Betydning for Havebruget i Danmark,
Meteorologiske Apparater.

<b>Køkkenhavedyrkning:</b> Omtalen af de enkelte
Planter, Havebrug under særlige
Jordbundsforhold, Ishus, Jordkælder, Køkkenhaven,
Køkkenurters Overvintring, Landbrugsmæssigt
Havebrug m. fl. Art.

<b>Litteratur:</b> Se Litteratur-Oversigten bag i
Leksikonet.

<b>Norge:</b> Foreninger og Tidsskrifter,
Handelsgartneriets Historie i Norge, Læreanstalter,
Norges Havebrug, Oversigt over de maanedlige
Arbejder, Statistiske Oplysninger, Økonomisk
Havebrug i Norge og desuden er nævnt
under mange Frilandsplanter de for Norge
specielle Forhold Kulturen vedrørende.

<b>Pilekultur:</b> Se Art. Kurve- og Baandpil under
Salix.

<b>Plantedrivning:</b> Omtalen af de enkelte
Kulturplanter, Driverihaven, Drivning, Retardering,
Varmtvandsbehandling, Ætherisering.

<b>Planteskole:</b> Allétræer, Forædling, Grundstammer,
Planteskole, Tiltrækning af Frugttræer i
Planteskolen, Træplanters Tiltrækning i
Planteskolen.

<b>Plantesygdomme og Skadedyr:</b> Se under de enkelte
Sygdomme og Skadedyr, Bekæmpelsesmidler
og Oversigten over Sygdomsangrebene efter
Omtalen af de vigtigste Kulturplanter samt
Artiklerne Afsvampning, Bekæmpelse af
Sygdomme og Skadedyr, Desinfektion af Jord,
Frostskade, Frugtforraadnelse, Misdannelser,
Rygning, Saar og Beskadigelser, Sprøjter,
Sprøjtning m. fl.

<b>Præparering af Blomster og Græsser:</b> Tørring og
Farvning af Blomster og Græsser.

<b>Redskaber, Materialier og lign.:</b> Bast,
Dækkemaatter, Etiketter, Græsslaamaskiner,
Haveredskaber, Havesprøjter, Plantemaskine,
Stiger, Torvevogn, Vandkande, Vandvogn.

<b>Smaahavebrug:</b> Kolonihaver, Landbohaver,
Skolehaver.

<b>Sverrig:</b> Foreninger og Tidsskrifter,
Handelsgartneriets Historie i Sverrig, Læreanstalter,
Oversigt over de maanedlige Arbejder,
Sverrigs Havebrug, Økonomisk Havebrug i
Sverrig og desuden under enkelte Frilandsplanter
supplerende Oplysninger angaaende de for
Sverrig specielle Forhold.

<b>Undervisning:</b> Læreanstalter.

<b>Vandingsanlæg og Afvanding:</b> Vandafledning,
Vanding, Vandingsanlæg.

<b>Væksthusbygning og -Opvarmning:</b> Bakker,
Varmeanlæg til Væksthuse, Varmebed, Væksthus.
</chapter>
<chapter name="Omsætningstabel">
<table>
<td 7 c><b>Omsætninger fra Metermaal og Celsius Termometergrader til det</b> tidligere<br><b>danske Maal og Reaumur Grader.</b>
<td 3 c><b>Omsætning af Metermaal</b><br><i>til det tidligere danske Maal</i><td 4 c><b>Omsætning af Termometergraderne</b><br><b>i Celsius til Reaumur</b>
<td c>Meter eller<br>Centimeter<td c>Meter<br>til fod<td c>Centimeter<br>til Tomme<td c>Celsius<td c>Reaumur<td c>Celsius<td c>Reaumur
<td r>1<td r>3.2<td r>0.4<td r>0<td r>0<td r>21<td r>16.8
<td r>2<td r>6.4<td r>0.8<td r>1<td r>0.8<td r>22<td r>17.6
<td r>3<td r>9.6<td r>1.1<td r>2<td r>1.6<td r>23<td r>18.4
<td r>4<td r>12.7<td r>1.5<td r>3<td r>2.4<td r>24<td r>19.2
<td r>5<td r>15.9<td r>1.9<td r>4<td r>3.2<td r>25<td r>20.0
<td r>6<td r>19.1<td r>2.3<td r>5<td r>4.0<td r>26<td r>20.8
<td r>7<td r>22.3<td r>2.7<td r>6<td r>4.8<td r>27<td r>21.6
<td r>8<td r>25.5<td r>3.1<td r>7<td r>5.6<td r>28<td r>22.4
<td r>9<td r>28.7<td r>3.4<td r>8<td r>6.4<td r>29<td r>23.2
<td r>10<td r>31.9<td r>3.8<td r>9<td r>7.2<td r>30<td r>24.0
<td r>15<td r>47.8<td r>5.7<td r>10<td r>8.0<td r>31<td r>24.8
<td r>20<td r>63.7<td r>7.6<td r>11<td r>8.8<td r>32<td r>25.6
<td r>25<td r>79.6<td r>9.6<td r>12<td r>9.6<td r>33<td r>26.4
<td r>30<td r>95.6<td r>11.5<td r>13<td r>10.4<td r>34<td r>27.2
<td r>35<td r>111.5<td r>13.4<td r>14<td r>11.2<td r>35<td r>28.0
<td r>40<td r>127.4<td r>15.3<td r>15<td r>12.0<td r>36<td r>28.8
<td r>45<td r>143.4<td r>17.2<td r>16<td r>12.8<td r>37<td r>29.6
<td r>50<td r>159.3<td r>19.1<td r>17<td r>13.6<td r>38<td r>30.4
<td r><td r><td r><td r>18<td r>14.4<td r>39<td r>31.2
<td r><td r><td r><td r>19<td r>15.2<td r>40<td r>32.0
<td r><td r><td r><td r>20<td r>16.0<td r><td r>
</table>

1 Meter (m) = 3,1862 Fod (c. 3 1/5 Fod, c.  1 3/5 Alen).
1 Centimeter (cm) = 0,3823 Tomme.
1 □ Meter (m<sup>2</sup>) = 10,1519 □ Fod.
1 □ Centimeter (cm<sup>2</sup>) = 0,1462 □ Tomme.
1 Hektar (ha) = 10000 □ Meter = 100 Ar (a) = 1,813 Tønde Land (c. 1 4/5 Td.).
1 Kubik Meter (m<sup>3</sup>) = 32,3459 Kubik Fod.
1 Kubik Centimeter (cm<sup>3</sup>) = 0,0559 Kubik Tomme.
1 Hektoliter (hl) = 0,7188 Korntønde.
1 Liter (l) = 1,0351 Pot = c. 1 Pot.
1 Deciliter (dl) = 0,414 Pægle = c. 1/2 Pægl.
1 Hektokilogram (hkg) = 100 kg = 200 Pd.
1 Kilogram (kg) = 2 Pd.
1 Gram (g) = 1/5 Kvint.
</chapter>
<chapter name="Forkortelser.">
<b>Forkortelser.</b>
d. = dansk; n. = norsk; s. = svensk; c. = cirka; C. = Celsius;
m = Meter; cm = Centimeter; mm = Millimeter, ha = Hektar;
kg = Kilogram; gr = Gram; s. d. A. = se denne Artikel; Fig. = Figur.

Autosignaturen efter Plantenavnene.

(Autofortegnelsen findes bag i andet Bind.)
</chapter>

<chapter name="Rettelser.">

<b>Rettelser.</b>

<table b>
<td>Side<td>Sp.<td c>L.<td>
<td r>14<td c>2<td><td>Afbildningen af Æschynanthus pulchra staar omvendt.
<td r>28<td c>1<td><td>Følgende tre Henvisninger udgaar: Almbladlus,<br>Almskjöldlus og Almvecklaren.
<td r>34<td c>1<td><td>Amaryllis se Hippeastrum og Brunsvigia: Brunsvigia udgaar.
<td r>48<td c>2<td><td>Argyresthia se Blomme- og Æblemøl; læs: og Rønnebærmøl.
<td r>70<td c>1<td c>25<td>f. o. kort Griffel; læs: lang Griffel.
<td r>153<td c>2<td><td>hortophila se Kaalfluen og Lupinfluen; Lupinfluen udgaar.
<td r>195<td c>2<td c>9<td>f. o. Bælum ved Horsens; læs: ved Hadsund.
<td r>340<td c>1<td><td>Under Afbildningen; læs: Gladiolus gandavensis.
<td r>387<td c>2<td><td>Under Artiklen Havebrugets Forsøgsvæsen indsættes<br> Forfattermærket N. E.
</table>
</chapter>
<h1>A.</h1>

<chapter name="Aa">
<b>Aa</b> er et langsomt rindende Vandløb, mindre end en
Flod, men større end en Bæk. Se Vandpartier.
E. G.
</chapter>

<chapter name="Aadselbiller">
<b>Aadselbiller,</b> skinnarbaggar (s.) (Silphidæ) er
ovale, fladtrykte Biller, sædvanlig af sort Farve.
Dækvingerne har ophøjede, fine Aarer. Længden
10 mm. Larverne er langstrakte, bredest fortil,
svagt hvælvede, glinsende, oftest ensfarvet sorte;
de minder i Form noget om Bænkebidere. Alle A.
er udpræget aadselædende Dyr, der virksomt
bidrager til døde Dyrekroppes Tilintetgørelse; men
nogle, f. Eks. <sp>den matsorte A.</sp> (s.
gulhåriga) Blitophaga opaca L.) og den
<sp>sortglinsende</sp> Phosphuga atrata L.) angriber ogsaa
Planter, særlig Chenopodium, Kaalvækster, Beder
og Spinat, og kan gøre meget betydelig Skade ved
at fortære de spæde Planter. Aadselbillerne
gemmer sig gerne under Jordklumper, Stene eller lign.
mellem Planterne. Saa snart disse Skadedyr
bemærkes, maa de angrebne Planter sprøjtes med
Arsenikvædske (c. 100 gr Schweinfurtergrønt og
200 gr nylæsket Kalk til 100 l Vand eller 300 gr
Blyarsenat til 100 l Vand). For at Giften skal
fæstne sig paa Bladene, tilsættes 20 gr Gelatine pr.
100 l Vædske. Giften anvendes ikke paa Spinat.
At udlægge døde Dyrekroppe eller Kødrester paa
de angrebne Steder, vil i nogen Grad kunne
forebygge Angrebet, hvis dette ikke er af større
Omfang.
A. T.
</chapter>

<chapter name="Aadselblomst">
<b>Aadselblomst</b> se <sp>Stapelia</sp>.
</chapter>

<chapter name="Aakande">
<b>Aakande</b> se <sp>Nuphar.</sp>
</chapter>

<chapter name="Åkersingeln">
<b>Åkersingeln</b> (s.) se <sp>Snegle</sp>.
</chapter>

<chapter name="Aal">
<b>Aal</b> se <sp>Rundorme</sp>.
</chapter>

<chapter name="Ålar">
<b>Ålar</b> (s.) se <sp>Rundorme</sp>.
</chapter>

<chapter name="Ållonborrar">
<b>Ållonborrar</b> (s.) se <sp>Oldenborrer</sp>.
</chapter>

<chapter name="Aarevingede">
<b>Aarevingede,</b> steklar (s.) (Hymenoptera) er
Insekter med to Par i Reglen glasklare Flyvevinger,
bidende Munddele samt fuldstændig Forvandling.
Hertil regnes Bier, Humler, Gedehamse, Myrer,
Snyltehvepse m. fl. I Særdeleshed de sidstnævnte
er overordentlig talrige og spiller en meget vigtig
Rolle i Naturens Husholdning, da mange af dem
snylter paa skadelige Insekter og uden Tvivl ofte
medvirker betydeligt til Ophøret af disse Insekters
Hærgninger. En Mængde er Snyltere paa Planter
og fremkalder her Galledannelser af vekslende
Udseende (se <sp>Galhvepse</sp>).
A. T.
</chapter>

<chapter name="Abeblomst">
<b>Abeblomst</b> se <sp>Mimulus</sp>.
</chapter>

<chapter name="Abelia">
<b>Abelia</b> (Caprifoliaceæ) <sp>A. rupestris</sp> Lindl.
Kina. Lav Busk til Friland. Formering ved
Aflægning eller urteagtige Stiklinger. A. anvendes
paa beskyttede Steder.
A. B.
</chapter>

<chapter name="Abies">
<b>Abies</b> (Abietaceæ). Ædelgran. Haardføre
Naaletræer. Alle Abiesarter er høje Træer med
regelmæssig pyramideformet Vækst og kransstillede,
horisontale Grene lige nede fra Jordoverfladen.
Af de vigtigste af de i vort Klima haardføre
Abiesarter hører følgende hjemme i Europa: <sp>A.
cephalonica</sp> Lk., <sp>Græsk Ædelgran</sp>,
Grækenland. I sin Hjemstavn et højt Træ. Her i
Landet Eksemplarer af over 17 m Højde. Den har
en smuk, tæt, bredpyramideformet Vækst og er
iøjnefaldende forskellig fra Alm. Ædelgran, blandt
andet ved, at Naalene ikke som hos denne er
tilsyneladende toradet stillede, men spredte paa
Skuddets Overside, og ved, at selve Naalene er rette,
flade, stive og endende i en skarp, stikkende Spids.
<sp>A. Nordmanniana</sp> Lk.,
<sp>Nordmannsgran</sp>, Kaukasus. Et højt, her i Landet i
Eksemplarer af indtil mindst 20 m Højde forekommende
Træ. Den er meget smuk, baade i Vækst og
Naalefylde. Naalene, der er mørkegrønne, glinsende og
flade, i Spidsen but-tokløftede, er meget
tætstillede, ikke som hos Alm. Ædelgran tilsyneladende
toradede, men dækkende tæt hele Skuddets
Overside, saa at Grenene og hele Træet, faar et meget
smukt, fyldigt Udseende. <sp>A. Pinsapo</sp> Boiss.,
<sp>Spansk Ædelgran</sp>, Spanien. I sin
Hjemstavn et højt Træ. Her i Landet Eksemplarer af
indtil mindst 12 m Højde. Væksten er bred,
kegleformet, med de nederste Grene dækkende Jorden.
Naalene, der er matgrønne eller blaagrønne, giver
det en fra alle andre Abiesarter meget forskellig
Karakter, idet de er alsidigt spredte i hele
Skuddets Omkreds samt korte og tykke, stive og
stikkende. <sp>A. p. var. glauca</sp> er smuk ved sin
udprægede blaagrønne Farve. <sp>A. pectinata</sp> D. C.
<sp>A. alba</sp> Mill., Alm. Ædelgran. Mellem- og
Sydeuropas Bjærge. Et meget højt, her i Landet i
Eksemplarer af indtil mindst 40 m Højde
forekommende Træ, der ogsaa til Skovplantning er af stor
Betydning. Naalene er fladt udbredte,
tilsyneladende næsten kun siddende i 2 Rækker.
Endvidere er de rette, flade, i Spidsen afstumpede og
svagt kløftede samt mørkegrønne og glinsende.

Følgende Arter hører hjemme i <sp>Asien</sp>: <sp>A.
cilicica</sp> Carr., Lilleasien. I sin Hjemstavn et
højt, her i Landet vistnok endnu kun som yngre
Eksemplarer forekommende Træ. <sp>A. firma</sp> Sieb.
& Zuc., Japan. <sp>Momi-Gran</sp>. I sin Hjemstavn
et højt Træ, som her i Landet endnu kun forefindes
i temmelig unge Eksemplarer. Let kendeligt paa
Naalene, der er næsten toradet stillede;
mørkegrønne, glinsende, flade, meget brede og meget
stive, i Spidsen tokløftede, ofte skarpt tospidsede.
<sp>A. homolepis</sp> Sieb. & Zuc. (A. brachyphylla
Maxim), Japan. I sin Hjemstavn et højt Træ, som
her i Landet allerede forefindes i ret anselige,
meget smukke Eksemplarer. Naalene tætsiddende,
temmelig korte, flade og stive, i Spidsen
afstumpede, lysegrønne, paa Undersiden sølvhvide,
næsten som hos A. Veitchii. <sp>A. Mariesii</sp> Mast.
Japan. I sin Hjemstavn et middelhøjt Træ, som
endnu kun forefindes i ganske unge Eksemplarer

<img>Abies homolepis.</img>

her i Europa. <sp>A. Pindrow</sp> Spach. I sin
Hjemstavn et højt Træ, der hos os, maaske paa en
enkelt Undtagelse nær, kun forefindes i ganske faa
unge Ekesemplarer i Samlinger, er karakteristisk
adskilt fra alle andre Abies ved sine store indtil
8 cm lange og 2 mm brede, fladt udbredte Naale.
<sp>A. sacchalinensis</sp> Mast., Japan. I sin
Hjemstavn et højt Træ, der i Europa som hos os endnu
kun forefindes i unge Eksemplarer. Naalene
tætsiddende, bløde, flade, opadkrummede, i Spidsen
afrundet afstumpede. <sp>A. sibirica</sp> Ledeb. (<sp>A.
Pichta</sp> Forb.), Sibirien. I sin Hjemstavn et
højt, her i Landet i Eksemplarer af indtil mindst
14 m Højde forekommende Træ med slank,
pyramideformet Vækst. Naalene, der dækker hele
Skuddets Overside, er fremadrettede, meget bløde,
meget smalle og tynde, i Spidsen afstumpede, af
en frisk grøn Farve. <sp>A. Veitchii</sp> Lindl.,
Japan, I sin Hjemstavn et højt, her i Landet endnu
kun i yngre Eksemplarer forekommende Træ.
Naalene, der tætsiddende dækker Skuddets Overside,
er flade, i Spidsen brat afstumpede, svagt kløftede,
og, hvad der især bidrager til at give Træet
Skønhed, paa Undersiden sølvhvide.

I <sp>Nordafrika</sp> hjemmehørende er: <sp>A.
numidica</sp> De Lannoy. I sin Hjemstavn et højt,
her i Landet endnu kun som yngre Eksemplarer
forekommende Træ. Naalene ikke udpræget
toradede, oftere næsten alsidig spredte paa Skuddets
Overside, mørkegrønne, glinsende, korte, rette,
meget stive og butspidsede.

Følgende Arter hører hjemme i
<sp>Nordamerika:</sp> <sp>A. amabilis</sp> Forb. <sp>Purpurgran</sp>.
I sin Hjemstavn et højt Træ, som hos os endnu
kun forefindes i unge Eksemplarer. Ved sine
meget tætsiddende, hele Skuddets Overside dækkende,
lange, flade og mørkegrønne, i Spidsen brat
afstumpede og svagt tokløftede Naale minder den om
A. Nordmanniana. Navnet Purpurgran hidrører fra
dens store purpurrøde Kogler. I alt Fald i sin
Hjemstavn og som yngre Træ udmærker den sig
ved sin hvide Bark. <sp>A. arizonica</sp> Merr.
<sp>Korkgran</sp>. I sin Hjemstavn et middelhøjt Træ. For
ikke længe siden indført i Europa forefindes det
ogsaa hos os kun i unge Eksemplarer. Det, der
i dets Hjemstavn karakteriserer det og som
muligvis skal give det særlig Værdi som Prydtræ, er
dets Naales hvidlig-blaa Farvetone og dets
Stammes tykke Korklag, der fremtræder med en
hvidgraa, indtil hel hvid Farve. <sp>A. balsamea</sp> Mill.,
<sp>Balsamgran</sp>. Nordlige Stater og Kanada. I
sin Hjemstavn et temmelig højt, her i Landet i
Eksemplarer af indtil mindst 14 m Højde
forekommende Træ, der udmærker sig ved stor
Haardførhed. Naalene er enten til Dels toradede eller mere
eller mindre alsidig spredte paa Skuddenes
Overside, temmelig korte, flade, i Spidsen afstumpede,
kendes let fra Alm. Ædelgran paa sine smaa, 6—8
cm lange, mørkebrune Kogler. <sp>A. concolor</sp>
Lindl. & Gord. Et højt, her i Landet som
Eksemplarer af indtil mindst 18 m Højde
forekommende, meget smukt Træ med slank, pyramideformet
Vækst. Naalene, der er næsten toradet stillede,
men svagt bueformet opadkrummede, er
matgrønne, meget lange, 5-8 cm, brede, stive og
butspidsede. <sp>A. grandis</sp> Lindl. Et højt, her i
Landet i Eksemplarer af indtil mindst 19 m
Højde forekommende smukt, bredt pyramideformet
Træ. Naalene er ganske fladt udbredte,
tilsyneladende toradet stillede, indtil over 5 cm lange, flade,
i Spidsen brat afstumpede, svagt tokløftede,
mørkegrønne, glinsende. <sp>A. magnifica</sp> Murr. Et
højt, her i Landet endnu kun som unge
Eksemplarer forekommende Træ. Naalene er alsidig
stillede paa Skuddets Overside og ejendommelig stærkt
seglkrummede og opadrettede, lange, smalle,
butspidsede og i Gennemsnit ikke flade, men
rhombiske. Træet er smukt ved en prægtig blaagrøn
Farvetone. <sp>A. nobilis</sp> Lindl. <sp>Sølvgran</sp>. Et
højt, meget smukt, her i Landet i talrige, anselige
Eksemplarer forekommende Træ. Naalene, der
meget tætsiddende dækker Skuddets Overside, er flade,
opadkrummede, i Spidsen afstumpede. Træet har
en prægtig blaagrøn Farvetone, især er dette
Tilfældet med <sp>A. n. glauca</sp>. <sp>A. subalpina</sp>
Engelm. I sin Hjemstavn et højt, her i Landet endnu
vistnok kun forekommende som unge Eksemplarer,
der ofte synes at trives daarligt. Det er især
smukt paa Grund af sin blaalig-grønne Farvetone.
A. B.

<sp>Anvendelsen</sp> af A. i Have og Park, i
større eller mindre Mængde, afgøres ofte som
Smagssag. Deres Brug motiveres, foruden ved deres
egen Skønhed, ved den Kontrast, de danner overfor
Løvtræerne, og den Afveksling, som derved
frembringes, ikke mindst om Vinteren, naar Øjet ellers
kun møder nøgne Grene. A. opnaar kun deres
smukke, statelige Vækst og Artens udprægede
Ejendommelighed, naar de uhindret kan udvikle
sig, og de smukke Arters bedste og rette Plads er
derfor Udplantning frit paa Plæner. Udover dette
Brug anvendes A. til mindre og større Grupper,
skarpt begrænsede Udsigter, og hvor bestemt
landskabelig Virkning kommer i Betragtning, til
Baggrund for eller indgaaende som Dele af andre
Plantninger eller endog Masseplantning paa
Bakkestrøg, stenede Partier, Forbindelse med Skov o. l.
Til dette sidste Brug anvendes A. pectinata (i
Forbindelse med andre haardføre Naaletræer); til
Grupper og Forgrundstræer i større Plantninger
anvendes nærmest A. balsamea, Nordmanniana,
cilicica, sibirica, subalpina og Veitchii, til fritstaaende
A. amabilis, arizonica, concolor, homolepis, nobilis
og disses Varieteter samt Nordmanniana, magnifica,
grandis, numidica, og paa noget beskyttet Plads
A. firma, pinsapo og cephalonica. <sp>Kultur</sp>:
A. formeres for Arternes Vedkommende bedst ved
Frø — af sidste Aars Høst. Til Frøbede vælges en
beskyttet, lys Plads med humusrig, let, ren Jord,
som vintergraves og om Foraaret, saa snart Jorden
er tjenlig, atter graves og findeles, hvorefter Frøet
bredsaas eller i Biller paa Bedet; men Rillesaaning
er kun at anbefale for Arter med meget stort Frø,
da den tager langt mere Tid, og Planterne bliver
ikke bedre end ved Bredsaaning. Bedene kan
passende være 1,20 m, og Gangene imellem dem 50
cm brede. Efter Bredsaaning klappes Frøet let for
at fæstne det i Jorden og gøre Bedet aldeles jævnt,
hvorved Dækningen lettere udføres og bliver mere
ensartet. Dæklaget kan være saa tykt som et Par
Gange Frøets egen Tykkelse og for Arter som
pectinata, balsamea, Nordmanniana o. l. bestaa af den
almindelige Jord, der tilføres, naar det kun drejer
sig om Udsæd af smaa Portioner Frø; men ved
Udsæd af et større Kvantum saas første Bed og Frøet
dækkes med Jord, der skovles øverligt af andet
Bed og saa fremdeles. Vanskeligere Arter dækkes
med fint Grus, da det ikke danner Skorpe,
hvorved Spiringen lettes, og ikke heller efterlader
Hulheder i Jorden omkring den unge Plante. Efter
Saaningen dækkes saadanne Bede med
Skyggerammer, Rørvæv, Granris, Lyng, Gyvel e. l. for at
beskytte mod Vind, Sol, Tørke, stærk og kold
Nedbør o. s. v. og fjernes efterhaanden aldeles, for at
Planterne kan modnes til at modstaa Vinteren.
Lignende Materiale benyttes til at beskytte de unge
Planter imod Kulde, især i sneløse Vintre, og om
Foraaret imod Udtørring og Nattefrost. En endnu
bedre Fremgangsmaade ved Udsæd af finere Arter
er at saa paa indrammede Bede. Vanskelige og
kostbare Arter tiltrækkes dog rettest og bedst
under Glas. Frøet saas da i Potter eller Kasser, der
drænes godt med Potteskaar eller Skærver, da
Surhed i Jorden er meget skadelig for de unge
Planter, og dækkes med fint Grus. Planterne prikles,
efterhaanden som de kommer frem eller senere, og
anbringes samlede i transportable Kasser eller
enkeltvis i Smaapotter og overvintres de første Aar
frostfrit. Naar Planter paa Frøbede er 2 Aar,
prikles de i 7 à 9 Rækker paa 1,20 m brede Bede.
Efter 2-3 Aars Forløb omplantes de i Rækker
med 30-50 cm Afstand; de staar her i 2-3 Aar og
omplantes da igen i større Afstand, og saa
fremdeles, saa længe de er i Planteskolen. En Plads,
som er fri for Morgensol og beskyttet imod Nord-
og Østenvinde, er bedst. Ved hver Omplantning
indstudses Rødderne, de tykke stærkt, for at danne
en fast Rodklump og sluttet Vækst. Den bedste
Tid til Omplantning er April og først i Maj, for de
villige Arter tillige Aug.-Septbr. — Varieteter og
sjældnere Arter formeres ved Sidepodning paa A.
pectinata for kortnaalede og paa A. Nordmanniana
for langnaalede Arter under Vinduer i Hus; bedst i
Aug.-Septbr. Til Underlag indplantes om Foraaret
kraftige, 3-4aarige Planter i Smaapotter, som
nedgraves over Potteranden paa Friland og passes med
Vanding. Ædelriset bør være et Topskud og saa
nær modent som muligt med lidt 2aarigt Træ ved
Basis. Planter forædlet med Podekviste af Topskud
opnaar hurtig normal Vækst, medens det først
opnaas efter flere Aars gentagen Opbinding og
Tilbageskæring af Planten, naar der anvendes
Podekviste taget fra Sidegrene. For at faa flere
Topskud til Podekviste, bortskæres dette paa
Moderplanten, og der vil da som Regel fremkomme flere
Topskud. Podningsstedet bevikles med Uldgarn
eller Bast. Planterne stilles opret eller lægges skraat
ned med Toppen imod Nord og Ædelriset opad,
holdes fri for Sol og absolut fri for Skimmel, gives
indesluttet Luft og vandes om Vinteren kun ved
Roden. Potterne nedgraves helst i Grus, især hvis
de staar opret. Temp. 10-12° C. Fra om Foraaret
afskæres Stammens Top successivt i 2-3 Gange,
Planterne flyttes ud, helst under Glas og passes
med Skygge. 1 Aar efter kan de udplantes frit
paa indrammede Bede eller velegnet Plads, paa
Friland. A. fordrer en sværere Jord end Picea.
J. B.

I de sydvestlige Egne af Norge kan alle Arter
dyrkes, enkelte, saasom Pinsapo, firma og Veitchii,
dog kun paa lune og varme Voksesteder; flere af
dem holder sig godt ved Kysten paa Østlandet;
for det nordenfjældske anbefales A. pectinata.
Ingen A. trives i Egne med barskt Indlandsklima.
N—k.
</chapter>

<chapter name="Abobra">
<b>Abobra</b> (Cucurbitaceæ). <sp>A. viridiflora</sp>
Naud., Sydamerika, en- eller fleraarig, klatrende
Plante for Friland; 4-5 m og derover. Den er
tvebo, hvorfor Han- og Hunplanter maa plantes
sammen for at kunne give Frugt; Hunplanten
bærer grønne, ægformede Frugter, der ved
Modningen bliver skarlagenrøde. <sp>Kultur</sp>: Saas i
varm Bænk eller Potte, prikles og udplantes først
i Juni. Kan ogsaa formeres ved Aflægning af
Rankerne; naar de har dannet Rod, indplantes de

<img>Abobra viridiflora.</img>

i Potter og overvintres i Koldhus temmelig tørt.
Kræver varmt Voksested, helst ved en Sydmur.
A. overvintres sikrest frostfrit.
L. F.
</chapter>

<chapter name="Abraxas">
<b>Abraxas</b> se <sp>Stikkelsbærmaaler</sp>.
</chapter>

<chapter name="Abrikos">
<b>Abrikos</b>, <sp>Prunus armeniaca</sp> L. syn.
<sp>Armeniaca vulgaris</sp> Lam. (Amygdalaceæ),
Frugttræ fra Kina, hvor det danner et bredkronet
Træ af 3-4 m Højde; hos
os maa det dyrkes i
Espalier. <sp>Kultur</sp>:
Formeres ved Okulation med
sovende Øje paa
Blommen St. Julien og, for
begrænsede Former,
Myrobalan, undtagelsesvis paa
Abrikos. Forædlingerne bør
om Efteraaret ombindes
med Pergamentpapir, og
de etaarige Stammer bør
under uheldige Forhold
skærmes med Granris
eller jordhyppes. Træet er
ikke særlig fordringsfuldt
med Hensyn til Jorden,
dog vil en muldrig,
kalkblandet, skørleret, altsaa
ikke for svær Jord passe
bedst. Hvor
Jordbundsforholdene ikke af Naturen
er nogenlunde gode, maa
man udgrave Rabatten og
tilføre passende Jord.
Hvad der herom og i
Forbindelse hermed
omtales for Fersken, gælder
ogsaa for A. A. er det
tidligst blomstrende af
vore Frugttræer.
Blomsterne er ikke meget
ømtaalige mod
Foraarskulden, men man bør dog
ved Skygning mod Solen
tilbageholde Blomstringen.
Skyggematerialet borttages,

<img>En i Løbet af 3 Aar svagt
forlænget Frugtgren; den
skæres tilbage over den
øverste Buketgren, <i>a</i>, senere
skæres over den
næstnederste. Er der Frugtgrene nok
paa Træet, skæres den straks
over næstnederste
Buketgren.</img>

naar Blomsterne er udfoldede, men man kan saa,
om fornødent, dække om Natten ved Hjælp af det
tidligere anvendte Skyggemateriale: Rammer med
Granris eller Forhæng. Da der ofte bortdør Grene,
som imidlertid let kan erstattes ved Træets
Tilbøjelighed til at give Skud fra gamle Grene, er
den almindelige Vifteform den eneste i Praksis
anbefalelige. Man foretrækker i Almindelighed
at give A. Plads ved en Vestvæg, væsentlig for
at tilbageholde Blomstringen, men i mange
Tilfælde tillige, fordi Frugten hos adskillige Sorter
bliver bedre, mindre tør end ved Sydvæg. Hos
enkelte Sorter fremtræder yderligere en uheldig
Egenskab i særlig Grad, naar de plantes ved
Sydvæg, den nemlig, at Frugten bliver fuldt moden
paa Solsiden, medens den endnu er umoden paa
Skyggesiden. Næst efter vestlig kan anbefales
sydvestlig og sydøstlig Retning, men disse saavel som
den ret sydvendte benyttes kun, naar man
overhovedet vil ofre den til A., og da til saadanne
nyere Sorter, som stiller Fordringer i saa
Henseende. Blomsterne kommer frem paa etaarige
Grene, saavel de langledede som de kortere, indtil
smaa buketformede Sidegrene; paa disse sidste
sidder Blomsterne tæt sammen og udvikler sikrest
Frugt. Der kommer kun én Blomst af hver
Blomsterknop. Ved Foraarsbeskæringen, der finder Sted,
førend Blomsterknopperne er blevne for store,
fjerner man alle døde og overflødige Grene. Svage
Grene sættes tilbage til kraftige Kvistes Udspring.
De egentlige Ledegrene, der danner de enkelte
Partiers Forlængelse langs Vægfladen, beskæres
ikke, naar Formen er anlagt. Dværggrene
beskæres heller ikke, Bladknoppen i Spidsen skal
have Lov at udvikle sig; først naar en Frugtgren
bliver for lang, sættes den tilbage (se Fig.). Af de
langledede Kviste, der bærer Blomsterknopper,
skæres kun de kraftige noget tilbage — til 2/3 af deres
oprindelige Længde. Efter Beskæringen bindes
Grene og lange Kviste til Espalieret med fornøden
Omhu, for at ikke Blomsterknopperne skal blive
revne af, og saaledes, at de kommer til at indtage
en saa naturlig Stilling, som Formen overhovedet
tillader, samtidig med, at de fordeles ligeligt paa
Vægfladen. Da A. er det af vore Frugttræer, der
lider mest af Gummiflod, hvilket kan fremkaldes
af det mindste Saar, bør Foraarsbeskæringen
indskrænkes til det mindst mulige ved, at der i
Sommerens Løb skæres bort, hvad der skal og kan
undværes. Man fjerner da de Skud, som man ved
næste Vinterbeskæring ikke vilde beholde, alle
Skud (eller allerede Knopperne), der vender <sp>mod</sp>
og lige ud <sp>fra</sp> Væggen, samt alt for kraftige Skud
for Pladsen. Hvor der saaledes udvikler sig flere
Skud ganske tæt ved hverandre, fjernes de paa
det svageste nær, hvis man her vil have en
frugtbærende Gren; vil man derimod have en Ledegren,
beholdes det kraftigste. Meget kraftige Skud, som
man maa beholde til Besætning, studses i Løbet
af Juni til 2/3 à 1/2 af deres Længde. Alle
Biskud knibes over 3-4 Blade, hvis de vil blive for
lange. Af Midlerne til at fremkalde Ligevægt
vælges de, der kommer i Anvendelse om Sommeren
(se herom Besk. alm. Principper).
J. J.

Abrikos-Sorter. <sp>Breda</sp>. Sidst i August. God
Bordfrugt, fortrinlig til Syltning og taaler godt
Forsending. Haardfør, kraftig Vækst og meget
frugtbar. Kan paa en lun Plads give modne
Frugter fritstaaende. Espalier mod Øst eller Vest.
<sp>Ferskenabrikos</sp>. September. Stor, meget fin
Bordfrugt, fordrer god Jord og forædles helst paa
Abrikosstamme. Espalier mod Syd. <sp>Luizet</sp>. Først
i September. Stor, god Bordfrugt, haardfør, kraftig
Vækst; kan modnes som fritstaaende. Espalier mod
Øste eller Vest. <sp>Oullin's Early Peach</sp>. Først
i August, meget fin Bordfrugt. Espalier mod Syd,
Sydøst eller Sydvest. <sp>Souvenir d'Amic</sp>. Først
i August. Stor, fin Bordfrugt; meget haardfør og
frugtbar; Espalier mod Sydvest eller Sydøst.
Ø. C.

A. kan ikke anbefales til Kultur paa Friland
ud over Sverrigs sydlige Egne.
E. L.

<sp>Anvendelse</sp>: Bruges som Dessertfrugt, til
Kompot, Marmelade, Frugtgrød, forskellige
Desserter. Opbevares henkogt, syltet, tørret. —
Tørrede Abrikoser er en stor Handelsartikel.
M. L.
</chapter>

<chapter name="Abrikosspinder">
<b>Abrikosspinder</b> se <sp>Spindere</sp>.
</chapter>

<chapter name="Abrod">
<b>Abrod</b> (n.) se <sp>Ambra</sp>.
</chapter>

<chapter name="Abronia">
<b>Abronia</b> (Nyctaginaceæ), <sp>A. umbellata</sp> Lam.,
Kalifornien, enaarig Sommervækst, som
Koldhusplante fleraarig. Anvendelig til Blomsterbede,
Rabatter og Pottekultur. 15-30 cm, krybende;
lillarosa, vellugtende Blomster i Juli-Septbr. <sp>A. u.
grandiflora</sp>, som foregaaende, men med større,
rosenrøde Blomster. <sp>Kultur</sp>: Saas i
Februar-April i varm Bænk, prikles og udplantes i
Maj-Juni med 40-50 cm Afstand. Ynder let Jord og
varmt, solrigt Voksested. Frøets Spirekraft 2-3
Aar, Spiring i Løbet af 2-3 Uger.
L. F.
</chapter>

<chapter name="Absorptionsevne, Jordens">
<b>Absorptionsevne</b>, Jordens. Ved A. betegner man
den Evne, Jorden har til at bringe forskellige
opløste Forbindelser i en saadan Tilstand, at de kun
i ringe Grad og først lidt efter lidt kan opløses af
Jordvandet. En Mængde forskellige Stoffer kan
absorberes af Kulturjorden, her er det dog kun
Absorption af de plantenærende Stoffer, der har
Interesse, og særlig de af disse — Kvælstof,
Fosforsyre, Kali og Kalk —, som der lettest bliver
Mangel paa, og som der derfor i Praksis er Tale
om at tilføre. Alle Kulturjorder er i Besiddelse af
A. overfor plantenærende Stoffer, men i vidt
forskellig Grad. Man skelner — uden at Grænserne
kan siges at være skarpe — sædvanlig mellem
fysisk og kemisk Absorption, og de senere Aars
jordbrugsbakteriologiske Undersøgelser har vist, at
der ogsaa ad mikrobiologisk Vej kan foregaa en
betydelig Fastlægning af Plantenæring. Som
Eksempel paa, hvorledes Absorption kan foregaa, kan
anføres et Forsøg af <sp>Lemberg</sp>, der arbejdede
med et Silikat af følgende Sammensætning:
Kiselsyre 46,64%, Lerjord 29,38%, Kali 22,75% og
Natron 1,83 %. Ved Indvirkning af
kulsyreholdigt Vand i 3 Uger fik Silikatet følgende
Sammensætning: Kiselsyre 54,03, Lerjord 39,65 og
Kali 5,34. Silikatet er altsaa blevet fattigt paa
Kali, der er opløst i det kulsyreholdige Vand.
Bragtes det nu sammen med fortyndet Kalilud,
blev det atter kalirigt og fik følgende
Sammensætning: Kiselsyre 46,60 %, Lerjord 35,67 % og
Kali 17,3 %. Lader man i Stedet for det
kulsyreholdige Vand en Opløsning af Klorammonium
indvirke paa Silikatet, fortrænges Kaliet næsten
fuldstændig af Ammoniak, og man kan ligeledes
uddrive dette ved Anvendelse af Natrium- og Kalksalte.

For en rigtig Forstaaelse af de her omtalte
Virkninger maa man ty til Læren om den kemiske
Massevirkning. Det er i Følge denne muligt at
fortrænge stærkere Syrer med svagere Syrer, naar
blot disse er til Stede i forholdsvis stor Mængde,
og det er paa dette Forhold, at det kulsyreholdige
Jordvands opløsende Evne hovedsagentlig beror.
Ogsaa Udvekslingen af Baser beror i høj Grad paa
den kemiske Massevirkning, og det er en Følge
af denne, at man ved ensidig stærk Gødskning
med Kalk eller Kogsalt kan udpine Jorden for
Kali. <sp>Fosforsyren</sp> absorberes i Jorden af Kalk,
Magnesia, Lerjord og Jernilte, med hvilke den
danner tungt opløselige Salte. Særlig tungt
opløselig bliver den, naar den er bundet til de to
sidstnævnte Baser. Ogsaa i Forbindelse med
Humusstoffer danner Fosforsyren uopløselige Forbindelser.
<sp>Kali</sp> absorberes i Reglen megest stærkt.
Absorptionen er for en stor Del knyttet til de vandholdige
Dobbeltsilikater, men ogsaa af andre Stoffer
absorberes dette Stof, saaledes af fri amorf Kiselsyre,
Jerniltehydrat og Lerjordshydrat. <sp>Kalkens</sp>
Absorption er i Jorden væsentligst knyttet til
Kulsyre, Humussyre, Fosforsyre og Kiselsyre. Af
Silikaterne uddrives den let af andre Baser.

<sp>Kvælstoffets</sp> Absorption. De salpetersure
Salte absorberes ikke kemisk af Jorden, hvorfor
de let udvaskes af denne. Derimod kan de fleste
Jorder absorbere en betydelig Mængde Ammoniak.
Ammoniakkens Absorption foregaar væsentligst paa
samme Maade som Kaliets.

I det foregaaende har der kun været Tale om
kemisk Absorption. <sp>Fysisk Absorption</sp>
antages at foregaa paa den Maade, at de opløste
Stoffer tiltrækkes af de faste Bestanddeles
Overflade, hvor de fortættes eller udfældes. Man ved
dog endnu meget lidt om denne Form for
Absorption. <sp>Mikrobiologisk Absorption</sp>
kommer i Stand derved, at saadanne opløste Stoffer,
som kan tjene til Næring for Jordbundens lavere
Organismer, særlig Bakterier og Skimmelsvampe,
optages af og indgaar som Bestanddele i disses
Celler. Paa denne Maade kan alle
Plantenæringsstoffer bindes, selv saadanne, der som de
salpetersure Salte ikke absorberes kemisk af Jorden. Denne
Absorption spiller sikkert en meget betydelig Rolle
i gødningskraftig Havejord.

Af Forhold, der faar særlig Indflydelse paa
Absorptionen, maa nævnes: Jordens Reaktion og
Vandindhold. I surt reagerende Jorder er Evnen til at
fastholde de absorberede Stoffer stærkt svækket, og
disse Jorders Indhold af let opløselige mineralske
Plantenæringsstoffer udvaskes derfor forholdsvis
let. Jo større Jordens Vandindhold er, desto mere
gaar der, paa Grund af den af Jordvandet
udøvede kemiske Massevirkning, i Opløsning af de
absorberede Stoffer. Dette Forhold er
plantefysiologisk set af stor Betydning, idet Jordvandets
Koncentration derved reguleres, og Planterne saaledes
ikke ved et særligt stort Vandindhold henvises til
at optage deres Næring fra en meget stærkt
fortyndet Opløsning. Omvendt vil Jorden ved
aftagende Vandindhold atter binde (absorbere) en
hertil svarende Mængde af de opløste Stoffer, hvorved
det forhindres, at Jordvædskens Koncentration
bliver saa stærk, at Planterødderne tager Skade.

<sp>Betydningen af Jordabsorptionen</sp>
er meget stor. Hvis Jorden ikke var i Besiddelse
af Absorptionsevne overfor Plantenæringsstoffer,
vilde den, og navnlig gælder dette de lettere
Jorder, hurtig ved Udvaskning udtømmes for disse.
Paa den anden Side kan man dog slet ikke,
saaledes som man tidligere har været tilbøjelig til at
mene, ved Hjælp af en Bestemmelse af Jordens
Absorptionsevne faa væsentlige Oplysninger om dens
Dyrkningsværdi. Jorder af samme Art og
Dyrkningsværdi kan være i Besiddelse af en vidt
forskellige Evne til Absorption af de enkelte
Plantenæringsstoffer, idet det maa erindres, at Jordens
Absorptionsevne overfor Plantenæringsstoffer
foruden af dens oprindelige Indhold af absorberende
Bestanddele ogsaa er betinget af den Mængde af
de Paagældende Plantenæringsstoffer, der, paa det
Tidspunkt Undersøgelsen foretages, allerede
forefindes i absorberet Tilstand. Det Tilfælde vil
derfor hyppigt kunne indtræde, at en i sin
oprindelige Tilstand stærkt absorberende men nu paa
absorberet Plantenæring rig Jord, kan udvise en
mindre Absorptionsevne end en næringsfattig Jord
med en oprindelig forholdsvis ringe
Absorptionsevne. I al Almindelighed vil det dog kunne siges,
at Jordens Absorptionsevne overfor
Plantenæringsstoffer er desto ringere, jo lettere og mere sandet
Jorden er.
H. C.
</chapter>

<chapter name="Abutilon">
<b>Abutilon</b> (Malvaceæ), Koldhus- og
Udplantningsplante. <sp>A. insigne</sp> Planch., Ny Granada,
rosenrøde Blomster med mørkere Aarer, <sp>A. striatum</sp>
Dichs., Brasilien, gule Blomster, røde Aarer, <sp>A.
venosum</sp> Lem., Meksiko, store Blomster, gule
med røde Aarer, <sp>A. vexillarium</sp> E. Morr.,
Sydamerika, rødt Bæger, gul Krone. <sp>A.
Sellowianum</sp> Regel. <sp>variegatum</sp>, Brasilien,
gulbrogede, store Blade og kraftig Vækst. De A.,
som dyrkes mest, er Krydsninger, fremkomne ved
Frø af ovennævnte Arter, og de udmærker sig ved
lavere, mere busket Vækst og større
Blomsterrigdom. Følgende Former kan anbefales:
<sp>Andenken an Bonn</sp>, kraftig, hvidbrogede Blade,
<sp>Boule de Neige</sp>, ren hvid, <sp>Duc de
Malakoff</sp>, orange, <sp>Golden Fleece</sp>, guldgul,
<sp>Perle d'Or</sp>, gul, <sp>Thompsonii</sp>, hvid- og
gulbroget, <sp>Triumph</sp>, rosa, den kraftigste og mest
storblomstrede. Der faas nu i Handelen Frø af
storblomstrede Varieteter med kraftig Vækst og
Farver lige saa smukke som Navnesorterne. A.
benyttes dels som Dekorationsplante i Koldhus, dels
som Udplantningsplante, og Blomstringstiden er
Sommer og Eftersommer. De brogetbladede
Varieteter er særlig gode Dekorationsplanter paa
Friland. En Del af de ældre Varieteter egner sig til
at føres op ad Piller i Vinterhaver eller Koldhuse,
da de hængende Blomster saaledes tager sig bedst
ud. Højstammede Eksemplarer af de mest
rigtblomstrende Varieteter, forædlede paa
kraftigtvoksende Frøplanter, er som udplantede af stor
Virkning. A. er gode Stueplanter. <sp>Kultur</sp>:
Navnesorterne formeres ved Stiklinger; disse tages
i Juni-August af halvmodent Træ, stikkes i let
Jord og anbringes paa mild Undervarme. Man kan
ogsaa stikke om Foraaret af blødere Træ og sætte
dem under Glas i Formeringshus. Efter
Roddannelsen sættes de unge Planter i hver sin Potte i
nærende, men let Jord. Naar A. formeres ved
Frø, vil det være at foretrække at saa om
Sommeren for at have passende Planter næste Foraar.
Udsæden, der ogsaa kan ske om Foraaret, maa
finde Sted paa let Undervarme, og Planterne maa
hurtig afhærdes. Ved Omplantninger benyttes en
Blanding af lige Dele Bladjord, Græstørvjord og
gammel Gødning, blandet med lidt groft Sand.
Planterne maa have stort Potterum og holdes nær
Lyset med rigelig Luftgivning. Af og til knibes
de unge Skud for at give Planten en mere busket
Vækst, og i tørt Vejr sprøjtes for at holde rødt
Spind borte. Til Udplantningsbrug benyttes af de
brogetbladede helst foraarsformerede unge Planter,
der i Reglen ikke knibes, idet Planternes elegante
Habitus saaledes bedst kommer til sin Ret. A.
overvintres i almindeligt Koldhus paa en lys og
luftig Plads. Ønsker man blomstrende Planter i
Efteraars- og de første Vintermaaneder, maa
Planterne sættes i lyst, halvvarmt Hus. Til dette Brug
er det rettest at udplante de unge Planter i Juni
paa et frit beliggende Bed, vande dem ved
Indtrædende Tørre og indplante dem i Septbr. Vil
man beholde Planterne i flere Aar, skæres de om
Foraaret tilbage, før den nye Vækst begynder.
G. N. B.
</chapter>

<chapter name="Acacia">
<b>Acacia</b> (Mimosaceæ). Omfatter hovedsagelig
træagtige Arter, hvoraf de fleste stammer fra
Australien og dyrkes i Koldhus. Blomstrer om Foraaret.
<sp>A. armata</sp> R. Br., med tornede Phyllodier og
gule Blomster i smaa kugleformede Stande. <sp>A.
dealbata</sp> Link., med dobbeltfinnede Blade og
kugleformede Smaastande samlede i større Stande.

<img>Acacia Riceana.</img>

Indføres afskaaret hertil under Navnet Mimosa.
<sp>A. Drummondii</sp> Benth., med dobbeltfinnede
Blade og lysegule Blomster i store, hængende
Stande. Smuk, naar den dyrkes i stammet Form. <sp>A.
hastulata</sp> Sm., med smaa skællignende
Phyllodier og gule Blomster i cylindriske Stande. <sp>A.
longifolia</sp> Willd., med lange Phyllodier og
store, gule, cylindriske Stande. <sp>A. lophantha</sp>
Willd., se Albizzia lophanta. <sp>A. paradoxa</sp> D.
C., staar A. armata nær, men har større og
længere Phyllodier. <sp>A. pulchella</sp> R. Br. med
dobbeltfinnede Blade og kugleformede Stande,
rigtblomstrende. <sp>A. Riceana</sp> Hensl., Tasmanien,
med linjeformede Phyllodier, smuk hængende
Vækst og
lysegule Blomster i
kugleformede
Smaastande.
Dyrkes bedst i
stammet Form.
<sp>Kultur</sp>: A.
formeres dels ved
Frø og dels,
dog ofte
vanskeligt, ved
Stiklinger, som
skæres med Hæl
af halvmodne
Skud, sættes i
Skaale, der
dækkes med en
Glasklokke,
anbringes i et koldt
Hus og skygges
i stærkt Solskin.
De unge Planter
dyrkes i en kold
Bænk med
rigelig Luft, knibes
og omplantes i
rette Tid.
Efter Blomstringen
beskæres de
ældre Planter
noget, for at
der kan dannes
unge kraftige
Skud og Planterne kan faa en smuk Form. Den
aarlige Omplantning udføres om Foraaret i godt
drænede Potter; man planter meget fast i lige Dele
Græstørvjord og Lyngjord og noget Sand. Om
Sommeren udflyttes A. i en aaben Bakke eller paa et
solrigt, lunt Sted paa Friland.
G. B.

<img>Acantholimon venustum.</img>
</chapter>

<chapter name="Acæna">
<b>Acæna</b> (Rosaceæ). Lave, vedvarende urteagtige
Planter eller Dværgbuske, ofte med nedliggende,
endog rodslaaende Grene. Blomsterne ubetydelige
i tætte Stande. Løvet hos flere Arter meget smukt.
<sp>A. Buchanani</sp> Hook f., Ny Zeeland. Bladene
graagrønne, uligefinnede med runde, skarpt
savtakkede Smaablade. Grenene
nedliggende,
rodslaaende. <sp>A.
microphylla</sp>
Hook f., Ny
Zeeland ligner
foregaaende, men
har broncefarvet
Løv. <sp>A.
Hieronymi</sp> O. Ktze.
Argentina.
Grenene meget
lange,
nedliggende eller
nedhængende.
Bladene
uligefinnede med findelte
Smaablade.
Anvendelige paa
Stenhøj.
<sp>Kultur:</sp> Formeres
ved Frø, ved
Stiklinger eller
Deling. Plantes
paa Stenhøj i
veldrænet Jord.
A. L.
</chapter>

<chapter name="Acalla">
<b>Acalla</b> se
<sp>Jordbærvikler</sp>.
</chapter>

<chapter name="Acalypha">
<b>Acalypha</b> (Euphorbiaceæ),
fleraarig Bladplante med smukke Farver i Bronze,
rødt, brunt, gult og hvidt; værdifuld til
dekorativt Brug i tempereret eller koldt Hus. Enkelte
Arter udvikler sig ogsaa smukt frit udplantede
om Sommeren paa et lunt og solrigt Sted.
Smukkeste Arter: <sp>A. Godseffiana</sp> Mast.,
Ny-Guinea smuk nyere Art med gulrandede Blade; den
danner en tæt og kraftig Plante af dekorativt
Udseende til Anvendelse i Koldhus om
Sommeren. <sp>A. hispida</sp> Hook (Syn. A. Sanderi N. E.
Br.), Ny-Guinea, der ogsaa er en nyere indført
Art, kan ved god Kultur i nærende Jord paa let
Undervarme i Bakke blive af særlig dekorativ
Betydning ved de lange ejendommelige,
hængende, røde Blomsterstande, der vokser ud fra
Bladhjørnerne og giver Planten et meget
karakteristisk Udseende. <sp>A. obovata</sp> Bull.,
Sydhavsøerne, med ægformede Blade i rødt, brunt og gult;
<sp>A. tricolor</sp> hort. (Syn. Wilkeriana Seem),
Ny-Hebriderne, ligner foregaaende en Del; <sp>A. t.
musaica</sp> hort. med store Blade og prægtige Farver
i Bronze; <sp>A. t. Hamiltoniana</sp>, ny Varietet,
har lange, smalle Blade med hvide Rande.
<sp>Kultur:</sp> Ved Overvintring i tempereret Hus
begynder talrige Skud at bryde frem tidligt om
Foraaret. Disse kan stikkes paa samme Maade som
Fuchsier i Formeringsbedet og kultiveres i
Varmebed; omplantes i kraftig Jord et Par Gange og
vænnes gradvis til megen Luft og fuld Sol;

<img>Acalypha Godseffiana.</img>
sprøjtes hyppig til Forebyggelse af Spind og Thrips og
udsættes senere, ved Aftagning af Vinduerne, for
Natteduggen. Saaledes kultiverede i Bænk eller
Bakke anvendes Planterne senere til Dekoration i
Hus til ud ad Efteraaret. De gamle Planter giver
større Eksemplarer, de unge faar maaske nok saa
store Blade.
M. H.
</chapter>

<chapter name="Acantholimon">
<b>Acantholimon</b> (Plumbaginaceæ), <sp>A.
glumaceum</sp> Boiss., Lilleasien, <sp>A. venustum</sp> Boiss.,
Taurus. Er lave, c. 15 cm høje, træagtige Stauder,
anvendelige for Stenhøje og Pottekultur. Smukke,
rosenrøde Blomster i Juni-Juli. <sp>Kultur:</sp>
Formeres ved Stiklinger og Aflægning; kræver fuld
Sol og Lyngjord, blandet med Sand, Ler og Kalk.
Dækning om Vinteren nødvendig
L. F.
</chapter>

<chapter name="Acanthopanax">
<b>Acanthopanax</b> (Araliaceæ), haardføre Buske el.
smaa Træer. <sp>A. ricinifolium</sp> Dcne, Østasien.
Bliver hos os en høj Busk eller et lille Træ med
tornet Stamme og Grene og meget store,
langstilkede, haandlappede Blade. Den er meget sjælden i
Kultur, hvorimod Varieteten <sp>A. r.
Maximoviczii</sp>, der har dybt indskaarne Blade, er mere kendt
under førstnævnte Artsnavn. <sp>A. spinosum</sp> Miq.
(Aralia pentaphylla Thunb.), Kina, Japan.
Mellemhøj Busk med tornede Grene og stilkede,
sammensatte, femfingrede Blade. Blomsterne meget
uanselige.
A. B.

<sp>Anvendelse:</sp> A. afviger paa Grund af
deres Blade fra de fleste andre Frilandsbuske og bør
derfor anbringes saaledes i Beplantning, at denne
Ejendommelighed kan iagttages. Paa lun Plads med
dyb, muldet Jord er A. ricinifolium smuk og
original som fritstaaende. <sp>Kultur:</sp> A. formeres
ved Rodstykker. Disse kan tages fra ældre Træer
i Vækst, men lettest fra yngre Planter, naar
saadanne omplantes om Foraaret. Stykkerne skæres i
12-15 cm Længde, helst med nogle Smaarødder
forneden, anbringes i let Jord i en halvvarm Bænk.
De unge Planter afhærdes i Sommerens Løb,
dækkes første Vinter med Granris el. l., og det følgende
Foraar udskoles de paa Friland.
J. B.
</chapter>

<chapter name="Acanthus">
<b>Acanthus</b> (Acanthaceæ), Stauder. <sp>A. mollis</sp>
L., Sydeuropa. Bladene fjerlappede eller fjerfligede;
Blomsterne hvide og rosenrøde paa en rank, stiv
Stængel. 80 cm. Sommer. <sp>A. spinosus</sp> L.,
Sydeuropa. Bladene fjerfligede, Fligene er
indskaarne og rigt besat med Torne; Blomsterne røde.
1 m. Sommer, A. er smukke Bladplanter, som
kan anvendes i Rabatter eller fritstaaende paa
Plæner. <sp>Kultur:</sp> A. formeres ved Frø eller ved
Deling; de trives bedst i en varm, muldet,
næringsrig Jord.
A. L.
</chapter>

<chapter name="Acer">
<b>Acer</b> (Aceraceæ). Ahorn eller Løn. Haardføre
Træer. En paa Arter meget rig Slægt. Af Arterne
skal her kun nævnes de almindeligst kendte og
dyrkede. Følgende Arter er hjemmehørende i
Europa og ogsaa vildtvoksende her i Danmark: <sp>A.
campestre</sp> L., Navr, et oftest kun mellemhøjt
Træ med smaa, femlappede Blade. <sp>A.
platanoides</sp>  L. Tandbladet Løn, Spids-Løn. Et højt
Træ med store, langstilkede, spidsfligede,
friskgrønne Blade. Blomsterne fremkommer førend
Løvspring og er grønlig-gule, samlede i store
Halvskærme og giver derved Træet et smukt Udseende
i Blomstringstiden. Af de talrige Varieteter kan
følgende fremhæves: <sp>A. p. Reitenbachii</sp> med,
især først paa Sommeren, smukke, rødbrune Blade.
<sp>A. p. Schwedleri</sp> ligeledes, især tidligt paa
Sommeren, med smukke, stærkt rødfarvede Blade.
<sp>A. p. dissectum</sp> med smukke, dybtfligede
Blade. <sp>A. Pseudo-Platanus</sp> L., Æretræ,
Ær, Valbirk, et velkendt højt Træ med store,
langstilkede, femlappede, paa Undersiden mat
graaliggrønne Blade. Blomsterne fremkommer efter
Løvspring og er, som hos alle Acerarter, hver for sig
uanselige, grønne eller grønlige, men samlede i
smukke, c. 12 cm lange, hængende Klaser og af
en svag, men fin Duft. Blandt de af denne Art
opstaaede talrige Varieteter, der er under Dyrkning
som Prydtræer, kan følgende fremhæves: <sp>A. P.
albo-variegatum</sp> med hvidbrogede Blade.
<sp>A. P. Leopoldii</sp> med Blade, der er hvidbrogede
med iblandede gullige og rødlige Farvetoner. <sp>A. P.
purpurascens</sp> med, især i Forsommeren, paa
Undersiden stærkt rødfarvede Blade, <sp>A. P.
Simon-Louis frères</sp>, smukt brogetbladet med
hvide, purpur og rosafarvede Skatteringer, <sp>A. P.
Worlei</sp> med, ligeledes især i Forsommeren,
lys-bronzegule eller lys-gulgrønne Blade. —
Hjemmehørende i den gamle Verden er endvidere følgende
Arter: <sp>A. carpinifolium</sp> Sieb. & Zucc.
Forskellig fra andre Arter ved at Bladene er
lancetformede, stærkt nervede, ganske som Avnbøgens
Blade. <sp>A. circinnatum</sp> Pursh. En Busk med
meget smukke, kredsrunde, mangelappede, ved
Løvfaldstid røde Blade. <sp>A. Ginnala</sp> Maxim.,
Østasien. Lavt Træ eller høj Busk med trelappede
Blade. <sp>A. Heldreichii</sp> Orphan,
Balkanhalvøen. En nylig indført Art med meget smukke,
dybt indskaarne, sildigt udspringende Blade: <sp>A.
insigne</sp> Boiss., Kaukasus, Persien. Ligeledes en
nylig indført Art med meget store, femlappede
Blade, som springer meget tidligt ud om Foraaret:
<sp>A. pictum</sp> Thunb. Højt Træ med smukke, store,
glatte, frisk grønne, dybt syvlappede Blade med
spidse, ganske helrandede Lapper. <sp>A.
obtusatum</sp> Kit., Sydeuropa. Mellemhøjt Træ, nærmest
lignende A. Pseudo-Platanus. <sp>A.
polymorphum</sp> Sieb. & Zucc., Japan. Lavt Træ. Hos os
en kun under heldige Forhold til Nød haardfør
Busk, som har Værdi paa Grund af sine
overordentlig smukke, dybt indskaarne Blade, der hos de
talrige Sorter varierer meget stærkt baade i
Henseende til Form og navnlig til Farver, fra dybt
purpurrøde til lyserøde eller brogede med Farver
i grønt, hvidt og rødt. Anvendes i de senere Aar
som Potteplante, tidligt fremdreven om Foraaret.
<sp>A. tataricum</sp> L., Sydøst-Europa. Lavt Træ med
ægformede, kun savtakkede Blade. Blomsterne i
oprette Klaser, og Frugterne med røde Vinger. —
Følgende Arter er hjemmehørende i Nordamerika:
<sp>A. californicum</sp> C. Kock (syn. Negundo
calif. Torr. & Gray). Lille Træ, hos os maaske oftest
kun en meget stor Busk med finnede, tredelte,
stærkt og blødt graalig filtede Blade,
ejendommelig og smuk. <sp>A. dasycarpum</sp> Ehrh. Højt
Træ med meget smukke, dybt fligede, paa
Undersiden hvidgraa Blade. Varieteten <sp>A. d.
Wierii laciniatum</sp> med særlig smukt og dybt
indskaaret Løv kan fremhæves. <sp>A.
macrophyllum</sp> Pursh. Højt Træ med meget store,
femlappede Blade og med Blomsterne i lange,
hængende Klaser. <sp>A. Negundo</sp> L. (syn.
Negundo aceroides Mønch). Mellemhøjt Træ,
ligesom A. californicum forskellig fra de andre
Acerarter blandt andet ved at have sammensatte
(finnede) Blade. Varieteten <sp>A. N. fol.
albo-variegatis</sp> med hvidspættede, undertiden helt
hvide Blade, er en af de allersmukkeste
Træformer med hvidbroget Løv, men den saavel som den
gulbrogede Varietet <sp>A. N. fol. aureo-variegatis</sp>,
er ikke alle Steder fuldt haardfør. <sp>A.
pensyvanicum</sp> L., (A. striatum Du Roi). Lavt
Træ med smukke Blade og ejendommeligt
brungrøn, hvidstribet Bark paa Grenene. <sp>A. rubrum</sp>
L. Mellemhøjt Træ med smukke, i Form noget
varierende, lappede, paa Undersiden hvidgraa Blade,
der om Efteraaret farves smukt røde. <sp>A.
saccharinum</sp> L. (Sukker-Løn) ligner i Bladform
A. platanoides.
A. B.

<sp>Anvendelse:</sp> A. er en værdifuld Slægt med
mange, villigt voksende Arter og Varieteter,
forskellige i Størrelse, Haardførhed, Løv og Farve og
som Følge deraf anvendelige til meget forskellig
Brug. De hos os hjemmehørende Arter er gode
Læplanter, A. plat. og A. Pseudo-Plat. tillige vel
egnede til Baggrund og delvis Hovedbestand i
større Plantninger, og især sidstnævnte og dens
Varietet purpurascens (fol. purpureis) til Allé,
medens A. campestre foruden at være et fast,
vindført Lætræ har Værdi som Underplantning
under større Træer og som mindre Allétræ for
udsat Plads; tillige er det en af de allerbedste
Planter til Hæk. I landskabelig Henseende er de
brogetbladede, gullige og purpurfarvede Variteter
af udmærket Virkning, naar de anbringes under
hensigtssvarende Lysforhold og i vel afpasset
Mængde efter Omgivelserne. Det samme gælder til
Dels A. dasycarpum, men mere A. rubrum, hvis
Blade i fuldt Sollys ofte om Efteraaret antager en
glimrende, rød Farve. Andre, f. Eks. A. pl.
dissectum og integrilobum, A. dasyc. Wierii laciniatum,
A. insigne og A. pensylvanicum interesserer ved
Blade eller Bark, maa derfor kunne ses i kort
Afstand og egner sig særdeles, som forresten ogsaa
hine, til at stilles frit i Plæner. A. tataricum og
den ofte smukt høstfarvede A. Ginnala anbringes
i Busketter eller i Forgrunden ved større
Plantninger. A. Negundo benyttes væsentlig til
Udfyldning, medens dens yndede Varieteter fol. albo-var.
og fol. aureo-var. gives varm, iøjnefaldende Plads.
A. polymorphum og Varieteter er interessante og
meget dekorative paa Stenhøje og i Forgrunden af
Busketter paa en varm Plads. — <sp>Kultur:</sp>
A.-Arterne formeres ved Frø. A. Pseudo-Platanus og A.
platanoides kan med samme Resultat saas om
Efteraaret eller tidlig om Foraaret, især naar Frøet
ikke har ligget for tørt om Vinteren. Det bredsaas
i god Afstand i muldet, ren Jord paa 1,20 m brede
Bede med 50 cm brede Gange imellem, klappes
efter Saaningen og dækkes med 1-2 cm Jord, som
skovles overligt af andet Bed. Planterne optages
som enaarige, studses i Rødderne og prikles i 5
Rækker paa 1,20 m br. Bede i 65-100 cm
Afstand, eftersom man ønsker mindre eller større
Træer. Naar det er nødvendigt for at faa smukke,
lige Stammer, opbindes de til Stokke og gives
eventuelt endnu en Omplantning, stedse med
Rodbeskæring. Ved Tiltrækning af stammede Træer
fjernes kun de stærkeste Sidegrene, de mindre
beholdes som Sporer. Disse studses over 1ste eller
2den Knop og borttages, efterhaanden som
Stammen opnaar tilstrækkelig Styrke. Stammen
studses 5-6 cm over en Knop, og ligesaa de unge
Grene ved fremtidig Beskæring til Krondannelse.
Beskæring udføres i Jan.-Febr, for at undgaa
Forblødning, A. P. purpurascens og A. P. albo-var.
giver en Del ægte Planter ved Frøudsæd; de
andre Varieteter af A. P. og A. pl. formeres ved
Okulation paa om Foraaret omplantede unge Stammer
af Hovedarten eller ved Barkpodning eller
Kopulation i Hus. A. pl. dissectum maa helst okuleres i
Stamhøjde. Til Formering ved Podning indplantes
om Foraaret unge, omskolede Stammer i
Smaapotter; de holdes om Sommeren nedgravede over
Potteranden paa Friland og passes med Vanding.
Stammerne kan ogsaa indplantes, umiddelbart før
de indsættes til Fremdrivning. Før denne
paabegyndes, afskæres de i begge Tilfælde i 15-25
cm Længde og over en Knop. Fremdrivningen
kan passende paabegyndes i Januar med Temp.
10-12-15 ° C., som efter 2-3 Ugers Forløb forhøjes
til 18-20 ° med tilsvarende stærk Fugtighed ved
Oversprøjtning flere Gange daglig, hvormed
fortsættes ogsaa efter Podningen. Denne foretages,
saa snart der er godt Saftløb i Stammerne og
Knopperne begynder at skyde. De unge
Planter passes med Skygge, afhærdes, udplantes om
Foraaret paa Friland, bedst en Graavejrsdag, med
en Afstand af 30 cm paa Bede med en beskyttet
Beliggenhed, hvor de forbliver to Aar. A.
campestre saas og behandles som A. Pseudo-Platanus.
Frøet ligger et Aar over i Jorden og maa derfor
rettest nedkules i Sand 1ste Aar. Ved fremmede
Arter gælder særlig, at Frøet ikke udtørres,
hvorfor det maa saas eller nedkules straks efter
Modtagelsen. A. dasycarpum og rubrum maa saas
umiddelbart efter Modningen. Varieteter af
dasycarpum ligesom A. laetum, rubrum,
Negundovarieteter m. fl. formeres ved Aflægning.
Sidstnævnte maa dog helst okuleres i den ønskede
Stamhøjde paa A. Negundo eller særlig en Form: A. N.
violacea. Den storbladede A. insigne vokser godt
paa A. P. og synes at være en god Afløser for
A. macrophyllum, der vel er haardfør som større
Plante, men kun meget vanskelig tiltrækkes her i
Landet. Frøplanter af fremmede Arter prikles som
enaarige og behandles i øvrigt i Lighed med, hvad
ovenfor er sagt. Aflæggere optages tidlig om
Foraaret, indskæres i Forhold til Længde og Udvikling
i Rod og Top og udplantes saaledes, at de
eventuelt kan skygges med Granris e. l., til de er
komne i Vækst.
J. B.

A. platanoides er vildtvoksende i Norge og
plantes i Haverne helt op til Lofoten; i Nordland
kræver den dog et beskyttet Voksested.
Pseudo-Platanus, rubrum, campestre og tataricum trives godt,
i det mindste op til Trondhjem. Ginnala,
pensylvanicum, dasycarpum, obtusatum og saccharatum
holder sig ved Kristiania. Negundo kan paa
Østlandet kun dyrkes paa lune Steder ved Kysten;
paa Vestlandet trives den bedre, og dersteds kan
ogsaa N. fol. albo-variegatis trives godt paa sine
Steder.
N—k.
</chapter>
<chapter name="Achillea">
<b>Achillea</b> (Compositæ), Røllike, Staude. <sp>A.
filipendulina</sp> (Syn. Eupatorium) Lam., Orienten,
1 m, ren, gul Blomst. Sommer. A. f. var.
Parkers med store Blomsterskærme, meget dekorativ
Plante, Juli-Oktbr. <sp>A. Millefolium</sp> L.,
Danmark, A. M., var. Cerice Queen, dyb kirsebærrøde
Blomster, Juli-Septbr., 50 cm. <sp>A. Ptarmica</sp> L.,
Europa, 50-80 cm. <sp>A. P. fl. pl.</sp> The Pearl og
Boule de neige, hvide fyldte Blomster i store
Skærme, Juli-August. <sp>A. sibirica</sp> Ledeb.,
Nordasien, ligner Ptarmica, store hvide enkelte
Blomster, Maj og Juni, værdifuld til Binderi. <sp>A.
tomentosa</sp> L., Alperne, 15-20 cm hvidfiltede
Blade, stærk gule Blomster, Juli. <sp>A. umbellata</sp>
Sibth. & Sm., Sydøsteuropa. <sp>A. u. var.
argentea</sp>, lav med hvidfiltede Blade og store hvide
Blomster, August. De højere Arter er gode
Rabatstauder og fortræffelige til Afskæring, de lavere
egner sig til Stenhøj. <sp>Kultur:</sp> A. formeres ved
Deling eller ved Stikling af fremdrevne Planter,
Arterne ogsaa let ved Frø. De ynder en solaaben,
temmelig tør Vokseplads.
C. V. L.

<img>Achillea Ptarmica fl. pl. »The Pearl«.</img>
</chapter>

<chapter name="Achimenes">
<b>Achimenes</b> (Gesneraceæ), Varmhusplante,
fornemmelig fra Mellemamerika. Knoldvækst med
enaarig Top, værdifuld som blomstrende Plante til
Dekoration og tillige anvendelig som Stueplante. De
dyrkede og ved Krydsning mellem forskellige
Arter fremkomne Kulturformer overgaar langt de
oprindelige Arter i Skønhed. Af Arter skal
nævnes: <sp>A. gloxiniæflora</sp> Forkel, Mexiko,
punkteret med purpur, <sp>A. lanata</sp> Hanst. (Mandirola
lanata Planch & Lind. og Scheeria lanata Hanst.),
Meksiko, Blomsten stor, ved Grunden klokkeformet,
lilla. <sp>A. longiflora</sp> D. C., Guatemala, violet.
Blandt de mange Former fremhæves som de
bedste: Med blaa Blomster: <sp>macrantha</sp>, ekstra
stor og smuk, <sp>Mauve Perfection</sp>, <sp>Moore's
Perfection</sp>, <sp>Mauve Queen</sp>. Med hvid
Blomst: <sp>Margarita</sp>. Med rosa eller røde
Blomster: <sp>Admiration</sp>, rosa med
karminfarvede Pletter, <sp>Beatonii</sp>, sildig, skarlagen,
<sp>Dazzle</sp> , meget lav, <sp>Lady Littleton</sp>,
magenta, <sp>Loveliness</sp>, stort, gult Øje,
<sp>Masterpiece</sp>, dybrosa med hvidt Svælg,
<sp>Williamsii</sp>, lav, skarlagen, <sp>Pink
Perfection</sp>, stor, rosa, lilla. Flere af de nævnte Arter
og Varieteter er tillige punkterede og skatterede
med andre Farver. <sp>Kultur:</sp> Formeres ved de
cylindriske Smaaknolde, der dannes i Vækstperioden
ved de ny Stænglers Grund. Naar Drivningen skal
begyndes, pilles de ny Knolde forsigtigt ud af den
tørre Jord, og af de største og blomsterdygtige
lægges 6-10 med passende Mellemrum i
Sommerlevkøjpotter, 2/3 fyldt med Jord og rigelig
forsynet med Dræn. Jordblanding: Bladjord, lidt
Græstørvjord og helt forraadnet Kogødning, groft
Sand og noget Trækul. Potterne fyldes senere efter
Spiringen helt med Jord. De anbringes straks paa
Undervarme i Hus eller Bænk med sparsom
Vanding i Begyndelsen. Senere kan Undervarmen
undværes, og Planterne kultiveres noget koldere i
Bænk eller Bakke, dog ikke under 18-22 ° C.
Lufttemperatur; skygges og sprøjtes paa
Solskinsdage, frisk Luft, men ikke Træk, og passende
Afstand mellem Planterne for at undgaa for lang og
tynd Vækst; Opbinding i Tide af de enkelte
Planter til sirlige Smaastokke. Naar Blomstringen
begynder, tages Planterne ind i Blomsterhuset, hvor
de, selv om Temperaturen i dette er noget lavere,
snart vil blomstre rigt og ved deres fine Farver
— særlig i blaat — være en velkommen
Afveksling i Sommer- og Efteraarsfloret. Lidt
Gødningvand i Slutningen af Vækstperioden vil være

<img>Acineta Barkeri.</img>
gavnligt. Efter Afblomstringen hører Vandingen
gradvis op, Potterne lægges paa Siden, f. Eks. under
Stilladset i Blomsterhuset, og naar Jorden er helt
udtørret og den visne Top afskaaret, opbevares de
tørt og halvvarmt. Ogsaa til Beplantning af
Ampler egner de højtvoksende Sorter sig; der lægges
da mange Knolde i en Potte, hvorfra de senere med
samlet Klump overføres i Ampelen; de opbindes
ikke, men hænger frit ud over Randen.
M. H.
</chapter>

<chapter name="Achyranthes">
<b>Achyranthes</b> se <sp>Iresine</sp>.
</chapter>

<chapter name="Acineta">
<b>Acineta</b> (Orchidaceæ). Epifyter, Varmhusplanter
med tykke, grove Bulber og store Blade.
Blomsterne klokkeformede, voksagtige, kødfulde, gule
eller rødbrune, samlede i rige, lange, lige
nedhængende Klaser, som udgaar fra Basis af den
gamle Bulb. De oftest dyrkede Arter er: <sp>A.
Barkeri</sp> Lindl., Meksiko, og <sp>A. Humboldtii</sp>
Lindl., Venezuela.
Ax. Hzn.
</chapter>

<chapter name="Aconitum">

<b>Aconitum</b> (Ranunculaeeæ). Stormhat eller
Venusvogn, Staude. <sp>A. Fischeri</sp>, Østasien, 1/2 m,
store, blegblaa Bl.:
Septbr.-Oktbr. <sp>A.
Lycoctonum</sp> L.,
Europa, 1 m, gullighvide
Bl., Jun. <sp>A.
Napellus</sp> L., Europa, 1,50
m, dyb mørkeblaa Bl.,
<sp>A. N. album</sp>, hvid.
<sp>A. N.
variegatum</sp> L., Europa,
meget smuk, blaa og
hvid. <sp>A.
uncinatum</sp> L., Nordamerika.
<sp>A. u. var.
latisectum</sp>, stærk
slyngende, blaa Blomster,
Efteraar. <sp>A. Wilsonii</sp>.
Kina, 150 cm,
lyseblaa, pragtfuld Nyhed,
Oktober. A. er
taknemmelige smukke
Rabatstauder og er af god
Virkning udplantede
gruppevis i større
Parker. <sp>Kultur:</sp> A.
formeres ved Deling og
Frø straks efter
Modningen, trives i enhver
god Havejord, ynder
Halvskygge; alle
Arterne er meget
giftige. Sygdomme se
Meldug.
C. V. L.

<img>Aconitum Napelius</img>
</chapter>

<chapter name="Acorus">
<b>Acorus</b> (Araceæ),
Staude, sværdformede Blade
og krybende Rodstok. <sp>A. Calamus</sp> L.,
Kaimus, Europa, Nordamerika, Sibirien, c. 1 m,
anvendes ved Bredden af Damme og Vandløb i
større Parker. <sp>A. C. fol. var.</sp>, brogetbladet,
er ikke saa haardfør. <sp>A. gramineus</sp> Ait.,
Japan, Kina, c. 20 cm, og A. g. albo-var. med
smalle, hvidstribede Blade, kan bruges som
Indfatning paa fugtige Steder, maa dækkes godt eller
overvintres frostfrit. <sp>Kultur:</sp> A. formeres
ved Deling og plantes i leret Dynd jord.
G. B.
</chapter>

<chapter name="Acroclinium">
<b>Acroclinium</b> (Compositæ). <sp>A. roseum</sp> Hook.,
Australien, enaarig Sommervækst, Immortelle.
Blomsterne rosenrøde med gul Skive. <sp>A. r. fl.
albo</sp>, hvid. <sp>A. r. fl. pleno</sp>, halvfyldte
Blomster. Er alle smukke, 30-40 cm høje Prydplanter
til Blomsterbede
og Rabatter; de
nydelige Blomster
er meget
anvendelige — saavel
i frisk som
tørret Tilstand —
til Buketter,
Kranse etc. <sp>Kultur:</sp>
Saas i April i
halvvarm eller
kold Bænk,
udplantes sidst i
Maj med 15 cm
Afstand; kan
ogsaa saas paa
Voksestedet sidst i
April til først i
Maj. I første
Tilfælde blomstrer
de i Juni-Aug.,
i sidste noget
senere. Ved den
tidlige Udsæd
modnes Frøet let hos
os. Frøets
Spirekraft 3 Aar;
Spiring i Løbet af
1-2 Uger.
L. F.
</chapter>

<chapter name="Acrolepia">
<b>Acrolepia</b> se
<sp>Porremøl</sp>.
</chapter>

<chapter name="Actæa">
<b>Actæa</b>
(Ranunculaceæ), Staude.
<sp>A. japonica</sp>,
Thbg., Sølvlyset,
Japan, 80 cm,
hvide Blomster,
ahornlignende
Blade, Septbr.-Oktbr.
<sp>A. racemosa</sp>
L., Nordamerika,
1,50 m, hvide
Blade, Juli-Aug., den
smukkeste Art. A. r. var. <sp>cordifolia</sp>, store
Blade, de lange Blomsterstande er hvide eller let
rosa. <sp>A. spicata</sp> L., Druemunke, Europa, 50
cm, hvide Blade, Juni, glinsende sorte Bær.
<sp>Kultur:</sp> Formeres navnlig ved Deling samt ved Frø
om Efteraaret. Anvendes paa halvskyggede,
noget fugtige Steder. Blomsterne er udmærkede til
Afskæring.
C. V. L.

<img>Actæa japonica.</img>
</chapter>

<chapter name="Actinidia">
<b>Actinidia</b> (Ternstroemiaceæ), haardføre, slyngende
Buske, <sp>A. Kolomikta</sp> Maxim., Kina, Japan.
Svagt slyngende eller hængende, høj Busk med
æg-hjerteformede Blade og i Juni smukke, hvide,
vellugtende, tvebo, af Bladene til Dels skjulte
Blomster. Frugten er et spiseligt Bær. Det er især
en bestemt Form af denne Art, der har Betydning
som Prydplante ved sine højst ejendommelige,
pragtfuldt brogede Blade, og af denne Form er det
igen Hanplanten, der har de fleste Blade brogede,
hvorimod Hunplanten kan være ganske grøn eller
med kun ganske enkelte Blade farvede. De
brogede Blade er, idet de udfolder sig, ganske hvide
paa deres yderste Halvdel, men efter nogen Tids
Forløb forandrer den hvide Farve sig til rosenrødt,
saa at Bladet altsaa er halvt grønt og halvt rødt.
<sp>A. polygama</sp> Planch., Japan. Stærkt
slyngende, høj Busk med ægformede Blade, hvide
Blomster i Juli; Frugten er et gulgrønt Bær.
A. B.

Hanplanten af A. Kolomikta er en værdifuld
Prydplante i Forgrunden af Busketter eller frit
paa en Plæne, hvor den bindes op til 3 eller 4
foroven sammenbundne Stokke. Den maa have
fuld Sol og bør kunne iagttages paa nært Hold,
ogsaa af Hensyn til Blomsternes fine Duft, der
nærmest minder om Liljekonvaller. A. med
gulgrønne Bær bærer epsalieret ved Sydmur villig
Frugt, men Frugten er vammelsød og uden særlig
Værdi. <sp>Kultur:</sp> A. formeres ved Aflægning og
vokser villigt, men langsomt de første Aar saavel
som efter enhver Omplantning, Er den først
kommen godt i Vækst i let, dyb, næringsholdig Jord,
giver den 1-2 m lange Skud.
J. B.
</chapter>

<chapter name="Actinomyces">
<b>Actinomyces</b> scabies se <sp>Kartoffelskurv</sp>.
</chapter>

<chapter name="Actinonema">
<b>Actinonema</b> rosæ se <sp>Rosens Straaleplet</sp>.
</chapter>

<chapter name="Ada">
<b>Ada</b> (Orchidaceæ). <sp>A. aurantiaca</sp> Lindl., Ny
Granada, bærer paa de tilspidset ægformede Knolde
2-3 mørkegrønne Blade og en opret Klase af lysende
orange-skarlagenrøde Blomster i Februar, Marts
med 3-4 Ugers Varighed. <sp>Kultur:</sp> Temp. Hus,
Potte, rigeligt Lys, Luft og Vand om Sommeren,
om Vinteren sparsommere Vanding, dog aldrig
Tørhed. Se for øvrigt Orchidékultur.
Ax. Hzn.
</chapter>

<chapter name="Adamia">
<b>Adamia</b> (syn. Dichroa) (Saxifragaceæ), <sp>A.
versicolor</sp> Fortune, Kina. Stedsegrøn træagtig
Koldhusplante, der ligner Hydrangea noget. Blomsterne
er blegrøde, senere blaalige, meget varige og
fremkommer om Efteraaret. <sp>Kultur:</sp> A. formeres
ved Frø eller Stiklinger, ynder en porøs fed Jord
og nogen Skygge. Om Sommeren udflyttes den paa
Friland.
G. B.
</chapter>

<chapter name="Adelkløver">
<b>Adelkløver</b> se <sp>Hepatica triloba</sp>.
</chapter>

<chapter name="Adenophora">
<b>Adenophora</b> (Campanulaceæ), Stauder. En Del
hverandre nærstaaende Arter: <sp>A. denticulata</sp>
Fisch., <sp>A. liliifolia</sp> Ledeb., <sp>A. stylosa</sp> Fisch.
o. fl. a. er kendt under Dyrkning. Alle Arterne er
fra Ø.-Europa og Asien, de er 60-70 cm høje og
har blegblaa eller lyseblaa, klokkeformede
Blomster i aabne topformede Stande; Juli.
Anvendelige i Stauderabatter. <sp>Kultur:</sp> Formeres ved
Frøudsæd og trives i let muldet Jord.
A. L.
</chapter>

<chapter name="Adiantum">
<b>Adiantum</b> (Polypodiaceæ), Varmhusbregner med
Undtagelse af den sidst anførte Art, der kan
dyrkes paa Friland. <sp>A. Capillus Veneris</sp> L.,
Sydeuropa o. fl. Lande, trives ogsaa i Koldhus.
<sp>A. caudatum</sp> L. var. <sp>Edgeworthii</sp>, Java,
smuk Ampelplante. <sp>A. concinnum</sp>, H. B. & K.,
Vestindien, indtil 60 cm lange, smukke Blade,
kraftig Vækst. <sp>A. cuneatum</sp> Langsd., Brasilien,
bedste til Massekultur og Afskæring. <sp>A. c. var.
elegans</sp>, meget fin og værdifuld til Afskæring.
<sp>A. c. var. Matador</sp>, ny fortrinlig Varietet med
lange, stive Stilke og endnu finere Løv; yppig
Vækst og meget værdifuld til Afskæring og al
Slags Dekoration. <sp>A. c. var.
fragrantissimum</sp> Moore, prægtig Bregne med smukt frynsede
Blade, lige saa nem i Kultur som Arten. <sp>A. c.
var. gracillimum</sp> med lettere og finere
Blade, som fremkommer meget talrigt. <sp>A.
formosum</sp> R. Br., Australien, store, stærkt delte Blade;
langt løbende Mellemstok, kræver derfor store
Potter eller Korkkurve. Kan dyrkes i Koldhus om
Sommeren. <sp>A. macrophyllum</sp> Sw., Mexiko
og Brasilien, store, skævt firkantede, stilkløse
Smaablade. <sp>A. palmatum</sp> Moore, Peru, vifteformede
Smaablade paa lange, traadfine Stilke., <sp>A.
peruvianum</sp> Kltz.,, Peru, elegant Vækst og Holdning,
store, skævt hjerteformede Smaablade, der bæres af
lange, fine Stilke. <sp>A. scutum roseum</sp> er en
smuk Varietet. <sp>A. tenerum</sp> Sw.,
Mellemamerika, stærkt og villigt voksende Art med smukt
Løv. <sp>A. t. var. Farleyense</sp> Moore, Mexiko;
dens bløde, smukt hængende, lysegrønne Løv gør
den til den skønneste af alle Adiantum, kræver høj
Varme og stort Potterum, men kan da blive
indtil 1 m i Diameter. Af A. Farleyense er der senere

<img>Adiantum caudatum Edgeworthii.</img>
fremkommet 2 meget værdifulde ny Former:
Ruhm von Moordrecht og gloriosa Lemkesi, som
begge er ulige lettere i Kultur end Hovedarten,
kræver mindre Varme og vokser hurtigere til,
men næppe er saa fyldige og bløde i Løvet som
denne. Den sidst nævnte (Gl. Lemk.) har en
ejendommelig Egenskab, som giver den en særlig
Skønhed, nemlig, at de ny Blade er stærkt røde og
længe holder sig saadan. <sp>A. t. var. Lathomii</sp>,
højst graciøse, buede, lysegrønne Blade, fortrinlig
til Ampelplante. <sp>A. trapeziforme</sp> L.,
Mellem- og Sydamerika, kraftige, sorte Stilke med
skævt firkantede, kortstilkede Smaablade. <sp>A.
Weigandii</sp> Moore, Hybrid, lav Vækst, meget smukt,
ejendommeligt kruset Løv.

<sp>A. pedatum</sp> L., Nordamerika, er, medens alle
forannævnte A. er Varmhusplanter, haardfør under
Dække paa Friland hos os og plantes paa
Stenhøje med skygget Plads. Tætsiddende, fine
Smaablade og sorte Stilke. <sp>Kultur:</sp> se Bregnekultur.
M. H.
</chapter>

<chapter name="Adlumia">
<b>Adlumia</b> (Fumariaceæ). <sp>A. cirrhosa</sp> Rafin.
Nordamerika, 2aarig, klatrende Plante for Friland.
Anvendelig til
Espaliering og som
fritstaaende trukken som
Pyramide opad 3
foroven sammenbundne
Stænger. 2-4 m; smukt
Løv og sartrosa
Blomster i Juli-Septbr. <sp>A.
c. purpurea</sp> som
foregaaende, men har
mørkere røde
Blomster. <sp>Kultur:</sp> Saas
i Maj-Juli i Potte,
prikles, plantes senere
enkeltvis i Potte og
overvintres frostfrit,
udplantes i Maj.
Ynder ikke for solrigt
Voksested.
L. F.

<img>Adlumia cirrhosa.</img>
</chapter>

<chapter name="Adonis">
<b>Adonis</b> (Ranunculaceæ). <sp>A. autumnalis</sp> L.,
Koralblomst, Europa, enaarig Sommervækst. Smuk
Prydplante til Blomsterbede og Rabatter. 30-50
cm; smukt, findelt, mørkegrønt Løv og smukke,
blodrøde Blomster i Juli-Septbr., hvert Kronblad
med en sort Plet ved Grunden, meget anvendelig
til Afskæring. <sp>A. æstivalis</sp> L., Sydeuropa,
ligner meget foregaaende, blomstrer lidt tidligere.
<sp>A. aleppica</sp> har meget større og mere
skinnende blodrøde Blomster end de foregaaende.
<sp>Kultur:</sp> Saas i Marts-Maj paa Voksestedet, udtyndes
til c. 15 cm Afstand; kan ogsaa saas paa
Voksestedet i September og blomstrer da noget tidligere.
A. aleppica bør saas saa tidlig som mulig, da Frøet
bruger 4-6 Uger for at spire. Ved Efteraars- og
den tidlige Foraarsudsæd modnes Frøet let hos os.
Frøets Spirekraft 2 Aar; Spiring i Løbet af 3 Uger.

<sp>A. vernalis</sp> L., Europa, Sibirien; Staude.
Hører til vore allersmukkeste Foraarsblomster og
er meget anvendelig til Stenhøje, Rabatter og
blandede Staudegrupper. 20-25 cm; prægtige
glinsende, gule Blomster i April-Maj. <sp>Kultur:</sp>
Saas i Marts-Juni i Potte, men spirer som Regel
først Aaret efter, prikles og kan i September
plantes paa Voksestedet; bedre er det at dyrke den
mindst 1 Aar i Potte, for at Planterne kan blive
noget stærkere, inden de udplantes. Kan ogsaa
formeres ved Deling af ældre Planter i Septbr. Trives
i enhver god Havejord, men bliver smukkest i
moseagtig Lyngjord; ynder fuld Sol, men lykkes
dog ogsaa ret godt i nogen Skygge.
L. F.

<img>Adonis aleppica.</img>

<img>Adonis vernalis.</img>

<sp>Adonis til Frøavl</sp> udsaas om Efteraaret
paa Bede med ca. 30 cm Afstand mellem
Rækkerne og 60 cm Gang mellem Bedene. Planterne
udtyndes, saa de staar enkeltvis. Frøet modnes i
August-Septbr. og høstes med Segl eller Le, naar
de fleste Frøhoveder er brune, tærskes med Plejl
eller Maskine.
H. G.
</chapter>

<chapter name="Adventivknopper">
<b>Adventivknopper</b> (Biknopper) kaldes Knopper,
der uafhængige af Bladstillingen og uden Regel
udvikler sig paa forskellige Planters Rod,
Stængel eller Blads, enten normalt eller ved
Beskadigelse. Rodskud hos flere Træer og Buske, og unge
Planter paa Bregneblade og afskaarne
Bladbegoniablade skyldes saaledes Adventivknopper.
G. B.
</chapter>
<chapter name="Æchmea">
<b>Æchmea</b> (Bromeliaceæ), Varmhusplante fra det
tropiske Amerika med rosetstillede, glinsende Blade,
hvis Farve er saftgrøn eller purpur. Anbefalelig
baade paa Grund af dens lette Kultur, de
dekorative Blade og de smukke Blomster- og Frugtstande.
Blomsterstanden klaseformet med Farver mest i
rødt og blaat; selve Kronbladene er af kort
Varighed, men de farvede Dækblade mere holdbare,
hvilket ogsaa gælder de gule eller røde
Frugtknuder. Blomstringen falder i Reglen i Juli, for
nogles Vedkommende i Septbr. Af Arter dyrkes mest
<sp>Æ. discolor</sp> Morr., Guyana, <sp>Æ. fulgens</sp>
Brogn., Guyana, og <sp>Æ. Weilbachii</sp> F. Didr.,
Brasilien. <sp>Kultur:</sp> Formeringen sker let ved
Stikning af de ny Rodskud, der fremkommer
samtidig med eller efter Blomstringen, naar de er godt
udviklede; disse Sideskud vil da som oftest
blomstre samme eller det følgende Aar. Planten trives
bedst ved fugtig Varme og i Halvskygge, hvorfor
Æ. er anvendelig til at udfylde Mellemrummene
mellem større Varmhusplanter. Porøs Jordblanding:
Sphagnum, Lyngjordsstykker, halvforraadnet
Bladjord, Trækul og groft Sand. Bedste
Omplantningstid er efter Blomstringen. De afblomstrede
Stængler, som ikke blomstrer oftere, afskæres da, men
dog ikke, før de ny er godt udviklede. Sparsom
Vanding om Vinteren, men rigelig om Sommeren.
M. H.

<img>Æchmea discolor.</img>
</chapter>

<chapter name="Ægilops">
<b>Ægilops</b> se <sp>Triticum</sp>.
</chapter>

<chapter name="Ægopodium">
<b>Ægopodium</b> <sp>Podagraria</sp> fol. var., Staude
(Skvalderkaal). En Varietet af vor almindelige
vildtvoksende Skvalderkaal, med gulbrogede Blade;
da den taaler en Del Skygge, kan den anvendes til
Underplantning i større Parker. Ynder et noget
fugtigt Voksested. Formeres let ved Deling, bør
ikke plantes i Nærheden af andre Stauder, da den
breder sig meget stærkt.
<i>C. V. L.</i>
</chapter>

<chapter name="Aërides">
<b>Aërides</b> (Orchidaceæ), tropisk Asien. Mangler
Bulber, men har stive til begge Sider udgaaende
læderagtige, lancetformede Blade. Stængelen
klatrende, forsynet med stive, tykke, hvide Luftrødder,
altsaa ægte Epifyter. Blomsterne i tætte,
nedhængende Klaser, oftest hvide med Skatteringer i rosa
og lilla-purpur, vellugtende. Læben forsynet med
but Spore. Blandt Slægtens henved 45 Arter er
de hyppigst dyrkede: <sp>A. crispum</sp> Lindl., meget
kraftig Habitus og rosafarvede Blomster. <sp>A.
Fieldingii</sp> Lindl., lange, smukke Klaser af
rosafarvede og hvide Blomster. <sp>A. Laurenceæ</sp> Rchb.
f., meget storblomstret og smuk, men ret kostbar
i Handelen, <sp>A. odoratum</sp> Lour., <sp>A.
quinquevulnerum</sp> Lindl., og <sp>A. virens</sp> Lindl. er
alle letdyrkelige og villigt blomstrende, med stærkt
duftende hvide og rosa Blomster. Blomstringstid:
Foraaret. <sp>Kultur:</sp> Varmhus, hvor de plantes i
Kurve, som fyldes med Potteskaar, Trækulstykker
og Bregnerødder, hvorover lægges et Lag levende
fiisk Sphagnum. Om Sommeren vandes de meget
rigeligt. Der holdes høj Temperatur og meget
rigelig Luftfugtighed. Om Vinteren vandes
sparsomt, dog maa Planterne aldrig udtørre.
Ax. Hzn.
</chapter>

<chapter name="Æschynanthus">
<b>Æschynanthus</b> (Gesneraceæ), Varmhusplante med
hængende Ranker. Blomsterne fremkommer i
Klynger i Endespidserne af Rankerne og er hos de fleste
Arter røde (i forskellige Nuancer) med gult Svælg.
Plantens hele Habitus: de lange, tynde,
nedhængende Ranker med de mørkegrønne Blade parvis
udbredte til hver Side, saavel som de smukke
Blomster, gør den til en smuk og karakteristisk
Ampelplante i Varmhuset. <sp>Æ. grandiflorus</sp>
Sprengl., Bengalen, har talrige orangeskarlagen og
gule Blomster, der fremkommer til uregelmæssig
Tid. <sp>Æ. pulcher</sp>, G. Don., Java, skarlagenrøde
Blomster med gult Svælg mest i Juni-Juli, er en
af de smukkeste og den almindeligst forekommende
Art. <sp>Æ. tricolor</sp> Hook., Borneo, røde Blomster,
stribede med gult og sort. <sp>Kultur:</sp> Formeres
nemt ved Aflægning af Rankerne, der da let slaar
Rødder fra Ledene, eller ved Stikning af modne
Stængelstykker. Trives let og villigt i Varmhus
i porøs, nærende Jord. Man sørger blot for af og
til at afløse sine gamle Planter med ny.
<i>M. H.</i>

<img>Æschynanthus pulcher.</img>
</chapter>
<chapter name="Æsculus">
<b>Æsculus</b> (Sapindaceæ). Hestekastanje, haardføre
Træer, for en enkelt Arts Vedkommende Busk.
<sp>Æ. Hippocastanum</sp> L. Hestekastanje.
Oprindelig
hjemmehørende i Asien, men
kan nu betragtes
som forvildet ogsaa
her i Landet. Et
velkendt, højt Træ,
meget smukt
saavel med Hensyn til
Vækst og Form som
til Løv og Blomster.
<sp>Æ. H.
laciniata</sp> med stærkt og
uregelmæssigt
fligede Blade og lav af
Vækst. <sp>Æ. H.
flore pleno</sp> har
fyldte Blomster. <sp>Æ.
rubicunda</sp> Lodd.
Rødblomstrende
Hestekastanje. Et højt
eller mellemhøjt,
rundkronet, saavel
ved Form som ved
Løv og Blomster
pragtfuldt Træ.
Anses af nogle for at
være en Bastard
mellem Æ.
Hippocastanum og Æ.
Pavia. — Følgende
4 Arter, der alle er
hjemmehørende i
Nordamerika, stilles
i botanisk
Henseende i en egen
Underslægt, der kaldes <sp>Pavia</sp>, hvorfor de ofte ses
opførte under dette Navn. <sp>Æ. glabra</sp> Willd.
Lavt Træ med grønlig-gule, temmelig uanselige
Blomster. <sp>Æ. lutea</sp> Wangh. Lavt Træ,
ligeledes med grønlig-gule, temmelig uanselige
Blomster. <sp>Æ. Pavia</sp> L. Mellemhøjt Træ med røde
Blomster, som dog hverken i Farve eller i
Størrelse kan maale sig med Blomsterne hos Æ.
rubicunda. <sp>Æ. parviflora</sp> Walt. Er en mellemhøj
eller høj Busk, der, naar den bliver ældre, ved
at brede sig med Rodskud kan antage et stort
Omfang. Bladene er langstilkede, femfingrede, og
Blomsterne, der først fremkommer i August,
sidder i c. 30 cm lange, oprette, slanke Toppe og er
smukt hvide med langt fremragende Støvdragere.
A. B.

<sp>Anvendelse:</sp> Æ. i normal Udvikling er
fyldige, rundkronede Træer og bør derfor
fortrinsvis gives Plads, hvor de kan vokse frit og ses i
deres fulde Udvikling. De mindre Arter finder
god Anvendelse som Forgrundstræer i større
Beplantninger, og smuktblomstrende, som Æ.
rubicunda og Æ. parviflora, særlig som fritstaaende.
Plantet paa lidt fugtig Muldjord og under
gunstige Vindforhold er Æ. Hippocast. et i alle
Henseender smukt Allétræ. Dette gælder ogsaa den
noget mindre Æ. rubicunda, som med sine smukke
røde Blomster vel i Henseende til Blomsterpragt
er et af de smukkest anvendelige Træer til dette
Brug. <sp><sp>Kultur:</sp></sp> Æ. Hippocastanum formeres
ved Frø. Æ. Pavia og undtagelsesvis Æ.
rubicunda bærer modent
Frø hos os, og i
alt Fald førstnævnte
gengiver Arten, om
end med Variation.
Frø af Æ. udsaas
om Efteraaret eller
overvintres godt i
halvtørt Grus og
udsaas tidlig om
Foraaret i let, god Jord.
Planterne optages
som 1- eller
2-aarige; Pæleroden
studses stærkt, hvorefter
de plantes i 4-5
Rækker paa 1,20 m
brede Bede, staar
her i 2 Aar,
optages, rodbeskæres og
plantes i Rækker
ined 60 cm-1 m
Afstand, eftersom man
ønsker mindre eller
større Træer.
Sidegrenene fjernes
efterhaanden i
Stammehøjde, medens
Topskuddet lades urørt.
Æ. parviflora
formeres ved
Aflægning; de øvrige
podes eller okuleres
paa Æ. Hippocast.;
svagtvoksende som
Æ. H. laciniata o. l. i Stammehøjde eller tæt ved
Rodhalsen for i sidste Tilfælde at kunne
underplante Forædlingsstedet, Forædling paa Friland er
ikke saa villig og sikker som i Hus.
Fremgangsmaaden hermed: se under Acer.
J. B.

Æ. Hippocastanum kan i Norge paa særdeles
lune og gode Voksesteder dyrkes helt til den 67de
Breddegrad, de andre Arter kun i de sydlige Egne.
N—k.

<img>Æsculus parviflora.</img>
</chapter>

<chapter name="Ætheopappus">
<b>Ætheopappus</b> <sp>pulcherrimus</sp> (Syn. Centaurea
pulcherrima) (Compositæ), Staude, Kaukasus; c.
60 cm., Smukt graahvidt Løv og langstilkede
store rosapurpur Blomster i Juli. Æ. er en
sjælden smuk nyere indført Plante, den egner sig
udmærket til Rabatter og større Stenhøje;
Blomsterne er holdbare og fortrinlige til Snit. <sp>Kultur:</sp>
kan formeres ved Deling; men bedst ved Frø, som
saas i April i Kasser eller Skaale i Bænk for senere
at udplantes. Frøet modner let her i Landet. Den
trives i enhver god ikke for fugtig Havejord og
fordrer Sol.
C. V. L.
</chapter>

<chapter name="Æthionema">
<b>Æthionema</b> (Cruciferæ). <sp>Æ. coridifolium</sp>
DC., Lilleasien; Staude. 15-20 cm, rosenrød. <sp>A..
grandiflorum</sp> Boiss., Libanons Bjærge;
Staude, 20-30 cm, karminrød. Begge er smukke, smaa
Planter, særlig anvendelige til Stenhøje;
Blomstringstid Maj-Juli. <sp>Kultur:</sp> Saas i Maj-Juni
i Potte, prikles og udplantes paafølgende Foraar.
Ynder sandet, stenet Jord og fuld Sol. Frøets
Spirekraft 2 Aar; Spiring i Løbet af 2-3 Uger.

<sp>A. Buxbaumii</sp> DC., Tyrkiet, enaarig
Sommervækst. Miniaturplante med lyslilla Blomster;
saas i Marts-April i kold Bænk eller paa
Voksestedet; blomstrer i Juni-Juli.
L. F.

<img>Ætheopappus pulcherrimus.</img>
</chapter>

<chapter name="Afbladning">
<b>Afbladning</b> eller Fjernelse af Løvbladene
foretages kun i visse Øjemed, da Planten ellers vil lide
eller dø deraf. En delvis Afbladning benyttes for
at skaffe Frugten mere Lys og Luft, for bedre at
farves og blive sødere af Smag, ligeledes for at
hemme meget yppige Partier paa Formfrugttræer
i deres Udvikling og derved bringe Ligevægt i
Væksten. Ved tidlig Plantning om Efteraaret bør
dernæst alle Bladene afskæres paa Træer og Buske,
da Rødderne ellers ikke kan erstatte den af
Bladene fordampede Vandmængde, hvad der kan
foraarsage, at Barken skrumper ind. For at befordre
Modningen af Aarsskuddene paa Frugttræer som
Fersken, Abrikos og Figen, foretages undertiden en
successiv Afbladning henimod Løvfaldstid, idet man
med let Haand stryger ned ad Aarsskuddene,
begyndende ved Spidsen.
G. B.
</chapter>

<chapter name="Affalden">
<b>Affalden</b> af Blomster og Frugter paa Frugttræer
kan bevirkes dels af Mangel paa Befrugtning af
Blomsterne i ugunstigt Vejr, dels af stærk
Udtørring af Jorden eller af utilstrækkelig Næring
i denne, og kan endelig være en Følge af
forskellige Insekters Angreb.
G. B.
</chapter>

<chapter name="Affaldsstoffer">
<b>Affaldsstoffer</b> kan have en ikke ringe Værdi som
Gødning. Det procentiske Indhold af Vand og de
vigtigste plantenærende Stoffer er saaledes for:

<table>
<td><td c>Vand<td c>Kvælstof<td c>Fosforsyre<td c>Kali
<td>Kød<td r>76<td r>3,5<td r>0,4<td r>0,4
<td>Blod<td r>79<td r>3,2<td r>0,04<td r>0,06
<td>Oldenborrer<td r>71<td r>3,5<td r>0,6<td r>0,5
<td>Hornspaaner<td r>8,5<td r>10,2<td r>5,5<td r>—
<td>Vejskrab<td r>0<td r>0,4<td r>0,7<td r>0,1
<td>Ferskvandsdynd<td r>0<td r>1,9<td r>0,3<td r>0,5
<td>Tørvejord<td r>0<td r>2,2<td r>0,3<td r>0,4
</table>

De dyriske A. er altsaa særlig rige paa
Kvælstof. Hvis der haves Adgang til saadanne, f. Eks.
ikke blot Affald fra Slagterier, men ogsaa fra
Limkogerier, Garverier o. l.. fremdeles selvdøde Dyr,
Menneskeekskrementer, Sod o. l., da bør disse Ting
i findelt Tilstand blandes godt med mindre
kvælstofrige Ting, som Aske, Vejskrab, tørret og
udluftet Tørvejord og Dynd, frisk Tang, alm.
Muldjord o. l. De kvælstofrige Stoffer vil i høj Grad
fremme Forraadnelsen og Gæringen af de
kvælstoffattige, og det gælder derfor om at blande det hele
omhyggeligt, sætte det i Bunke, maaske, hvis der
er Mangel paa Kvælstof, af og til vande med Ajle,
samt endelig omstikke Bunken flere Gange. Man
kan paa denne Maade tilvejebringe en fortrinlig
og kraftig Gødning, Kompost, der ogsaa med god
Virkning kan blandes i Jord til Pottekultur og
Varmebede.
N. A. H.
</chapter>

<chapter name="Afkastning">
<b>Afkastning</b> af Blomster og Blade kan indtræffe
baade hos Frilandsplanter og Potteplanter paa flere
Aarstider og skyldes forskellige Aarsager, som
fremkalder de samme Processer, der om Efteraaret
er Grunden til Løvfaldet. Det er i Særdeleshed
pludselige Forandringer i Plantens Levevilkaar, der
bevirker Afkastningen. Stilles saaledes Planter, der
har staaet i fugtig Luft, pludselig ind i tør Luft,
f. Eks. Stueluft, maa Bladene nu fordampe mere
Vand fra deres Overflade, end de er vante til, og
inden de har vænnet sig til den forandrede
Levevis, vil mange Blade og Blomster falde af. Sættes
omvendt Planter, der er vante til tør Luft, ind i
en meget fugtig Atmosfære, vil Bladene ikke kunne
taale pludselig at hemmes i deres vante
Fordampning og vil falde af. Naar haardføre, stedsegrønne
Planter undtages, vil dernæst Frost bringe Blade
og Blomster til at falde af, og i det hele vil
pludselige Temperaturforandringer ofte frembringe
samme Virkning paa flere Væksthusplanter.
Udtørring af den Jord, hvori en Plantes Rødder
befinder sig, ligesom for megen Fugtighed deri kan
ofte bevirke Afkastningen. Endelig vil stadigt
Mørke samt Angreb af forskellige Insekter
ligeledes have det samme til Følge.
G. B.
</chapter>

<chapter name="Aflægning">
<b>Aflægning</b> anvendtes tidligere i større
Udstrækning end nu, særlig til Formering af træagtige
Planter, I alle Tilfælde, hvor Planter lader sig
formere enten ved Frø, Stikning eller Forædling,
vil man nu til Dags i Reglen foretrække en af
disse Formeringsmaader som baade billigere og
hurtigere. Som Eksempel paa Træer og Buske,
der i Reglen bedst formeres ved Aflægning, kan
nævnes de fleste <sp>Varieteter</sp> af Ahorn og
Alnus, Amygdalus nana, enkelte Cornus samt
Varieteterne af Cydonia japonica og enkelte andre.
For storfrugtede Nødders Vedkommende og for
Kvæder og Doucin til Grundstammer vil
Formering ved A. under de fleste Forhold være den
letteste og billigste Formeringsmaade. Den
almindeligste Maade at foretage A. paa er følgende:
Tidlig om Foraaret, inden Planterne begynder at
skyde, graver og løsner man Jorden omkring
Moderplanten for at bringe den i en bekvem og
findelt Tilstand. Derefter opskovles den i en passende
Dybde og Bredde og lægges i en lille Vold rundt
om den udvendige Side af Opgravningen, der maa
være 10-15 cm dyb. De lavt siddende Grene af
Moderplanten bøjes ned til Bunden af den
udgravede Rende, hvor de fastholdes med tilstrækkelig
kraftige Kroge. De unge Skud fordeles nu
nogenlunde ligeligt og holdes i Stilling med Hænderne
af den Mand, der foretager denne Del af Arbejdet,
samtidig med at en anden Mand lidt efter lidt
paafører den opgravede Jord. Den Mand, der
fordeler Grenene, maa samtidig sørge for at bøje
Grenspidserne saaledes, at et større eller mindre
Stykke rager op over Jorden. Det vil være
formaalstjenligt at dække Jorden med et lille Lag
velforraadnet Staldgødning, bl. a. for at holde paa
Fugtigheden. Naar Grenene har dannet Rødder,
hvilket hos de forskellige Plantearter tager
kortere eller længere Tid — de storfrugtede Nødder
vil man saaledes i Reglen staa sig ved at lade
ligge urørte i c. 2 Aar — skæres Aflæggerne fra
Moderplanten og udskoles i Planteskolen. — A. af
Nødder kan ogsaa ske ved, at man, efter at
Moderplanten har faaet den fornødne Udvikling, sidst
paa Vinteren skærer hele Toppen af, med
Undtagelse af den nederste Del, hvorfra der da vil
fremkomme nogle lange Skud, der tidlig næste
Foraar, altsaa som etaarige Aarsskud, aflægges paa
den Maade, at der i Jorden laves en lille ikke for
dyb Rende til hvert Skud, som derpaa dækkes med
et passende tyndt Lag Jord. Fra omtrent hvert
Bladhjørne vil der nu frembyde et nyt Skud
(Sommerskud), som under heldige Forhold vil danne
Rødder i Sommerens Løb. Man faar altsaa af
hvert aflagt Aarsskud lige saa mange Planter som
Skuddene har givet Sommerskud. Fra Midten af
de Planter, der er aflagt paa denne Maade, vil der
i Sommerens Løb fremkomme en Del ny, kraftige
Skud, der lades urørte og næste Foraar kan
benyttes til A. Det er dog kun under gunstige
Forhold og hos Planter, der giver lange etaarige Skud,
at denne Aflægningsmaade med Fordel kan
anvendes her i Landet. — Ved A. af Kvæder og Doucin
til Grundstammer anvendes en noget afvigende
Fremgangsmaade. Planterne, man vil benytte til
A., plantes i Rækker med c. 60 cm mellem
Planterne og c. 120 cm mellem Rækkerne i et godt
tilberedt Jordstykke og lades i Reglen urørte et
Par Aar. Derefter nedskæres de tidlig om
Foraaret til c. 5-6 cm over Jordoverfladen. Der vil
derefter fremkomme en Del ny Skud, som lades
uforstyrrede til omkring Midten af Juli samme
Aar. Til den Tid gives der Planterne en kraftig
Jordhypning med den mellem Rækkerne værende
Jord, som naturligvis først ved Bearbejdning maa
være bragt i en god, bekvem Tilstand. Ved
Hypningen maa det paases, at Jorden fordeles godt
mellem Skuddene, navnlig hvor der, som ved
Kvæder, ofte findes en Mængde Skud. I Løbet af
Efteraaret vil i Reglen de fleste af Skuddene danne
Rødder, hvorefter de fraskæres og indslaas til
Udskoling om Foraaret. Denne Fraskæring af
Skuddene bør dog ikke foretages før sent paa
Efteraaret hen ad Jul for ikke at svække
Moderplanterne for meget, og efter Afskæringen hyppes der
et tyndt Lag Jord tilbage over Moderplanterne for
at beskytte dem mod Frosten. Næste Foraar maa
Jorden, der er hyppet over Moderplanterne,
reguleres, eventuelt fjernes, og der vil da atter bryde
ny Skud frem fra Moderplanterne, og Behandlingen
bliver da den samme, som beskrevet ovenfor. —
Det er ikke i al Slags Jord at Aflæggerne er lige
villige til at danne Rødder. Svær, leret Jord er
saaledes ikke heldig, hvorimod en mere let, varm
ikke for tør Jord i Reglen vil give det bedste
Resultat., A. af Nelliker se Dianthus.
D. T. P.
</chapter>

<chapter name="Afløvning">
<b>Afløvning</b> se <sp>Løvfald</sp>.
</chapter>

<chapter name="Afstikning">
<b>Afstikning.</b> A. af Græskanter, se
<sp>Græsplæner</sp>. A. af en Linie, se <sp>Opmaaling</sp>.
</chapter>

<chapter name="Afsugning">
<b>Afsugning</b> se <sp>Forædling</sp>.
</chapter>

<chapter name="Afsvampning">
<b>Afsvampning</b> (Bejsning) af <sp>Frø</sp> anvendes til
at beskytte Planter mod Sygdomme, hvis Smitstof
overføres med Udsæden. <sp>Sellerifrø</sp>, som er
smittet af Bladpletsvamp (Septoria), afsvampes ved
Udblødning af Frøet i 4 Timer i en Blanding af
100 gr Formalin og 40 kg Vand; der røres i
Vædsken, saaledes at alle Frø bliver vædede og de
lette og svange svømmer ovenpaa, hvorefter de
kan blive skummet af. <sp>Bønner</sp>, der er smittet
af Bønnesyge, behandles med samme Vædske, men
kun i 10-15 Minutter, hvorefter de lægges til
Tørring.
F. K. R.
</chapter>

<chapter name="Afsætning af Haveplaner">
<b>Afsætning af Haveplaner</b> se under
<sp>Opmaaling</sp>.
</chapter>

<chapter name="Aftenstjerne">
<b>Aftenstjerne</b> se <sp>Hesperis</sp>.
</chapter>

<chapter name="Agapanthus">
<b>Agapanthus</b> (Liliaceæ), <sp>A. umbellatus</sp>
L'Herit, Skærmlilje, Koldhusplante fra Kap med
baandformede Blade og smukke blaa Blomster i
Skærm paa et c. 60 cm højt Skaft. Blomstrer om
Sommeren. Af Varieteter kan nævnes: <sp>A. u.
albidus</sp> med hvide Blomster, <sp>A. u. fl. pl.</sp> med
fyldte blaa Blomster, <sp>A. u. minor</sp> af lavere
Vækst, <sp>A. u. variegatus</sp> med hvidbrogede

<img>Agapanthus umbellatus paa Friland.</img>
Blade. <sp>Kultur:</sp> A. formeres ved Deling efter
Afblomstringen. De omplantes kun sjældent, gives
store Potter og en kraftig nærende Jord. Ved
Omplantningen maa man ikke studse Rødderne.
Planterne udflyttes om Sommeren paa Friland og
overvintres paa et koldt Sted, f. Eks. under Stilladset
i Koldhuset. I de senere Aar har det vist sig, at
A. kan overvintre paa Friland under en ringe
Dækning.
G. B.
</chapter>

<chapter name="Agaricus">
<b>Agaricus</b> se <sp>Champignon</sp> og
<sp>Honningsvamp</sp>.
</chapter>

<chapter name="Agathæa">
<b>Agathæa</b> (Compositæ). <sp>A. coelestis</sp> Cass. (syn.
A. amelloides DC.). Koldhusplante fra Kap af lav,
busket Vækst med smaa, ovale, haarede Blade og
asterslignende smaa blaa Blomster. Den kan haves
i Blomst næsten hele Aaret. <sp>Kultur:</sp> A.
formeres ved Stiklinger, udflyttes om Sommeren paa
en kold Bænk og anbringes om Vinteren paa en
lys Plads i Koldhuset. Naar man kniber Skuddene
paa unge kraftige Planter indtil i Juli, vil disse
blomstre om Efteraaret og en Del af Vinteren.
Anvendes ogsaa til Udplantning.
G. B.

<img>Agave geminiflora.</img>
</chapter>

<chapter name="Agave">
<b>Agave</b> (Amaryllidaceæ), Koldhusplante. De fleste
Arter hører hjemme i Mellemamerika, navnlig
Meksiko. <sp>A. americana</sp> L. med grønne, i ung
Tilstand blaaduggede, i Randen tornede Blade, og
dens Varieteter: <sp>A. a. fol. striatis</sp> med gule
Bladrande og enkelte Striber, samt <sp>A. a.
longifolia striata</sp> og <sp>A. a. fol. albo striatis</sp>
med længere, smallere, stærkt krummede Blade,
henholdsvis gule og hvide Rande og Striber, er de
almindeligst dyrkede. <sp>A. filifera</sp> S. Dyck. er
en mindre Art med stift udstaaende Blade, der
løber ud i en spids Torn, medens Bladrandene
er forsynede med Trævler, der er vedvarende og
løsner sig fra Spidsen af Bladet nedefter. <sp>A.
geminiflora</sp> Brande (Bonapartea juncea hort),
Meksiko. Bladene hvælvede baade paa Over- og
Undersiden, 45-60 cm lange, tilbagekrummede,
hængende. <sp>A. Verschaffellii</sp>, en af de
smukkeste af de mange dekorative Agaver, med
brede, lancetformede, blaagrønne, stærkt tornede
Blade. A. anvendes fornemmelig til
Dekoration i det Fri om Sommeren, større Eksemplarer
som fritstaaende i Plæner, mindre i Tæppebede
eller i Stenvaser paa Balustrader og lignende
Steder. A. geminiflora maa dog helst holdes i
Hus. <sp>Kultur:</sp> Med Undtagelse af A.
geminiflora, der formeres af Frø, sker Formeringen ved
Rodskud, der i Almindelighed fremkommer ret
rigeligt, hos den hvidstribede Varietet endog i
ung Alder. Skuddene sættes i stærkt sandblandet
Jord i Smaapotter og holdes under Glas, til de har
rodfæstet sig. Væksten foregaar gennem hele
Plantens Liv temmelig langsomt, men kan hos unge
Planter fremskyndes mesret ved Udplantning om
Foraaret i Maj paa et afbrugt Varmebed uden
Glasdække; de indplantes da igen i Slutningen af Aug.
eller Begyndelsen af Septbr. Selv meget store og
gamle Planter faar en langt smukkere og
kraftigere Vækst ved at udplantes paa Friland i
Sommertiden, selv om de ved den stadige Omplantning
mister de fleste af deres Rødder, skader det dem
ikke. Jordblanding: Græstørvjord, Varmebedsjord
og rigeligt Sand. Ikke udplantede Eksemplarer
bør om Sommeren af og til vandes med flydende
Gødning. De overvintres paa en lys Plads i
Koldhus og sikres mod Dryp, der let forsaarsager
Raaddenskab, som efterhaanden kan brede sig i de
saftfulde Blade; de kræver ikke meget Vand om
Vinteren. Blomstring kan indtræde, men hos de
fleste Agaver først i en forholdsvis sen Alder; efter
Afblomstringen dør Planten.
J. K. J.
</chapter>

<chapter name="Ageratum">
<b>Ageratum</b> (Compositæ), Koldhus- og
Udplantningsplante. <sp>A. coeruleum</sp> Siebr., Brasilien,
lyseblaa Blomster, bliver 40-50 cm høj. <sp>A.
mexicanum</sp> Sweet, Meksiko, 15-30 cm høj, lidt
mørkere i Farve. Følgende Varieteter af disse er de
mest anvendelige: <sp>Imperial Dwarf</sp>, <sp>Kind
von Dresden</sp> og <sp>Leipziger Kind</sp> er lave
og henholdsvis lavendel-mørk- og lysblaa;
<sp>Tip-Top</sp> er højere, ca. 30 cm, kraftig-voksende, blaa
med rødligt Skær i Knopperne, en fortrinlig
Potteplante. Medens de blaa A., er blandt de bedste
Udplantningsplanter i denne Farve, er de
hvidblomstrede og brogetbladede Varieteter af underordnet
Betydning. A. benyttes mest til Udplantning i
Bede og Rabatter, som Kantplante o. l., dog
dyrkes de ogsaa som Dekorationsplante i Potte.
<sp>Kultur:</sp> A. kan formeres ved Frø, som saas paa
Bænk i Marts Maaned i let, sandblandet Jord.
Frøet spirer som Regel villigt og hurtigt, og de
unge Planter prikles paa Bænk, hvor de forbliver
og gradvis afhærdes til Udplantningstiden.
Planter, tiltrukne paa denne Maade, varierer en Del,

<img>Ageratum mexicanum.</img>
særlig i Retning af opløben og uregelmæssig Vækst,
og for at undgaa dette bør Stikning anvendes.
Denne foretages om Foraaret, og da Stiklingerne
hurtigt danner Rødder og vokser stærkt, behøver
man ikke at stikke dem før i April. Ønsker man
større Planter til Udplantning paa Rabatter o. l.,
maa man foretage Stikningen i Hus i Februar. Til
Moderplanter benyttes den foregaaende Sommer
stukne Planter, som dyrkes i Potte Sommeren
igennem og overvintres i Koldhus paa lys og luftig
Plads samt med sparsom Vanding. Efter
Roddannelsen plantes Stiklingerne i smaa Potter i
Kompostjord. A., som skal benyttes til Potteplanter,
plantes i Kompostjord og gammel Gødning; de
dyrkes fuldt udsatte for Solen, og der gives
rigeligt Vand.
G. N. B.

<sp>Ageratum til Frøavl</sp> udsaas i
Februar-Marts, prikles og udplantes i Maj paa Bede med
30 cm Afstand mellem Rækkerne og 15 cm
mellem Planterne. Alle falske Planter frasorteres i
Løbet af Sommeren, og Frøet, der modnes i
Septbr.-Oktbr., afplukkes i flere Gange.
H. G.
</chapter>

<chapter name="Agersnegl">
<b>Agersnegl</b> se <sp>Snegle</sp>.
</chapter>

<chapter name="Agerugle">
<b>Agerugle</b> se <sp>Jordugle</sp>.
</chapter>

<chapter name="Aglaonema">
<b>Aglaonema</b> (Araceæ), Bladplante for Varmhus
med stærkt forgrenet, fladtliggende Stamme under
Jorden, hvorfra der jævnlig skyder ny Stængler
op, som kan danne en smuk og kraftig lav Busk.
<sp>A. pictum</sp> Kunth., Borneo, er en taknemmelig
Varmhusplante med mørkegrønne, tætsiddende
Blade, smukt tegnede med sølvgraa Pletter og
Midtribbe. <sp>Kultur:</sp> Formeres ved Stikning af
Spidserne af de ældre Skud. Omplantes sjældent. Se
<sp>Kultur af Varmhusplanter</sp>.
M. H.

<img>Aglaonema pictum.</img>
</chapter>

<chapter name="Agriolimax">
<b>Agriolimax</b> se <sp>Snegle</sp>.
</chapter>

<chapter name="Agriotes">
<b>Agriotes</b> se <sp>Smeldere</sp>.
</chapter>

<chapter name="Agrostemma">
<b>Agrostemma</b> (Caryophyllaceæ). <sp>A. Coelirosa</sp>
L., Himmelrose, Sydeuropa, enaarig Sommervækst,
anvendelig til Blomsterbede og Rabatter. 40 cm;
blegrøde Blomster i Juni-August. <sp>A. C. nanum
fimbriatum</sp>, 20 cm; sartrosa, frynsede
Blomster; god til Indfatning. <sp>Kultur:</sp> Saas i April-Maj
paa Voksestedet, udtyndes til 15-20 cm Afstand.

<sp>A. Coronaria</sp> L., Fiksernellike, Sydeuropa, 2-
eller fleraarig Frilandsplante med purpurrød Blomst.
<sp>A. c. album</sp>, hvid. <sp>A. C. atrosanguineum</sp>,
blodrød. Meget anvendelig til Rabatter og til
Afskæring. 50-70 cm; Blomstringstid Maj-Juli.
<sp>Kultur:</sp> Saas i Maj-Juli i kold Bænk eller
Potte, prikles og udplantes i Septbr. med c. 40 cm
Afstand. Formeres ogsaa ved Deling om Foraaret.
Ynder fuld Sol, i øvrigt meget nøjsomme. <sp>A.
Flos Jovis</sp> L., Sveits og Syd-Tyrol, 2- eller
fleraarig Frilandsplante, anvendelig til
Blomsterbede og Stenhøje. 30-40 cm; rosa Blomster i
Juni-Jul. <sp>Kultur:</sp> som A. coronaria; ynder
fuld Sol og let Jord. Frøets Spirekraft 3 Aar;
Spiring i Løbet af 14 Dage.
L. F.
</chapter>

<chapter name="Agrostis">
<b>Agrostis</b> (Gramineæ), <sp>A. nebulosa</sp> Boiss.,
Spanien, enaarigt Sirgræs til Friland. 30-40 cm;
Blomstringstid Juli-Septbr. <sp>A. pulchella</sp> hort.
(Aira elegans Willd.), Rusland. 15-25 cm. Begge
er nydelige Sirgræsser, hvis lette Blomster, saavel
friske som tørrede, fortrinligt egner sig til
Buketdekoration etc. <sp>Kultur:</sp> Saas i April-Maj paa
Voksestedet — det fine Frø dækkes ubetydeligt
med Jord — udtyndes senere til 15 cm mellem
hver Klump Planter; kan ogsaa saas i September
paa Voksestedet, blomstrer da tidligere.
L. F.
</chapter>

<chapter name="Agrotis">
<b>Agrotis</b> se <sp>Jordugler</sp>.
</chapter>

<chapter name="Agurk">
<b>Agurk</b> (d. og n..), Gurker (s.) <sp>Cucumis
sativus</sp> L., (Cucurbitaceæ), Asien, er en Køkkenurt,
der dyrkes dels under Glas og dels paa Friland.
<sp>Dyrkning under Glas</sp> finder Sted saavel i
Bænk som i Hus. Til tidlig <sp>Drivning i
Bænk</sp> kan anbefales Varieteterne: <sp>D. T.
Poulsens Drivagurk</sp> samt <sp>Rochford's
Market Drivagurk</sp>, der fordrer stærk Varme,
men er meget rigtbærende, <sp>Hunderup
Drivagurk</sp> og <sp>Rollisons Telegraph</sp>; til
sildigere Brug <sp>Prescot Wonder</sp> og
<sp>Tottenham Prolific</sp>, der ikke fordrer slet saa megen
Varme som de andre og giver smukke lange
Frugter i stor Mængde. For at naa et godt Resultat
af Dyrkning i Bænk maa man sørge for at have
gode, kraftige Planter til Udplantningen; til tidlig
Drivning sker dette lettest ved at tiltrække
Planterne i et varmt Væksthus eller ved i Slutningen
af Jan. eller i Begyndelsen af Febr. at anlægge
en god Gødningbænk med c. 1 m Hestegødning; i
Midten af Febr. saas Kærnerne i Kasser eller
Potter, de dækkes kun med ganske lidt Jord, og denne
maa helst være bragt i Hus om Efteraaret for ikke
at være for fugtig. Efter nogle Dages Forløb
finder Spiringen Sted, uden at Kærnerne har faaet
Vand, og saa snart Frøbladene er udviklede,
plantes de unge Planter i Potte i almindelig
Varmebedsjord. I Bænken holdes stadig 30-35° C.
Undervarme og 22-25° C. Luftvarme. I kolde Dage er
det nødvendigt at have to Lag Vinduer over —
med klart Glas — og i stærk Frost om Natten
dækkes omhyggeligt med Maatter og Lemme, idet
man dog maa passe paa, at Temperaturen i
Vinduet ikke løber alt for højt, hvilket under stærk
Dækning let vil ske i den første Tid under
Gødningens stærke Gæring; Luftning maa jævnlig finde
Sted, ofte ogsaa om Natten, for at der ikke skal
samle sig Damp under Vinduet. Til Drivning
anlægges Bænken først i Marts med ikke under 85 cm
Hestegødning, som dækkes med Lemme, og naar
Skimmel og Svampe begynder at indfinde sig paa
Gødningen, kan Jorden fyldes paa, efter at
Karmene er forsynede med en forsvarlig Omsats.
Jorden bør være noget svær og meget kraftig og kan
bestaa af 2 Dele Varmebedsjord, 1 1/2 Del svær
Markjord og 1 1/2 Del gammel Gødning, helst
Kogødning. Jorden maa omstikkes flere Gange, og
naar den er tilstrækkelig gennemvarmet af
Gødningen og passende fugtig, foretages Udplantningen,
i Reglen kun med 1 Plante i hvert Vindue; A.
plantes saa dybt, at Frøbladene er lige over
Jordoverfladen. Temperaturen holdes paa 30-35 ° C.
i Jorden og 22-25 ° C. i Luften; der dækkes
omhyggeligt om Natten og luftes rigeligt, saa ofte
Vejret tillader det; er der megen Damp i
Vinduerne, maa man lægge en lille Pind i Falsen om
Natten. Saa snart Planterne er store nok, knibes
de over 4 Led; herved fremkommer som Regel 4
Ranker, og hver af disse knibes over 3 Led,
saaledes at man faar 12 Ranker i Vinduet, hvilket
er tilstrækkeligt. Naar Frugterne er fremkomne,
knibes Rankerne 1 Led over disse, og de Ranker,
som ingen Frugt har, skæres tilbage paa 1 Led;
hermed vedbliver man hele Sommeren. Skulde
Væksten begynde at standse, ophøres helt med
Knibningen i en 14 Dages Tid, hvorefter den igen
fortsættes. A. fordrer, naar den dyrkes under
Glas, meget rigeligt Vand, og den maa aldrig blive
tør, thi da standser Væksten, og Frugterne bliver
spidse og bitre; vander man, bør man grundvande.
Naar Vejret er godt, bør man give flad Luft tidlig
paa Dagen, forhøje den i Løbet af Dagen og tage
den fra Kl. 4 Eftm., og saa snart Dagene bliver
længere og Solen stærkere, giver man daglig, i
klart Vejr, en Overbrusning, forinden Luften tages
fra om Eftermiddagen. Dækningen sker helst baade
med Maatter og Lemme, ofte til helt ind i Juni,
hvis Nætterne er kolde. Skygning finder kun Sted
de første Dage efter Plantningen, dog maa man
ofte oversprøjte Vinduerne med Kalk og Kridt i
Perioder med meget stærkt Solskin for at hindre
Planterne i at hænge. Under omhyggelig Pasning
og ved Hjælp af »Fodring« med Gødningvand hver
8.-10. Dag kan A.s Vækst og Produktion
vedligeholdes i meget lang Tid. Ved mild Regn i
Sommerens Løb aftages Vinduerne. De første Frugter
kan man skære i sidste Halvdel af April. — Til
sildigere Brug forholdes paa samme Maade som
ved tidlig, kun kan man nøjes med mindre
Gødning til Bænken, ligesom Planterne kan tiltrækkes
paa 14 Dage fra Saaningen.

Efterhaanden som Fordringerne til Sortering og
Kvalitet af Frugt og Grønsager er stegen, og
efterhaanden som Producenterne er bleven klare over,
at den største Fortjeneste opnaas ved at
frembringe første Klasses Produkter, er <sp>Dyrkning
og Drivning af Agurker</sp> (Salatagurker) i
Væksthuse stadig bleven mere almindelig, og
man kan nu (1919) sige, at saa godt som alle
Salatagurker, der tilføres Københavns Torv, er
drevne i Huse.

Fordelene ved denne Dyrkningsmaade ligger
navnlig deri, at man i Husene kan holde
Temperaturen saaledes, som man ønsker den, man kan
bedre tilse Planterne med Knibning og Pasning,
Frugterne bliver ikke saa let befrugtede ved
Insekter og bliver derfor lange og tynde, ligesom
de ved at hænge frit nedad i Luften undgaar at
blive skæve og krumme samt vedligeholder den
friske grønne Farve over hele Frugten, medens de
i Bænk bliver blege paa den nedadvendende Side.
Man kan med større Sikkerhed paaregne et
gunstigt Resultat ved tidlig Drivning, og man kan
bringe sent plantede Planter til at vokse og bære
Frugt langt ud paa Efteraaret — til Oktbr.-Novbr.

De til Drivning i Hus almindeligst anvendte
Sorter er <sp>Rochfords Market</sp>, <sp>Tottenham
Prolific</sp>, <sp>Prescot Wonder</sp>, <sp>Rollisons
Telegraph</sp>, <sp>Hunderup</sp> og <sp>Bispebjerg
Drivagurk</sp>, samt en Stamme af den
førstnævnte (Rochford), der er kommen hertil fra
England under Navn af »Butchers disease resister«, og
udmærker sig ved fremfor andre Sorter at være
modstandsdygtig overfor Svampeangreb (Rudeplet,
se denne Art.). For at have tidlige Agurker i Hus,
saar man Kærnerne omkring Midten af Januar i
en let men nærende Jord, og anbringer dem i en
Temperatur af 22-25 ° C. Saa snart Frøbladene
viser sig i Overfladen af Jorden, stilles de nær til
Glasset for at faa saa meget Lys som muligt. For
ved Omplantningen at bevare de unge Rødder,
sættes Planterne allerede efter et Par Dages Forløb
hver i sin lille Potte, og man maa nøje passe
stadig at holde dem jævnt fugtige. Naar Planterne
har fyldt disse Potter med Rødder, omplantes de
i større Potter, hvorfra de senere (i Februar)
udplantes i Husene.

<img>Drivagurk »Rochford«.</img>
Til Agurkdrivning anvendes oftest smalle
Sadeltagshuse med mange Varmerør og forsynede med
Espalier op under begge Glasflader i en Afstand
af 25—35 cm fra disse. Agurkerne plantes i 2
Rækker, en under hvert Espalier, c. 30—40 cm
fra Ydermurene og med en indbyrdes Afstand af
c. 60 cm. Ofte er Husene indrettede med lave,
brede Borde (af Betonflager) langs med Siderne,
nogle af Varmerørene er anbragte under disse,
saaledes at Planterne faar nogen Undervarme, men
man kan ogsaa lægge et Lag varmegivende
Hestegødning under de Rabatter, hvori Planterne sættes.

Ovenpaa den varme Gødning eller paa Bordene
lægges et 20-30 cm tykt Lag Jord, bestaaende af
lige Dele Græstørvjord og forraadnet Kogødning,
som maa have ligget lagvis i Bunke et Aar forud,
hver Plante anbringes paa en lille Forhøjning af
Jorden og fæstes til en Stok indtil den kan naa
at bindes til Espalieret; Hovedgrenen faar Lov at
vokse lige op til Husets Top, kun afbrudt 1-2
Gange af en Knibning, men Sideskuddene knibes
over et eller to Blade, ligesom de Skud, der
stadig fremkommer i disses Forlængelse. Paa
Hovedgrenen fjernes saavel Blomster som Frugter,
efterhaanden som de fremkommer, ligesom
Hanblomster og Slyngtraade stadig fjernes fra Sideskuddene.

Rabatterne saavel som Gangene i Huset holdes
stadig fugtige ved Overbrusning, ligesom man
stadig tilfører Planterne rigeligt med Vand i hele
Vækstperioden og 3-4 Gange om Maaneden
anvender flydende Gødning.

En anden Maade at tilføre Planterne Næring paa
er den saakaldte »top dressing«, der bestaar i at
lægge et Lag frisk, næringsholdig Jord hen over
hele Rabatten hver 10.-12. Dag, Rødderne søger da
op i dette nye Jordlag, og Planterne holdes i
livlig Vækst.

Temperaturen i Huset holdes under hele
Vækstperioden meget høj, og bør ikke (ej heller om
Natten) synke under 18-22° C., man »lufter« saa
lidt som muligt, og holder stadig Luften mættet
med Vanddampe — i stærk Solskin vil Planterne
ofte hænge, og man bør da skygge Huset lidt, f.
Eks. ved Glasdækkets Oversprøjtning med en
Blanding af Kalk og Kridt eller Ler. 6-8 Uger efter
Plantningen kan man skære de første Frugter,
men Produktionstiden af et Hold Planter kan ved
kyndig Pasning udstrækkes til flere Maaneder, og
hver Plante kan frembringe en stor Mængde
Frugter (op til 40-50 Stkr.).

Ved sildig Udplantning af Agurker i Hus
(Juli-August) kan Planterne endnu naa fuld Udvikling
og bære smukke Frugter, der kan hænge længe
paa Planterne og holdes tjenlige til ind i
November Maaned, men paa den Tid af Aaret er
Begæret efter Salatagurker kun ringe paa Markedet.

Agurkplanten kan ogsaa bringes til at give
Frugt ved <sp>Kultur i Potter</sp>, og dette er ret
praktisk i Privathaver, hvor Forbruget af
Salatagurker ikke er større, end at en eller to Planter
er tilstrækkelige til hele Forsyningen. Planten
sættes i en meget stor Potte (eller i en Kasse)
<sp>halv</sp> fuld af kraftig Jord og anbringes derefter
paa en Hylde i Varmhuset nær ved Glasset, tre
Traade føres fra Potten op under Glasset i
Drivhuset i en Afstand fra dette af 30-40 cm; Planten
bindes op til den midterste af Traadene, stoppes
over 10-12 Led, og Sideskuddene bindes ud til de
to andre Traade, der maa være stærke nok til at
bære Frugterne. Efterhaanden som Planten
vokser til, fyldes Potten eller Kassen op med en
kraftig Jordblanding, ligesom der ofte maa vandes
med flydende Gødning, og man kan paa denne
Maade fremskaffe rigtig smukke Agurker, hvis
man blot ikke lader Planten bære mere end 2-4
Stk. ad Gangen; naar de første Frugter er
afskaarne, kan man — hvis Planten har holdt sig sund
og frisk — atter lade den bære et Par Stykker.

<sp>Sygdomme</sp>. Sorte og grønne <sp>Lus</sp> angriber
ofte Agurker, baade i Hus og Bænk, men kan —
i alt Fald i Huse — holdes nede ved <sp>rettidig</sp>
Rygning med Tobak, <sp>Rødt Spind</sp> kan være
meget besværligt, det fremkommer oftest naar
Luften er varm uden at være tilstrækkelig
fugtig (i Nærheden af Varmerørene) og kan med
Held bekæmpes ved kraftig Sprøjtning.
»<sp>Rudeplet</sp>« er Agurkens værste Sygdom, og lader sig
vist næppe udrydde, hvor den har taget fat; en
virkelig grundig aarlig Rensning af Husene,
Espaliertraadene og alt andet Tilbehør, samt
Anvendelsen af helt ny tilført Jord og Gødning kan
tilraades, samt Anvendelsen af modstandsdygtige
Sorter, se ovenfor!
S. B.

<sp>Dyrkning paa Friland</sp> af Agurker er
noget usikker, idet Udbyttet i en vaad og kold
Sommer bliver meget ringe, og er Sommeren varm
og tør, kan Væksten blive svag og Planterne er
da let modtagelige for Angreb af forskellige
Sygdomme, der vanskelig kan bekæmpes. Af Sorter,
som har Udsigt til at lykkes i vort Klima, kan
nævnes lang, grøn Slange, lang, mørkegrøn
kinesisk Slange, dansk Asieagurk og tidlig Drue.

<sp>Kultur:</sp> A. fordrer en mild, ikke for tør,
kraftig og velgødet Jord og en solaaben
Vokseplads, der er noget beskyttet mod kolde Vinde.
Jorden behandles dybt om Efteraaret, og før
Saaningen om Foraaret paaføres et Lag godt
forraadnet Gødning, der nedfældes. Lægningen af
Kærnerne maa først finde Sted naar Nattefrost ikke
mere kan befrygtes, da de unge Planter ikke
taaler den mindste Frost; fra først i Maj til ind i
Juni vil man, alt efter Aarets Vejrlig og de
lokale Forhold, kunne foretage Lægningen.
Kærnerne lægges med Haanden i Riller, der helst
trækkes i Retningen Nord—Syd med 1,20 m
Mellemrum; imellem Kærnerne gives en Afstand af
c. 5 cm. Rillerne gøres 8-10 cm dybe, men
Kærnerne dækkes kun med 1 1/2-2 cm Jord. Naar de
unge Planter har skiftet Blade, udtyndes de til en
indbyrdes Afstand af 20-25 cm, hvorpaa Jorden
hyppes til dem, saa de dækkes af denne lige til
Frøbladene. I Sommertiden hakkes der jævnligt
imellem Rækkerne. Planterne vandes kun i meget
tørre Somre, og Vandingen maa da være
grundig; men foretages Lægningen noget sent, og
er Jorden tør, kan det være nødvendigt at
undervande i Rillerne for at fremme Spiringen.
Udbyttet kan under almindelige Forhold anslaas
til 330 Stkr. paa 100 m<sup>2</sup>. Vil man avle Asier,
lader man de første Frugter ligge til dette
Brug. Nogen Beskæring af Planterne finder ikke
Sted.
N. H.

Paa saadanne Steder i Norge, hvor A. vanskelig
vil kunne give noget Udbytte paa Friland, kan
det anbefales at udgrave en Grøft, 70 cm dyb og
50 cm bred, og at fylde denne med et 50 cm
tykt Lag af varm Hestegødning, som trædes lidt
og dækkes med det mest muldede af den opgravede
Jord. Bedet tildannes saaledes, at det bliver højest
paa Midten.
N—k.

<sp>Agurker til Frøavl</sp> dyrkes ganske som
ovenfor nævnt. Der er Han- og Hunblomster paa
samme Plante, og Sorterne krydses meget let
indbyrdes ved Insekters Hjælp, men ikke med
Græskar, Melon eller andre Arter af Græskarfamilien.
Kunstig Bestøvning bør foretages ved Dyrkning i
Drivbed og Hus, da Frugterne ellers faar alt for
faa veludviklede Kærner eller maaske kun golde.
Rigelig Fosforsyregødning fremmer ogsaa
Kærneudviklingen. Til Frøavl paa Friland bruges pr. ha
c. 25 Læs Staldgødning, 200 kg 37%
Kaligødning, 300 kg 18% Superfosfat og 100-200 kg
Salpeter eller delvis i dettes Sted Ajle eller
fortyndet Latrin, dels inden Saaningen, dels senere
hen. Naar Frugterne er fuldvoksne, afskæres alle
uægte og udnyttes. Er der ansat mange, kan
Udtynding være heldig. De bedste Frugter udsøges
til Stamfrøavl og mærkes med nedstukne Stokke.
Sorterne er ofte meget urene og variable, da
Renavl hverken er let eller sikker, og kun, naar
Bestøvningen hindres ved at indbinde Hunblomsterne
paa de bedst udviklede Frugtknuder og derefter at
foretage kunstig Bestøvning. Frugterne bør blive
paa Planterne til fuld Modning, midt—sidst i Sept.
Truer Nattefrost, dækkes de helst med Vinduer,
som ogsaa er heldige under for stor Nedbør. Efter
Afskæringen er Eftermodning i Bænk eller
Drivhus ofte heldig for de sildigmodne Sorter.
Frugterne flækkes, Kærnerne udskrabes, sættes til
Gæring med Trevler og Slim i 8-10 Døgn i 10-15
Graders Varme, omrøres dagligt og skylles
derefter rene i flere Hold Vand; golde Kærner flyder
ovenpaa og hældes bort; de gode, tunge spredes paa
Sejl og tørres hurtigt i Sol eller ved ikke for høj
kunstig Varme; drøftes eller blæses stærkt.
Tidlige, haardføre Sorter som <sp>Drue</sp> og
<sp>middellang</sp> lykkes temmelig sikkert og kan give meget
Frø (200 kg pr. ha) af gode, ægte Stammer; de
noget sildigere <sp>Slange</sp> - Sorter, <sp>Dansk Asie</sp>
o. lign. lykkes i Reglen kun godt i nogenlunde
gode Somre, og er oftest ikke nær saa frørige
(100 kg pr. ha). 100 gr = 4000-5000 Frø,
passende til 150-250 m Række. Bruger paa Friland
6-10 Døgn til Spiring og kræver mindst 10-12° C.
for at kunne spire. Spireevnen kan holde i 6-7
Aar, men kun kraftigt i 3-4 Aar. Omtrentlig
Spireevne af god Vare = 80-85 %.
H. G—m.

<sp>Oversigt over Agurkesygdomme:</sp>
<table>
<td r>I.<td 4>Kimplanternes Stængel og Rod faar brune,<br>bløde Pletter; de spæde Planter falder om<br>og dør (Sorte Ben) ...<sp>Kimskimmel</sp>.
<td r>II.<td 4>Angreb paa ældre Planter.
<td><td>a.<td 3>Hele Planten svækkes eller dør som<br>Følge af en Sygdom i Stængelen.
<td 3><td>1.<td>Den jorddækkede Del af Stængelen<br>bliver blød, brun og raadden; hele<br>Planten dør ved Begyndelsen af<br>Frugternes Udvikling. I Hus ...<br><sp>Agurk-Stængelbakteriose</sp>.
<td 3><td>2.<td>En Del af Stængelen dør; i dens<br>Indre udvikles sorte, haarde Hvileknolde<br><sp>Storknoldet Bægersvamp</sp>.
<td><td>b.<td 3>Angreb paa Bladene.
<td 3><td>1.<td>Kantede, tørre, graabrune Pletter<br><sp>Rudeplet</sp>.
<td 3><td>2.<td>Hvidt, mellignende Pulver, især paa<br>Bladenes Overside ...<br><sp>Meldug</sp>.
<td><td>c.<td 3>Angreb paa Frugterne. Ovale, graalige,<br>til sidst sorte Smaapletter, ofte med<br>gullige, slimede Draaber ...<br><sp>Agurk-Gummiflod</sp>.
</table>
F. K. R.

<sp>Skadedyr paa Agurker</sp>.
<table>
<td r>I.<td 4>Saaede Kærner gnaves af smaa<br>blegfarvede ... <sp>Tusindben</sp>
<td r>II.<td 4>Angreb paa Blade og Stilke:
<td><td>a.<td 3>Skudspidserne bliver forkrøblede,<br>Bladene krusede og visne ved Angreb<br>af ... <sp>Bladlus</sp>
<td><td>b.<td 3>Bladene gulner og visner, naar de<br>udsuges af:
<td 3><td>1.<td>smaa gule, sorte og tynde Dyr paa<br>Undersiden af Bladene ... <sp>Thrips</sp>
<td 3><td>2.<td>mikroskopiske smaa Dyr, som<br>spinder et tyndt Væv over Bladene ...<br><sp>Spindemider</sp>
<td><td>c.<td 3>Bladene gnaves af ... <sp>Snegle</sp><br>og Larver af Natsommerfugle<br>(Jordugler) m. fl.
<td r>III.<td 4>Frugterne gnaves undertiden af .. <sp>Snegle</sp>,<br>Jordugler m. fl.
</table>
A. T.

<sp>Agurkers Anvendelse:</sp> A. bruges
nærmest til Syltning. Mellemstore til Lageagurker,
smaa til Pickles og »hele grønne«, udvoksede A.,
som Asier, syltede i Eddike med mer eller mindre
Sukker samt som Krydderier: Løg, Peberrod, Dild,
Esdragon, hel Peber og Sennep. »Asieagurker«
skrælles, flækkes og befries for Kærnemassen.
Skrællen kan undertiden indeholde bitre Stoffer;
disse er stærkest udviklede ved Stilkenden.,
Lageagurker fremstilles billigt og nemt ved i en Tønde
eller Krukke at nedlægge smaa Agurker lagvis
med Laurbær- og Solbærblade, Peberrod, Dild,
Esdragon, forsynet med Pres og overhældt med en
Lage af 1 kg Salt til 5 l Vand tilsat 2 dl
Eddike og 25 gr Vinsyre. Agurkerne er færdige til
Brug efter 1-2 Maaneders Forløb. — Store
Agurker kan farceres, hvorefter de steges eller dampes.
»Salatagurker« kan bruges som Tilsætning til
Smørrebrød og Kødretter, serveret hele (meget
dekorative) eller snittede i tynde Skiver med
Strøsukker eller med Salt, hakket Persille eller Karse.
Til Salat bruges enten Citronsaft eller Eddike,
krydret med Sukker, Salt og maaske lidt Peber.
Olie tilsat Citronsaft er finere.
M. L.
</chapter>

<chapter name="Agurk-Gummiflod">
<b>Agurk-Gummiflod</b> (Cladosporium cucumerinum)
optræder særlig i Drivhuse og bevirker, at
Frugterne bliver forvredne og mangelfuldt udviklede;
paa de syge Frugter ses smaa ovale, mørkegrønne,
senere sorte Pletter og et gult, slimet,
gummiagtigt Udflod. Bekæmpes ved Indsamling og
Nedgravning af de syge Agurker, ved Overpudring
med Svovl eller Fordampning af Svovl paa
Varmerør eller Svovllamper, samt ved efter Brugen af
Husene at foretage en omhyggelig Rengøring og
Desinfektion (Rygning med Svovl, Vaskning med
Kalkvand, Blaastensopløsning el. l.). Temperaturen
i Husene bør holdes saa ensartet som
muligt.
F. K. R.
</chapter>

<chapter name="Agurk-Stængelbakteriose">
<b>Agurk-Stængelbakteriose</b> viser sig hos
Agurker i Drivhuse, naar de første Frugter er ansat,
derved at hele Planten dør bort; den
underjordiske Del af Stængelen er død og brunfarvet, og
den raadner hurtigt bort. A.-S. optræder især, hvor
der er lagt et for svært Lag Gødning op om
Stængelen. Bekæmpes ved at skaffe ny Jord og
frisk Gødning, der ikke kan mistænkes for at
indeholde Rester af syge Agurkeplanter; for at
forhindre, at Stængelen kommer i Berøring med
Gødning og Jord, omgives den underjordiske Del af
den med groft Sand. Resterne af de syge Planter
brændes.
F. K. R.
</chapter>

<chapter name="Ahorn">
<b>Ahorn</b> se <sp>Acer</sp>.
</chapter>

<chapter name="Ailantus">
<b>Ailantus</b> (Simarubaceæ), Skyrækker. Haardført
Træ <sp>A. glandulosa</sp> Desf., Kina og Japan.
Højt eller mellemhøjt, rasktvoksende Træ med
oprette Grene. Bladene er 40-50 cm lange, finnede,
hver med indtil c. 20 Smaablade. Blomsterne er
i sig selv meget uanselige, smaa, grønlige, men
paa Grund af, at de er samlede i meget store
Blomsterstande, bliver Træet ejendommelig smukt
i Blomstringstiden, dog blomstrer det sjældnere
her i Landet og kun paa heldig Vokseplads. A. B.

<sp>Anvendelse:</sp> A. lider af Kulden i de
yngre Aar, men kan desuagtet paa let, varm Jord
blive et stort Træ, som ved sit lange Løv virker
godt i høje Busketter og som fritstaaende.
<sp>Kultur:</sp> A. formeres ved Frø, der udsaas om
Foraaret, eller ved Rodstykker som nævnt ved
Acanthopanax. De unge Planter forbliver paa Frøbedet
i 2 Somre og dækkes om Vinteren, saaledes at de
staar saa godt som frostfrit. Andet Efteraar
optages de, indslaas dybt og dækkes. Om Foraaret
studses den nøgne Pælerod stærkt, de udplantes i
4 Rækker paa 1,20 m br. Bede, hvorfra de
optages efter 2 Aars Forløb, beskæres i Rødderne og
udplantes i 60 cm Afstand — stedse paa lun Plads
med dyb Muld.
J. B.
</chapter>

<chapter name="Aira">
<b>Aira</b> <sp>elegans</sp> se <sp>Agrostis pulchella</sp>.
</chapter>

<chapter name="Ajle">
<b>Ajle</b> er en Blanding af Urin og Møddingvand
samt Regnvand, Drikke- og Skyllevand fra Stalden
og lignende, der har faaet Adgang til Ajlekummen.
Det er indlysende, at jo mere Regn- eller
Brøndvand, der saaledes gaar i Ajlekummen, desto
tyndere bliver A. I øvrigt bestaar den sædvanlig
mest af Kourin, og Urinens Indhold er atter
særlig afhængig af Fodringen. Jo stærkere der fodres
med Oliekager eller andre kvælstofrige
Fodermidler, desto rigere er Urinen paa Kvælstof. Kourinens
Indhold af Kvælstof kan saaledes svinge fra 0,14
til 1,98 %. A., hvis Sammensætning følgelig
svinger meget betydeligt, indeholder ofte
mindre end 1/2 % Kvælstof, sædvanlig omtrent samme
Mængde af Kali, men kun en Ubetydelighed af
Fosforsyre. Kvælstoffet er Hovedværdistoffet, og da
dette let omdannes til Ammoniak og saaledes let
fordamper, er A.s Værdi ogsaa i høj Grad afhængig
af Opbevaringen. Ajlekummen maa selvfølgelig
være tæt nedadtil, men ogsaa opadtil. Er Kummen
ikke tæt tildækket, kan A. i Løbet af faa
Maaneder tabe Halvdelen, indtil de tre Fjerdedele eller
mere af sit Kvælstof. A. virker stærkt drivende
paa Planterne, giver et stærkt Rodnet og stor
Bladfylde. Den egner sig saaledes særlig godt til
Kaal, Rabarber, Selleri, Græsplæner o. s. v. Da
dens Ammoniak let fordamper, bør den sædvanlig
ikke udføres i stærkt tørrende Vejr og ikke paa
Sne eller paa frossen Jord, men paa fugtig Jord,
hvori den straks kan trænge ned og derved
skærmes mod Fordampning. Af samme Grund er det
heldigt om muligt straks at nedfælde A. Da
Ammoniakken i Jord, hvis Varme er over 5° C.,
omdannes til Salpeter, der let kan udvaskes af
Jorden, bør A. sædvanlig ikke udføres ret lang Tid
før Afgrøden kan optage dens Værdistoffer. Det
tidlige Foraar er sædvanlig den heldigste
Udførselstid. Udføres A. i Sommertiden, bør det ske i
fugtigt Vejr eller henimod Aften, og den bør
spredes mellem Planterækkerne, da det volder
dobbelt Tab at lade den falde paa Bladene, idet disse
derved tager Skade, og A. lider Tab ved
Fordampning. Er A. falden paa Bladene, kan den dog
afskylles med rent Vand. Paa let sandet Jord bør
den om Sommeren anvendes med stor Forsigtighed
— lidt ad Gangen i fugtigt Vejr — for ikke at
»brænde« Afgrøden.
N. A. H.
</chapter>

<chapter name="Ajuga">
<b>Ajuga</b> (Labiatæ), Staude, <sp>A. reptans</sp> L.,
krybende Læbeløs, Europa, c. 15 cm, blaa Blomster
i Maj-Juni, er ikke af videre Betydning, hvorimod
Varieteterne <sp>A. r. fol. var.</sp>, hvidgul-brogede
Blade, og <sp>A. r. fol. purpureis</sp>, mørkerøde
Blade, dyrkes paa Stenhøje og til Indfatning.
<sp>Kultur:</sp> Formeres ved de rodslaaende Udløbere
og trives villigt i almindelig Havejord.
G. B.
</chapter>

<chapter name="Akacie, uægte">
<b>Akacie,</b> uægte, se <sp>Robinia</sp>.
</chapter>

<chapter name="Akacie, ægte">
<b>Akacie,</b> ægte, se <sp>Acacia</sp>.
</chapter>

<chapter name="Akebia">
<b>Akebia</b> (Lardizabalaceæ). Haardfør, slyngende,
buskagtig Plante. <sp>A. quinata</sp> Dcne., Kina og
Japan. Den har ret smukke og ejendommelige,
langstilkede, femfingrede Blade med ovale, stilkede
Smaablade, Blomsterne, som er særkønnede, er af
en ejendommelig Bygning, men uanselige, og
kommer hos os ofte slet ikke frem eller i alt Fald
kun, naar Planten har en god Espalierplads.
A. B.

<sp>Kultur:</sp> A. formeres ved Frø, der udsaas
under Glas, eller lettest ved Aflægning. Kommen
godt i Vækst i næringsholdig, muldet Jord kan
den give flere m lange, lige tykke Ranker, der
er som skabte til sirlige Guirlander.
J. B.
</chapter>

<chapter name="Akeleje">
<b>Akeleje</b> se <sp>Aquilegia</sp>.
</chapter>

<chapter name="Akklimatisation">
<b>Akklimatisation</b> kaldes en Plantearts Tilpasning
til et andet Klima, end der findes i dens
Hjemstavn, og sædvanligt med lavere Varmegrad. I
nogen højere Grad er dette ikke muligt; tropiske
Planter vil saaledes aldrig vænnes til vort
Vinterklima. Planter, man vil akklimatisere, maa
indføres fra Lande med et noget lignende Klima, som
vi har i alt Fald om Sommeren. De fuldstændig
akklimatiserede Planter vil baade bære Blomster
og Frø, men mange Arter naar ikke saa vidt i
deres Tilpasning, idet nogle ikke blomstrer, andre
'ikke bærer Frø og ofte kun kan overvintres under
Dækning. Da de Egenskaber, et Individ opnaar
ved Tilpasning til Omgivelserne, til en vis Grad
er arvelige, kan A. bevirkes ad kønnet Vej,
hvilket særlig benyttes ved enaarige Planter, idet man
ved gentagen Udsæd af hjemmeavlet Frø kan
opnaa, at Planterne modner Frøet tidligere. Ved
Frøudsæd kan der ogsaa af enkelte Frugttræer
tiltrækkes bedre akklimatiserede Sorter, der modner
deres Frugter tidligere, saa man ogsaa i ugunstige
Aar kan faa dem modne. Mange fleraarige
Frilandsurter, Løg og Knoldvækster er fuldstændig
akklimatiserede, andre overvintres kun ved Hjælp
af nogen Dækning og tillige dyb Plantning for
Løg og Knoldes Vedkommende. Træagtige
Planter akklimatiseres vanskeligere, men mange
smukke Arter fra varmere Egne dyrkes dog med Held.
For at akklimatisere dem maa man helst plante
unge Eksemplarer paa et beskyttet Sted med gode
Læ- og Jordbundsforhold; om Vinteren dækkes
de godt, indtil de er blevne noget større, hvorpaa
man gradvis dækker dem mindre, indtil man helt
ophører dermed.
G. B.
</chapter>

<chapter name="Akvarier">
<b>Akvarier.</b> Herved forstaas naturlige eller
kunstige Anlæg til Dyrkning af Vand- og
Sumpplanter. Man har Frilands-, Koldhus-, Varmhus- og
Stue-Akvarier. Frilandsvandplanterne trives bedst
i en Dam med svagt Tilløb og Afløb, og her
dyrker man et Udvalg af danske og andre haardføre
Arter; om Sommeren kan man i Frilands-A.
endvidere anbringe Potter og Ballier med kælnere
Planter, som om Efteraaret indflyttes i Koldhuset.
Er Dammens eller Bassinets Bund gruset eller stiv
leret, vil Tilførsel af god Jord være nødvendig.
Man lader helst Planterne udvikle sig frit, dog
indenfor rimelige Grænser, men man kan ogsaa
langs Bredden eller en Del af denne støbe
Cementbeholdere, eller med Tufsten o. l. bygge særlige
Afdelinger til de enkelte Planter. Koldhus-A.
benyttes ret sjældent, og dog er der flere
Vandplanter, som om Sommeren vil kunne nøjes med
Koldhusbehandling. Har man et mindre Hus, som man
alligevel tømmer om Sommeren, vil man der kunne
indrette A. enten i et fast Bassin eller i flyttelige
Kar. Varmhus-A. indrettes helst i et Hus for sig
selv, hvor man dog, for at gøre det endnu mere
tiltrækkende, tillige dyrker tropiske Araceer,
Bromeliaceer, Bregner, Hængeplanter og
Slyngplanter o. l. Bassinet kan gøres rektangulært
8 X 5 m eller cirkelrundt 6-7 m i Diameter, men
man kan ogsaa benytte et kvadratisk eller
mangekantet Bassin. Muren støbes i Beton og gøres 25
cm tyk. Bassinets Dybde kan sættes til 1,20 m.
I Bunden lægges et Par Rørledninger til
Opvarmning af Vandet, som i Sommertiden holdes paa
19-21° C. For at kunne hæve og sænke
Vandspejlet efter Behag, bruger man løse Rør af forskellig
Længde, som paaskrues et i Bunden anbragt
Afløbsrør. Tillige maa der findes et Tilløbsrør for at
man stadig kan skaffe frisk Vand til Bassinet. I
Bassinets Midte anbringes en større Jordmasse,
holdt sammen af Brædder, og heri plantes
Nelumbium, en kraftigvoksende Nymphæa eller en
Papyrusplante. Udenom kan sættes en Kreds af
Trækasser til Dyrkning af andre Planter, navnlig dog
Nymphæa. Hvis man vil dyrke Victoria regia,
maa den plantes midt i Bassinet, men den vil paa
Grund af sin kraftige Vækst let udvikle sig paa
de andre Vandplanters Bekostning, dels fordi dens
store Blade dækker over den største Del af
Vandfladen, dels fordi Vandets Temperatur skal være
noget højere end ellers. Vil man dyrke Victoria
regia, bør derfor Nelumbium, Nymphæa og andre
svagerevoksende Arter anbringes i Sidebassiner
eller i flyttelige Ballier. Enkelte dekorative
Planter, som ynder Fugtighed, men ikke er egentlige
Vandplanter, kan anbringes her og der i Bassinet
med Pottens Bund i Vandskorpen, og omkring i
Bassinet kan man lade flyde Planter, som ikke er
jordfæstede. Tillader Forholdene ikke, at der
bygges saa stort et Bassin, maa man nøjes med at
dyrke de middelstore og svagtvoksende Arter i
Smaabassiner. Om Vinteren kan man slippe
Vandet ud af Bassinet eller i alle Tilfælde sænke
Vandstanden. Om Foraaret renses og cementstryges
Bassinet og ny kraftig Jord fyldes i Beholderne.
Stue-A. indrettes i en Beholder af Glas støbt i et
Stykke eller bestaaende af flere Flader samlede i
et Metalstativ. Paa Bunden lægges et Lag Jord,
som efter Plantningen dækkes med et Lag Sand.
Man kan ogsaa ved Hjælp af Tufsten, der ligger
løse, eller som er sammenkittede med Cement i
forskellige Former, frembringe større og mindre
Plantehuller. Udvalg af Akvarieplanter se:
Udvalg.
A. L.
</chapter>

<chapter name="Al">
<b>Al</b> (s.) se <sp>Alnus</sp>.
</chapter>

<chapter name="Alant">
<b>Alant</b> se <sp>Inula</sp>.
</chapter>

<chapter name="Albizzia">
<b>Albizzia</b> (Mimosaceæ). <sp>A. lophantha</sp> Benth.
(syn. Acacia lophantha), træagtig Koldhusplante
fra Ny Holland. Har smukke dobbeltfinnede Blade
og hvidgule Blomster. Anvendes dels som
Dekorationsplante i Potte og dels til Udplantning,
hvortil unge kraftige ugrenede Planter foretrækkes.
<sp>Kultur:</sp> A. lophantha formeres om Foraaret
ved Frø, der udblødes c. 24 Timer i varmt Vand
før Saaningen. De opkomne Planter plantes
enkeltvis i smaa Potter, og skal de anvendes til
Udplantning, behandles de ligesom andre
Udplantningsplanter.
G. B.
</chapter>

<chapter name="Albuca">
<b>Albuca</b> (Liliaceæ), Koldhus-Løgvækster fra
Sydafrika. <sp>A. fastigiata</sp> Dryand, har
linieformede Blade og hvide Blomster i Maj. <sp>A.
Nelsonii</sp> N. E. Br. har baandformede Blade og om
Sommeren hvide Blomster med en rød Stribe paa
Bagsiden af Blosterbladene. <sp>Kultur:</sp> A.
formeres ved Løgyngel og plantes i en let, nærende Jord.
Planterne holdes tørt om Vinteren og stilles om
Sommeren paa et solrigt Sted.
G. B.
</chapter>

<chapter name="Alchimilla">
<b>Alchimilla</b> (Rosaceæ). Løvefod. <sp>A. alpina</sp> L.,
Staude, Alperne, Norge, Nordamerika; lav
Alpeplante med smukke lysegrønne Blade, men
uanselige Blomster, plantes paa Stenhøje og anvendes
undertiden i Tæppebede. <sp>Kultur:</sp> Formeres ved
Deling og kan dyrkes i enhver let Havejord.
G. B.
</chapter>

<chapter name="Alderdomssvaghed">
<b>Alderdomssvaghed</b> hos Planter gør sig gældende,
naar Planteindividerne eller deres enkelte Dele
(Blade f. Eks.) nærmer sig Afslutningen af deres
normale Livsvarighed. A. viser sig ved Svækkelse
af Stofskiftet, Afblegning af de grønne Organer,
Optræden af afvigende Farver, pletvis Bortdøen
af Vævene o. lign. A. betinger ofte Angreb af
Snyltesvampe, som let inficerer de svækkede Væv
osr fra dem vandrer ind i de yngre Dele, hvilke
ellers er uimodtagelige for en direkte Infektion.
F. K. R.
</chapter>

<chapter name="Aldrovanda">
<b>Aldrovanda</b> se <sp>Kødædende Planter</sp>.
</chapter>
<chapter name="Aletris">
<b>Aletris</b> se <sp>Dracæna</sp>.
</chapter>

<chapter name="Aleurodes">
<b>Aleurodes,</b> se <sp>Mellus</sp>.
</chapter>

<chapter name="Allamanda">
<b>Allamanda</b> (Apocynaceæ), Varmhusplante. Mere
eller mindre rankende Plante med smukke gule
Blomster; egner sig fornemmelig til Espalier paa
Bagvæg i lyse og varme Huse. Kan ogsaa
behandles som Potteplante, men maa da have stort
Potterum (Vinpotter) og Plads nok til Rankerne,
der bindes op til Stokke eller hæftes til udspændte
Traade under Glasset. <sp>A. Hendersonii</sp>, Bull,
Guyana, med pragtfulde store gule Blomster er
langt den smukkeste Art og kan ikke noksom
anbefales. <sp>A. neriifolia</sp> har meget mindre
Blomster. <sp>Kultur:</sp> Formering ved Aflægning eller
Stikning af modent Træ. Kraftig Jordblanding:
Markjord, gl. Gødning, Sand og Trækul samt
rigelig Næring ved flydende Gødning. Blomsterne
fremkommer hele Sommeren og Efteraaret, ja
indtil i Decbr. i Klynger fra Endespidserne af de
kraftigste Ranker; de gl. Ranker skæres stærkt
tilbage i det tidlige Foraar.
M. H.
</chapter>

<chapter name="Allé">
<b>Allé.</b> Benævnelsen A. har sin Oprindelse fra det
franske Ord Allé, som betegner en hvilken som
helst Vej. Paa Dansk anvendes Ordet dog kun
for at betegne en
Vej, der paa
begge Sider er
regelmæssigt beplantet
med en eller flere
Rækker Træer.
De væsentligste
Betingelser for,
at en A. skal
være smuk, er
Ensartethed og
Frodighed, to
Egenskaber, der
tilsammen
tilvejebringer de
Indtryk, som vi sætter saa megen Pris paa, hvad
enten disse gaar i Retning af Harmoni, Perspektiv,
Storslaaethed eller Skygge o. s. v. En A. er
smukkest og mest virkningsfuld, naar den gaar
i en lige Linie og paa et omtrent vandret
Terræn. Dog er det ogsaa meget virkningsfuldt,
naar Alleen i sin hele Længde har en ganske
jævn og ringe Stigning, op til en Bygning eller
et andet kraftigt Samlingspunkt. En A. maa som
Regel kun tilplantes med én Slags Træer, ligesom
man maa vogte sig for at anvende Arter, som
man ikke har fuld Sikkerhed for vil udvikle sig
frodigt. A., beplantet med flere Slags Træer
blandede, maa man indstændigt advare imod; der
findes flere Steder i Udlandet saadanne, men de
har kun bevaret meget faa af A.s gode Sider. De
Arter Træer, som særlig egner sig til
Alléplantning under almindelige Forhold hos os, er: Acer
platanoides, A. Pseudo-Platanus, Æsculus
Hippocastanum, Æsculus rubicunda, Betula verrucosa,
Platanus occidentalis, Tilia vulgaris, Tilia
grandifolia, Tilia euchlora, Ulmus campestris, Ulmus
montana, U. m. Pitteursi, U. m. vegeta. Paa meget
udsatte Steder som Landeveje o. l. anvendes:
Populus alba, Populus canadensis, Populus ontariensis,
Fraxinus excelsior, Ulmus campestris. Til mindre,
men udsatte Forhold: Acer campestris, Sorbus
scandica, Sorbus Aria. I Haver og Parkanlæg
foruden de under almindelige og mindre Forhold
nævnte: Carpinus Betulus, Fagus silvatica,
Pterocarva caucasica, Quercus pedunculata, Q. p.
fastigiata, Sorbus Aucuparia. Endvidere kan man
naturligvis anvende en stor Del af vore Sirtræer til
Alléplantning, hvor Forholdene tillader det,
saasom forskellige Acer, Æsculus, Quercus, Robinia,
Tilia, Ulmus, Naaletræer o. l. Endelig kan ogsaa
Frugttræer benyttes til A., naar man kan frede dem
tilstrækkeligt. Ved Plantningen af A. benytter
man følgende Fremgangsmaade. Først afstikkes
med Stokke den Linje, i hvilken Træerne skal staa
og Plantestederne indmaales. Derefter graves
Plantehullerne, som maa være mindst 2 m i Kvadrat
og mindst 1 m dybe. Store Plantehuller er af stor
Vigtighed for Træets Vækst. Naar Hullerne er
gravede, anbringes Stokkene, til hvilke Træerne
senere skal bindes; Jorden forbedres, hvis det er
nødvendigt. Træerne plantes, vandes og fæstnes til
Stokkene for senere, naar Jorden i Plantehullet har
sat sig, at bindes omhyggeligt til. I Byer og paa
stærkt befærdede Veje maa Allétræerne beskyttes
med Stativer af Træ, Jærn eller Staaltraadsnet.
Ved Opbindingen
anvendes snoede
Halmbaand eller
dertil fabrikerede
Bindsler eller
tjæret Tækkegarn, i
sidste Tilfælde
anbringes lidt tørt
Græs eller Halm
mellem
Tækkegarnet og
Stammen for at
forhindre Snæring.
Afstanden mellem
Træerne skal som
Regel være 5-7 m for Træer som: Acer
campestris, Betula alba, Quercus pedunculata
fastigiata, 7-8,50 m for Træer som: Acer platanoides,
A. Pseudo-Platanus, Tilia europæa, 8,50-10 m for
Træer som: Fraxinus excelsior, Platanus
occidentalis, Populus alba, P. canadensis, P. orientalis,
Ulmus campestris. Trærækkerne bør af
Skønhedshensyn, og hvor det paa nogen Maade kan gøres,
mindst være lige saa langt fjernede fra
hinanden som de enkelte Træer i Rækkerne. Er
Jorden let og mager, gives lidt mindre, er den svær
og næringsholdig, lidt større Afstand. I store
Byer og Forstæder plantes Allétræerne tættere,
fordi de aldrig opnaar naturlig Udvikling, og ofte
benytter man at plante dobbelt saa mange Træer,
som der skal bibeholdes, for ved denne
Mellemplantning, som senere fjernes, hurtig at naa et
smukt Resultat. Den bedste Plantetid for
Allétræer i Byer er i Reglen tidligt Foraar, den
næstbedste er Tiden umiddelbart efter Løvfaldet, og
dette gælder ogsaa for andetsteds, medmindre
de, begrundet paa Arbejdets Omfang, naturligt
maa henlægges til tidligt Efteraar. Ved
Alléplantninger paa Boulevarder og makadamiserede Veje,
som til begge Sider er begrænsede af Bygninger,
kan man samtidig med Plantningen lægge et
Vandledningssystem, gennem hvilket man kan

<img></img>
tilføre Træerne den nødvendige Fugtigbed.
Vanding af Træerne fra oven kan jo nemlig paa
Grund af det faste Vejmateriale og
Overfladevandets Bortledning alene ske gennem selve
Plantehullet, men denne Vandingsmaade vil kun være
virksom i de første Aar efter Plantningen, indtil
Træet naar udenfor Plantehullet med sine
Rødder. Et i Udlandet anvendt Vandingssystem (se
Fig.) er følgende: 1,20 m fra Træet anbringes i
Kvadrat eller Rundkreds et Dræneringslag af
Slagger, Skærver e. l. i mindst 30 cm Tykkelse,
15 cm under Jorden i Forbindelse med
Makadamiseringens Bundsten eller Sandunderlag. Til
Dræneringslagets føres Vandet gennem
almindelige Vandrør, der udmunder saaledes, som
Tegningen viser. Paa denne Maade spredes Vandet
let gennem de vandførende Lag over en stor Flade.
Da Rørene ligger omgivne af Skærver, vil Rødderne
være mindre tilbøjelige til at søge ind i dem. Et
andet Vandingssystem, der har vist sig meget
hensigtsmæssig, og som er meget billigere, bestaar i at
anbringe et lignende Dræningslag som ovenfor
beskrevet omkring hvert Træ og at nedsætte et til
dette Øjemed særligt konstrueret Vandingsrør af
Jærn i dette Lag. Vandingsrøret er forsynet med
Dæksel, der sættes i Højde med Jordoverfladen.
Vandingen sker ved at aabne Dækslet og hælde
Vand i Røret. Vandet fordeler sig da igennem
Dræningslaget ud til Rødderne. Hvor
Allétræerne, navnlig paa Gader og Veje, er forsynet med
Træriste over Rødderne, og hvor der er draget
Omsorg for, at der er et lille frit Rum imellem
Jordoverfladen og Risten, kan Vandingen foregaa
ved, at Vandet heldes ned igennem Risten. Hvert
Træ bør da have Vand 2 à 3 Gange,
efterhaanden som Vandet fra den foregaaende Vanding
er trængt i Jorden. Beskæringen foretages i de
tørste Aar efter Plantningen for at tilvejebringe
en sluttet, regelmæssig Vækst med kraftige
Hovedgrene. Princippet i Beskæringen maa være
at bevare Træets naturlige Kroneform. Senere
indskrænker Beskæringen sig til Udtynding og
Tilbagesnit for at skaffe tilstrækkeligt Lys og
Luft; dette maa dog ikke ske ved at berøve
Hovedgrenene alle deres Sideskud eller, som man
hyppigt ser, ved at tildanne Allétræerne paa
samme Maade som Frugttræer. Sideskud og Grene
paa Hovedgrenene bibeholdes for at beskytte
Grenene mod for stor direkte Paavirkning af Sol og
Blæst.
V. F. H.
</chapter>

<chapter name="Allehelgenskirsebær">
<b>Allehelgenskirsebær</b> se <sp>Prunus acida
semperflorens</sp>.
</chapter>

<chapter name="Allétræer">
<b>Allétræer</b> kræver i Planteskolen en særlig
omhyggelig Behandling, fordi de sælges og plantes
i Størrelser, der er ud over, hvad der ellers i
Almindelighed maa anses for heldigt til Plantning,
og fordi der af A. ikke blot fordres ensartet og
smuk Kvalitet, men tillige ofte stilles store Krav
til Modstandsevne og Livskraft, særlig naar de
plantes i Gader eller paa aaben Mark i en
Landevejs næringsfattige, grusede Jord. Skal A.
tiltrækkes af Frøplanter, bør kun de frodigste og
sundeste Eksemplarer finde Anvendelse. Selv
under lige Forhold, i samme Jord og ved ens
Ernæring vil altid en Del Planter paa Frøbedet vise
Evne til frodigere Udvikling i Rod og i Top end
de øvrige; disse vil netop afgive det rette
Materiale til A. De frasorteres og omskoles efter en
Indstudsning af Rødderne i Jord, der er
næringsrig og vel gødet, og gives saa rigelig Afstand, at
de i et Par Aar kan vokse frit i fuld Sol og
bekvemt renholdes med Hestehakke eller andre
rationelle Redskaber. Efter et Par Aars Forløb
opgraves de ved Løvfaldstid; Rødderne beskæres,
og de udplantes nu paa det Sted, hvor de skal
staa til de er færdige at anvende som A. Jorden
maa være i god Kultur og grundigt bearbejdet i
c. 40-50 cm Dybde, f. Eks. ved Reolpløjning.
En dyb, løs Muldjord, eller anden Jord, der
særligt fremmer en fyldig og god Udvikling af Roden,
er bedst til A. Voksestedet maa være solaabent
og ikke for indelukket. Afstanden mellem
Træerne bør være forholdsvis stor, men afhænger
naturligvis af Plantens Art og af, hvor store Træer,
det er Hensigten at tiltrække. Mindre end 1 m
bør Afstanden mellem Rækkerne aldrig være, ofte
mere; og mellem Træerne i Rækken, maa der
mindst være 40-60 cm Afstand. Har de unge
Planter stærke Sidegrene, bortskæres de
kraftigste af dem med et glat Snit, tæt til Stammen.
Første Sommer efter Plantningen lades i øvrigt
Træerne urørte af Kniven; men de passes med
Renholdelse af Jorden. Hvorledes de unge Træer
derefter, naar de efter 1-2 Aars Forløb er i god
Vækst, skal behandles, afhænger især af deres
Art. Træer som Ask, Hestekastanje, Ahorn, El,
Seljerøn og Birk faar de smukkeste Stammer,
naar Topskuddets Endeknop stedse lades urørt af
Beskærekniven. Lind kan behandles paa samme
Maade; men ofte er det formaalstjenligere at
foretage en Nedskæring for længere nede at
fremtvinge et meget kraftigt Skud, der er egnet til at
danne Stamme. Denne Nedskæring til c. 20-30
cm over Jordoverfladen maa foretages i god Tid
inden Løvspringet, enten om Efteraaret eller
tidligt paa Foraaret. Ved Elm (Ulmus montana) er
Nedskæring absolut tilraadelig, da dette Træ
ellers vanskeligt danner slanke Stammer som ung.
Som ældre derimod har Elm betydelig Evne til at
vokse sig lige. Efter Nedskæringen vil de lavere
siddende Knopper udvikle Skud, og af disse
udvælges et kraftigt, ikke for højt siddende. Det
opbindes til Stabben af den nedskaarne Stamme
og kan, naar Planterne er kraftige og i god
Kultur, i Løbet af Sommeren opnaa en Længde paa
1-2 m. Dersom det gøres fornødent, opbindes
Skuddene til Stokke. Med Hensyn til de unge
A.s videre Pleje i Planteskolen anvendes noget
afvigende Metoder. Som almindelig Regel bør i
vore Dage, da A. sædvanlig holdes i frie,
utvungne Former, gælde, at Træerne skal formes saa
frit og naturligt som muligt, med mindst mulig
Anvendelse af Beskærekniven; denne bør væsentlig
kun benyttes ved Træets Opstamning. Den især
tidligere gængse Metode at indstudse Stammens
Sideskud og Kviste (»Spore-Beskæring«), for først,
naar Træet havde opnaaet omtrent salgsfærdig
Størrelse, helt at bortskære dem, er ikke
anbefalelig, da Stammen let bliver knudret og
dækket med Ar i den Alder, da Træet skal afgives
fra Planteskolen. Bedre er det at opstamme
Træerne efterhaanden gennem flere Aar, ved Eftersyn
en til to Gange om Aaret. Man borttager da hver
Gang kun nogle faa af de Sidekviste, der har
vokset sig stærkest og tykkest, medens alle de svage
beholdes. Paa denne Maade opnaar Stammen lige
saa stor Førhed, men bliver mere glat og fri for
misprydende Ar. Naar Træet er omtrent
salgsfærdigt, bortskæres endelig de sidste tynde, svage
Smaakviste fra Stammen. Med særlig Varsomhed
bør man gaa frem ved Opstamning af alm. Røn
og til Dels ogsaa med Seljerøn, der ikke ynder
pludseligt at blive berøvet en større Part af deres
Grenmasse. Med Hensyn til Kronens Tildannelse,
da bør Træernes Topskud have Lov at vokse frit
og ubeskaaret; man vil da opnaa en naturlig og
frit udviklet pyramideformet Krone, der fuldt ud
stemmer med Træets naturlige Vækst; og en
eventuel senere Opstamning af A. bliver mulig til
hvilken som helst Højde, om den maatte blive
ønskelig. Heller ikke Kronens Sidegrene vil der
som Regel være Grund til at røre med Kniven;
staar Træerne i Planteskolen frit, med rigelig
Vokseplads og i fuldt Sollys, vil Kronen forme sig
smukt af sig selv. Der er kun Grund til at gribe
operativt ind ved Beskæring, hvor Kronen af en
eller anden Grund er bleven usymmetrisk eller
paa anden Maade uharmonisk. Pyramideelm og
Pyramidepopler bør dog hvert Aar ved Vintertid
bskæres i Planteskolen, for at deres Form kan
blive god og tæt, med fyldig Grenbesætning lige
til Jorden. Senere opbindes, om fornødent, til
Stok. I Stedet for alm. Elm anvendes i øvrigt
ofte et Par andre Elme, der lettere danner slanke,
frodige A. — I de senere Aar har især Ulmus
montana vegeta fundet Anvendelse til dette Brug.
Væksten er slank og særdeles kraftig, Løvet stort
og Kronens Form god. Den formeres i Reglen ved
Podning paa Ulmus montana. En anden hyppig
anvendt Elm til A. er Ulmus montana Pitteursii;
den har glattere Bark og danner smukkere, mere
lige Stammer end alm. Elm. Den lader sig ikke
saa villigt pode som U. m. vegeta og formeres
bedst ved Aflægning, som det især i Holland og
Nordtyskland finder Sted i stor Udstrækning. Naar
de nævnte 2 Varieteter har fundet saa stor
Udbredelse i de senere Aar, er det dog ikke
ubetinget med Rette. Den væsentligste Grund hertil
er den, at de som ganske unge Træer, med deres
lige Stammer og slankere Vækst, er kønnere end
alm. Ulmus montana, som det er ret vanskeligt i
Planteskolen at tiltrække med helt fejlfri
Stamme. Som ældre Træer faar de langt fra saa smuk
Vækst og gratiøs Forgrening af Kronen. De er
endvidere mindre nøjsomme i deres Fordringer til
Jorden og er kun egnede for god Jord. Paa
mager Jord faar de i tørre Somre en gullig Farve.
Kun hvor Træernes Kroner stedse skal holdes
klippede, som det paa sine Steder, især i Bygader, er
ved at komme i Brug, er de at foretrække. En
tredie Varietet, Ulmus montana spectabilis, der
for nylig er fremkommen i en Planteskole i
Kolding, udmærker sig ved en overordentlig frodig
og slank Vækst, saa 1aarige Podninger endog har
maalt 3 m Højde; men den har desværre en stærk
Tilbøjelighed til at knække af i Podningsstedet,
saa den næppe er anvendelig. Ulmus campestris
ses sjældent anvendt; den fordrer bedre Jord, end
U. montana, men er et smukt Træ, der beholder
Løvet længe om Efteraaret. Den opretvoksende
Elm, Ulmus montana fastigiata giver ogsaa gode
(søjle- eller pyramideformede) A. Den udmærker
sig ved overordentlig smukke Blade, der paa en
meget gratiøs Maade svøber sig rundt om
Sommerskuddene. Den maa beskæres hver Vinter for
at faa fast og smuk Pyramideform. Uden
Beskæring bliver den ranglet og ledeløs, og de
enaarige Skud opnaar ikke deres rette Skønhed.
Den anvendes især til Kirkegaardsalléer, og den
formeres ved Podning. Podning af Elm lykkes
bedst paa ikke for unge Grundstammer.
Frøplanter af storbladet Lind (Tilia platyphyllos) giver
særdeles gode A.; men de enkelte Planteindivider
varierer saa stærkt med Hensyn til Løvspringets
Tidlighed og Aarsskuddenes Farve, at
Alléplantninger af dem faar et noget uensartet Udseende,
hvilket især til Gadeplantning er mindre heldigt.
Herpaa raades Bod ved at okulere de udplantede
Frøplanter af alm. Lind med Øjne fra et udsøgt
Modertræ af samme Art, eller af den smukke,
blankløvede Krimlind (Tilia euchlora). Den
saakaldte hollandske Lind (Tilia intermedia) giver
ogsaa særdeles smukke Allétræer; men den
lykkes i Reglen mindre godt ved Okulation,
hvorfor den, ligesom den hollandske Elm, helst maa
aflægges. Den faar ikke saa let som Tilia
platyphyllos graa, lavbevokset Bark paa mager Jord,
og synes i det hele at være mere nøjsom. Om
det er med Rette, at denne Lind, der tydeligt
nok er en Mellemform mellem T. platyphyllos og
T. parvifolia, af Botanikerne regnes for en
selvstændig Art eller en konstant Mellemform,
turde være omtvistelig for den, der Aar efter
Aar har Lejlighed til at iagttage et større Antal
Frøplanter af de nævnte to Arter. Den
forekommer saavel her hjemme som i Udlandet i
ublandet Bestand i meget stort Antal i Alléer, og det
er højst forstaaeligt, at den er bleven opfattet som
en særskilt Art, skønt den kun (og vistnok
overalt) formeres vegetativt. I Udsæd af T.
platyphyllos forekommer den jævnligt, men altid med
et langt overvejende Antal Mellemformer.
Smaabladet Lind (Tilia parvifolia) plantes sjældent som
A.; maaske med Urette. Den er mere nøjsom end
storbladet Lind, Barken holder sig længere blank
og glat, og den blomstrer i yngre Alder.
Blomsterne er mere fremtrædende, og en blomstrende
Allé af T. parvifolia, omsummet af utallige Bier
og stærkt duftende, er saare tiltrækkende. Kronen
er mindre regelret, Løvet mindre. Til
Gadeplantning, og særligt til klippede Alléer, er andre Lind
at foretrække. De mange smukke Varieteter af
almindelig Ahorn (Acer Pseudo-Platanus) og
tandbladet Ahorn (Acer platanoides) er for største
Delen ypperlige til A. Den sidstnævnte er den
smukkeste. Den blomstrer smukt inden Løvet er
udfoldet, har fine Løvspringsfarver og en meget
smuk Høstkolorit. Variteterne formeres ved
Okulation. Det samme er Tilfældet med den
fyldtblomstrende Varietet af Hestekastanjen, der sine
Steder, især i Tyskland, foretrækkes for
Stamformen til Alléplantning, fordi den ikke sætter
Frø. Hestekastanjen er et af de smukkeste
Allétræer, den staar næsten altid smukt til
Bygninger; maaske fordi Træet selv og især dets
Detaljer, Løvet, Blomsterstandene etc. rummer saa
megen —, man kan næsten sige, arkitektonisk
Skønhed. Platanen (<sp>Platanus occidentalis</sp>)
har mange af Hestekastanjens smukke
Egenskaber, men har lysere Løv og mindre Tynge i
Løvhanget. Den er nydelig som Allétræ i
Villakvarterer; imod tungt virkende, massiv
Arkitektur virker den ikke saa godt som Hestekastanje
og Lind. Den formeres ved Stiklinger, der let
slaar Rod. Birk er smuk til smaa A. Arten
Betula verrucosa (Vortebirk) er den smukkeste
hertil. Seljerøn (Sorbus scandica) er i Nutiden den
mest anvendte Træart til Plantning langs
Landeveje. Den er meget haardfør, nøjsom og smuk,
virker ikke saa udtærende paa Jorden som Elm
og Poppel, og den gør mindre Skade, end disse,
ved Beskygning af tilgrænsende Haver og
Marker. Alm. Røn (Sorbus Aucuparia) passer bedst
til ganske smaa A. i Villahaver etc., hvor den
ses paa nært Hold. Af Poplerne er
Pyramidepoplen (Populus a. pyramidalis), smukkest til A.
Rigtigt anvendt er den af enestaaende Skønhed.
Formeres ved Stiklinger. Eg (Quercus
pedunculata) kan som ældre Træ danne prægtige A. Den
passer ypperligt til Arkitektur med Præg, som
vore gamle danske Herregaarde o. lign. Den er
noget vanskelig at omplante og bliver efter
Omplantningen let toptør. I Planteskolen bør den
jævnligt omplantes, og den bør ikke være for
gammel ved Udplantningen.
R. B.
</chapter>

<chapter name="Allium">
<b>Allium</b> (Liliaceæ), Løg. Foruden de Arter, der
dyrkes som Køkkenurter, findes der talrige, som
egner sig til Plantning paa Rabatter eller
Stenhøje paa Grund af deres smukke Blomster. <sp>A.
coeruleum</sp> Pall., Sibirien, 60-70 cm, tætte
hovedformede Skærme af blaa Blomster. <sp>A.
karataviense Regel</sp>, Turkestan, 15 cm.
Blomsterne i et stort rundt Hoved. Bladene
meget brede. Er en meget dekorativ Plante. <sp>A.
Moly</sp> L., Guld-Løg, Sydeuropa, 30 cm, brede
Blade, smukke gule Blomster; man bør undgaa
Varieteten <sp>bulbiferum</sp>, der kun udvikler faa
Blomster, men mange Yngleknopper, som formerer
Planten og gør den til et besværligt Ukrudt.
<sp>A. narcissiflorum</sp> Vill., Sydeuropa, 10-20
cm, faa, men store Blomster, rosenrød. <sp>A.
neapolitanum</sp> Cyr., Sydeuropa, Orienten, 40-50
cm, hvide Blomster med kun svag Lugt,
anvendes i Binderiet. <sp>A. nigrum</sp>, Trylle-Løg, L.,
Sydeuropa, mørkviolette, sortrøde eller hvidlige
Blomster. <sp>A. Ostrowskianum</sp> Regel,
Turkestan, 20-30 cm, mørkrosa Blomster. <sp>A.
roseum</sp> L., Middelhavslandene, 30-40 cm, lysrosa
Blomster. <sp>Kultur:</sp> Formeres ved Frø eller
Deling. De større, grovere Arter plantes paa
Rabat, de finere paa Stenhøj i let sandblandet
Jord.
A. L.

<sp>A. som Køkkenurt</sp> se under
<sp>Køkkenløg</sp> og <sp>Porre</sp>.
</chapter>

<chapter name="Allosorus">
<b>Allosorus</b> se <sp>Cryptogramma</sp>.
</chapter>

<chapter name="Alm">
<b>Alm</b> (n.) se <sp>Ulmus</sp>.
</chapter>

<chapter name="Almbladlus">
<b>Almbladlus</b> (s.) se <sp>Elmebladlus</sp>.
</chapter>

<chapter name="Almsköldlus">
<b>Almsköldlus</b> (s.) se Elmeskjoldlus.
</chapter>

<chapter name="Almvecklaren">
<b>Almvecklaren</b> (s.) se <sp>Elmevikler</sp>.
</chapter>

<chapter name="Alnus">
<b>Alnus</b> (Betulaceæ), El (d.), Or (n.), Al (s.).
Haardføre Træer. <sp>A. Alno betula</sp>, Hart.
Europa, As., N. Am., Busk, i flere Karakterer en
Mellemform mellem A. og Birk. <sp>A. cordata</sp>
C. Koch, Italien, Korsika. Mellemhøjt Træ med
glatte, hjerteformede Blade, der i Udseende
minder noget om Bladene hos Balsampoplen. <sp>A.
glutinosa</sp> Willd., Rød-El, Europa, Asien og
Nordafrika, ogsaa vild her i Danmark. Højt Træ med
mørkegrønt Løv, som holder sig længe
uforandret grønt om Efteraaret. Varieteter: <sp>A. gl.
imperialis</sp>, lav af Vækst med smalle dybt og
fint snitdelte Blade <sp>A. gl. laciniata</sp>,
mellemhøj af Vækst, med smukke, dybt og
regelmæssigt spidsfligede Blade. <sp>A. gl.
oxyacanthifolia</sp> , lav af Vækst, med oprette Grene og
ganske smaa, lappede eller fligede Blade. <sp>A.
incana</sp> Willd., Hvid-El eller Graa-El, Europa
(ogsaa Norge), Vestasien, N. A., hos os forvildet.
Mellemhøjt Træ, der breder sig ved Udløbere og
har graalig-grønne, ægformede Blade. Varieteten
<sp>A. i. incisa</sp> (laciniata) har smukke, dybt
indskaarne, spidsfligede Blade. <sp>A. orientalis</sp>
Dcne., Orienten. Mellemhøjt Træ med store
ægformede, groft savtakkede Blade. <sp>A.
serrulata</sp> Willd., Nordamerika. Lavt Træ med ovale,
fint savtakkede Blade. Ligner A. glutinosa.
A. B.

<sp>Anvendelse</sp>. A. glutinosa og incana kan
anvendes som Bestand paa fugtig Bund. A.
incana tillige paa højere, let Jord som hurtigt
fyldende Mellemplantning til Læ og Fremhjælpning
af andre Planter. De øvrige Arter og Varieteter
egner sig ikke godt til Sammenplantning; det
karakteristiske hos dem gaar tabt, naar de ikke kan
udvikle sig frit. De anbringes derfor rettest
enkeltvis eller i aabne Grupper, hvor de ofte kan
være af god Virkning og ved deres forskellige
Løv ikke uden Værd. <sp>Kultur:</sp> A.-Arter
formeres ved Frø, som saas tidligt om Foraaret i
dybt vintergravet, ren, sandblandet eller
moseagtig Jord; Frøbedene klappes og bestrøs let med
Træaske eller fint Grus, skygges og passes
omhyggeligt med Vanding, til Planterne har skiftet
Blade. Skyggemateriellet kan være høje Ris, som
tæt samlede stikkes i Jorden foran Bedene eller
lægges over disse uden at berøre Jorden. Man
kan ogsaa lægge Rammer med
Metaltraadsfletning, og derpaa andet Dækmateriale, over Bedene.
Af Vigtighed er at bemærke, at f. Eks. Frø af
A. cordata kan ligge et Aar over i Jorden, før
det spirer. De enaarige Planter af A. glutinosa
og A. incana prikles i 5 Rækker paa 1,20 m br.
Bede og er, i god Udvikling, bedst til
Viderekultur efter første Aars Vækst. Formering af Alnus
ved Podning er vanskelig, og man formerer derfor
ved Aflægning alle de Arter og Variteter, man
ikke kan formere ved Frø.
J. B.
</chapter>

<chapter name="Alocasia">
<b>Alocasia</b> (Araceæ), prægtig Bladplante til
Varmhus, som tæller mange Arter, der hører til
dettes skønneste Dekorationsplanter. Som de
smukkeste kan fremhæves: <sp>A. argyrea</sp> hort., en
af de allersmukkeste, højtvoksende med lange
tilspidsede Blade, der foruden sølvhvide Aarer ofte
har et sølvgraat Skær over hele Bladpladen.
<sp>A. Bachii</sp> hort., lidt mørkere sølvgraa Tone
end foreg., kan opnaa endnu større, navnlig,
bredere og mindre tilspidsede Blade. <sp>A.</sp>
<sp>Duvivierii</sp>, Nyhed, lav Vækst, store hjerteformede
Blade med prægtig Metalglans og sølvhvide Aarer,
Bladstilken befæstet omtrent ved Midten af
Bladpladen, lidt vanskelig i Kultur. <sp>A.
Kerchoviana</sp>, høj Vækst, sølvhvide Aarer. <sp>A.
Lindenii</sp> Rod., Ny-Guinea, mellemhøj Vækst,
talrige Blade af gulgrøn Farve med hvidgule Aarer,
smuk, holder Løvet godt om Vinteren. <sp>A.
macrorrhiza</sp> Schott., Trop. Asien, <sp>A. m. fol.
var.</sp>, ejendommelig Tegning, Bundfarven frisk
grøn, men isprængt med flere eller færre rent
mælkehvide, uregelmæssige Pletter, der stundom
breder sig næsten over hele Bladet, mens andre
Blade kan være helt grønne. <sp>A. metallica</sp>
Hook (syn. cuprea
Koch), Borneo,
meget smuk og
karakteristisk,
lavtvoksende Art med
Bladform som A.
Duvivierii. De ny
Blade har en
prægtig Metalglans og
minder om
Bronzeskjolde. <sp>A.
Sanderiana</sp> Bull,
ostindiske Øer, højst
ejendommelig og
smuk med stærkt
bølgeformigt
indskaarne Rande, der
indrammes af en
sølvhvid Søm,
ligesom Aarerne ogsaa
er sølvhvide, ret lav
Vækst, noget
vanskelig i Kultur. <sp>A.
Thibautiana</sp>
Mast., Borneo,
store, ovale,
dekorative Blade med
mørk Metalglans og
udpræget sølvhvid
Nervatur. <sp>A.
Watsoniana</sp> hort.,
Sumatra, en af de
skønneste ny Arter
med lavere Vækst
og lange, forholdsvis smalle Blade, der er
ejendommeligt bulede, mørkt glinsende og rigt aarede
med sølvgraa Hoved- og Sideribber; værdifuld
Nyhed, men ogsaa noget vanskelig. <sp>Kultur:</sp> A.
kan formeres ved de smaa Knolde, som dannes paa
Stammens underjordiske Del, især naar disse
forbliver paa Planten, til de er godt udviklede og
har begyndt at danne Rod og at spire, inden de
fraskilles. Bedre dog at forny Planterne ved Hjælp
af den øverste Del af de gamle Stængelstykker,
naar disse i det tidlige Foraar skæres af, indgnides
paa Saarfladen med pulveriseret Trækul og
plantes i en meget let Jordblanding (sandblandet
Lyngjord). De maa da straks anbringes paa stærk
Undervarme i et Formeringsvindue eller under en
Glasklokke. Denne Fornyelse vil for de fleste
Arters Vedkommende blive nødvendig næsten hvert
Aar, idet de gamle Planter i den lange Vintertid
gaar tilbage og mister baade Blade og Rødder,
om end ikke altid helt. Der udvikles dog
hurtigt og let ny friske Rødder fra Leddene paa
disse øverste Stængelpartier, især hvis de
bevikles med langt blødt Mos (Sphagnum). Om
Efteraaret vandes meget sparsomt, senere næsten
slet ikke, derimod rigeligt i Vækstperioden. Naar
ny Roddannelse er sket og deraf følgende ny
Vækst begyndt, kræves efterhaanden Omplantning
i større Potter i let, men nærende Jord, f. Eks.
Bladjord med Sphagnum, gl. Kogødning,
Trækul og Grus, og rigeligt Dræn i Potterne. A.
kræver nødvendigvis
varm og fugtig Luft,
men i et godt
Varmhus er den af
højeste Værd og
Virkning som
Dekorationsplante.
M. H.

<img>Alocasia spectabilis.</img>
</chapter>

<chapter name="Aloë">
<b>Aloë</b> (Liliaceæ),
som oftest
træagtige Planter for
Koldhus og Stue
med tykke, saftige,
ofte tornede Blade.
Blomsterne er
rørformede, røde og
gule, siddende paa
et højt Skaft og
fremkommer i
Reglen om Sommeren.
<sp>A. abyssinica</sp>
Lam. (A. maculata
Forsk.), Abyssinien,
er næsten
stængelløs, har store, noget
hvidspættede Blade
og gule Blomster.
<sp>A. arborescens</sp>
Mill. fra Kap har
sværdformede,
graagrønne Blade og
koralrøde Blomster.
<sp>A. Saponaria</sp>
Haw., Kap, har
lancetformede,
graagrønne, hvidplettede Blade med røde Torne i
Randen og store, kraftig rødgule Blomster. <sp>A.
succotrina</sp> Lam., Kap, har oprette, graagrønne
Blade med lyse Torne i Randen og
skarlagenrøde Blomster. <sp>A. variegata</sp> L.,
Zebra-Kaktus, Kap, er lav med tætsiddende, hverandre
omskedende, oprette, lysegrønne Blade med
Tværbaand af hvide Pletter. Har lyserøde Blomster.
<sp>Kultur:</sp> A. formeres ved Frø, underjordiske
Skud og Stiklinger, som maa ligge nogle Dage
og tørres paa Snitfladen, før de sættes enkeltvis
i smaa Potter. A. dyrkes i Græstørvjord rigelig
blandet med Grus og Murgrus, men behøver ikke
at omplantes hvert Aar. Om Sommeren kan de
udflyttes paa en solrig, lun Plads paa Friland
eller i en aaben Bakke, som dækkes med Vinduer
i kolde og fugtige Perioder. Om Vinteren
anbringes de paa en lys Plads i Koldhuset og
vandes meget sparsomt.
G. B.
</chapter>

<chapter name="Alonsoa">
<b>Alonsoa</b> (Scrophulariaceæ), enaarig
Sommervækst. <sp>A. linearis</sp> Ruiz & Pav., Peru. 30-45
cm; pyramidal Vækst; skarlagenrød Blomst. <sp>A.
linifolia</sp> Roezl., Ny-Holland, 30-45 cm;
skarlagenrød, meget rigtblomstrende. <sp>A.
Warscewiczii</sp> Rgl., Peru. 50-80 cm; lys cinnoberrød.
Alle tre Arter er meget anvendelige til
Blomsterbede og Rabatter saavel i store som smaa Haver
og fortjener en mere almindelig Dyrkning, end
nu er Tilfældet. Baade Vækst, Løv og Blomster
er smukke, og Blomstringstiden lang, fra
Juli-Oktbr. <sp>Kultur:</sp> Saas i Marts-April i
halvvarm Bænk eller Potte, prikles og udplantes i
Maj med c. 30 cm Afstand. Ved at knibe Enden
af Hovedstænglerne, naar Planten er c. 15 cm
høj, faar man smukke, buskede Planter. Ynder
let Jord og solrigt Voksested. Er ogsaa
anvendelige til Pottekultur med Overvintring i
Koldhus eller Stue; den enaarige Kultur turde dog
være mest lønnende. Frøets Spirekraft 2-3 Aar;
Spiring i Løbet af 14 Dage.
L. F.
</chapter>

<chapter name="Aloysia">
<b>Aloysia</b> <sp>citriodora</sp> se <sp>Lippia
citriodora</sp>.
</chapter>

<chapter name="Alpepartier">
<b>Alpepartier</b> se <sp>Stenhøj</sp>.
</chapter>

<chapter name="Alpeplanter">
<b>Alpeplanter</b> se <sp>Udvalg af
Stenhøjsplanter</sp>.
</chapter>

<chapter name="Alperose">
<b>Alperose</b> se <sp>Rhododendron</sp>.
</chapter>

<chapter name="Alpeviol">
<b>Alpeviol</b> se <sp>Cyclamen</sp>.
</chapter>

<chapter name="Alsine">
<b>Alsine</b> (Caryophyllaceæ), fleraarige, lave
Planter, oftest med hvide Blomster, egner sig til
Stenhøj. <sp>A. austriaca</sp> Whlbg., Mellemeuropa.
August. <sp>A. Rosanii</sp> Guss., Italien, danner
overordentlig tætte Tuer og Tæpper af en frisk grøn
Farve; Blomsterne, der er blegrosa, viser sig
sjældent. <sp>A. stricta</sp> Whlbg., Nordeuropa. Juli.
<sp>A. verna</sp> Whlbg., Europa. Juni. <sp>Kultur:</sp>
Formeres ved Frø eller Deling, plantes paa
Stenhøj.
A. L.
</chapter>

<chapter name="Alsophila">
<b>Alsophila</b> (Cyatheaceæ), Koldhusbregne. De mest
bekendte Arter er <sp>A. excelsa</sp> Br. og navnlig
<sp>A. australis</sp> Br., begge fra Australien. Denne
sidste er en pragtfuld, træagtig Bregne, der kan
opnaa en Stammehøjde af indtil 8-10 m med
Blade af indtil 3-4 m. Disse er graciøst buede,
blaagrønne paa Undersiden, dobbeltfinnede og
beklædte med lange, brune Avner paa Stængel og
Ribbe. Som ganske ung Plante kræver den
noget mere Varme, men lader sig som ældre let
akklimatisere i tempereret Hus eller endog i
Koldhus og egner sig da i særlig Grad til fri
Udplantning som Centralplante i en større
Bregnegruppe eller som fritstaaende Ornamentbregne.
Fortjener en fremragende Plads, hvor man har
et større Dekorationshus. <sp>Kultur</sp> se
Bregnekultur.
M. H.
</chapter>

<chapter name="Alstroemeria">
<b>Alstroemeria</b> (Amaryllidaceæ), urteagtige,
fleraarige, sommerblomstremde Planter med
knoldformede Rødder, tynde, lancetformede eller ovale
Blade og skærmstillede, tragtformede Blomster i
røde, gule og hvide Farver. <sp>A. hæmantha</sp>
R. et P. (A. pulchella Sims.), Chili, 40-60 cm, har
smukke gule og røde Blomster. Flere Varieteter
i mange Farver. <sp>A. pulchella</sp> L. (A. psittacina
Lehm.), Brasilien, c. 50 cm, har røde og grønne
Blomster, stribet og plettet med purpurrødt. Flere
Var. dyrkes. Begge dyrkes bedst i Koldhus, skønt
den første er temmelig haardfør paa gunstigt
beliggende Steder. <sp>Kultur:</sp> A. formeres ved Frø
og Deling. Frøet saas om Foraaret, og de unge
Planter kan enten dyrkes i Potte eller den første
Sommer udplantes frit i en kold Bænk, hvorfra
de henad Efteraaret atter indplantes. Deling
foretages om Foraaret samtidig med Omplantningen.
Dyrkes i temmelig store, vel drænede Potter i lige
Dele Græstørvjord, Bladjord, Lyngjord og Sand.
Der sprøjtes hyppigt for at holde Planterne fri
for rødt Spind. Efter Blomstringen ophører man
gradvis med Vandingen og hengemmer Pl. under
Stilladset i Koldhuset, uden dog at holde dem
saa tørre, at Rødderne skrumper ind. — <sp>A.
aurantiaca</sp> D. Don., Chili, 60 cm-1 m,
orangegule Blomster i Juli, og <sp>A. versicolor</sp> R. et
P., Chili, 30 cm, purpurplettede gule Blomster i
Juli, dyrkes begge paa Friland paa en varm, solrig
Plads i let Jord, deles om Efteraaret, plantes c. 15
cm dybt og dækkes godt om Vinteren.
G. B.
</chapter>

<chapter name="Altan">
<b>Altan.</b> Ved Beplantning af Altaner eller
lignende Fremspring maa man først og fremmest
sørge for, at denne Udsmykning sker saaledes, at
den underordnes Husets Arkitektur og ikke
griber forstyrrende ind deri. Den fejlagtige
Anskuelse, at Blomster i sig selv er en Pryd, hvordan
de end anbringes, giver sig særlig ofte Udslag
ved Altanbeplantning, hvor mangen rolig
Husfaçade er bleven forstyrret ved paa den Maade
at blive »oplivet« af Blomster. Det maa
overhovedet anses for Regel, at A. ikke anvendes ved
Bygninger, der har nogen arkitektonisk
Værdighed. Pladsen paa en Altan er dertil i Reglen en
unaturlig og daarlig Vokseplads at give Blomster,
og det mest tiltalende ved Nutidens udbredte A.
er da ogsaa den Lejlighed, det giver
Bymennesker til at tilfredsstille deres Trang til
Plantedyrkning. Paa Steder, hvor denne Trang kan faa
et mere naturligt Afløb, d. v. s. hvor der er
Lejlighed til at dyrke Blomsterne hvor de hører til,
nemlig nede paa Jorden, er derfor al A.
forkastelig.

Det er ikke tilstrækkeligt, at Planterne og
deres Beholdere er solidt anbragte, men det maa
kunne ses, at de har et naturligt og godt Fæste,
ellers bliver Indtrykket ikke tilfredsstillende. Jo
større og mere fremtrædende Udsmykningen er, i
jo højere Grad er det nødvendigt at overholde
denne Regel. Det er saaledes meget uheldigt,
naar svære Blomsterkasser anbringes ovenpaa et
spinkelt Jærnrækværk, deres Plads vil snarere
være ved Foden af dette; de vilde derimod
udmærket kunne anbringes ovenpaa en
Stenbalustrade. Et tilfredsstillende Resultat af en
Altanbeplantning er i høj Grad afhængigt af
Forholdene. Planterne bør have Sol, i det mindste en
Del af Dagen, samt nogen Beskyttelse mod Blæst;
en østvendt Plads vil være at foretrække, idet
Vinden om Sommeren er overvejende vestlig, og
idet Formiddagssolen virker gavnligere end den
udtørrende Eftermiddagssol. Ved Anbringelsen af
Kasserne eller Potterne maa man foruden at sørge
for hele Arrangementets Soliditet tillige paase, at
Planterne er let tilgængelige for de forskellige
Kulturarbejder, og at Afløbet er ordnet saaledes,
at Vandet ikke kan dryppe ned paa offentlig Vej.
Dette opnaas ved f. Eks. at anbringe Kasserne
eller Potterne i lave Zinkbakker, der gives en let
Hældning indad. Det kan i mange Tilfælde,
særlig hvor Plantebestanden fornys flere Gange i
Løbet af Aaret, være fordelagtigt at lade
Planterne blive i Potterne og sætte disse i Træ- eller
Zinkbeholdere og udstoppe Mellemrummene med
Mos, der holdes fugtigt. Under almindelige
Forhold bør man imidlertid udplante Planterne
direkte i Trækasser, der som Mindstemaal har 15
cm i Bredden og 20 cm i Dybden, men det maa
erindres, at hver cm, der lægges til i Bredden,
kommer Planterne direkte til gode. Kassernes
Længde bør ikke overstige 75 cm, da de ellers
bliver for uhandlelige. Bunden forsynes med
Huller i c. 10 à 15 cm Afstand, og under Bunden
anbringes et Par Klodser eller Revler. Over
Hullerne lægges et Lag Potteskaar, og derpaa fyldes
Kassen med Jord saa højt, at der, efter at
Planterne er anbragte, og naar Jorden efter en
Grundvanding har »sat« sig, bliver c. 3 à 4 cm
Vanderum. Jorden bør være særlig frisk,
næringsholdig Jord, iblandet noget velforraadnet Gødning
og om muligt lidt Hornmel samt noget skarpt
Sand. Jorden maa ikke være for let, da den saa
vanskeligere holder paa Fugtigheden. Ved A.,
hvor Formaalet med Plantningen bl. a. er at skaffe
Læ og Skygge, maa der skabes et solidt Stel til
Opbinding af Slyngplanternes Ranker. Ved i A.s
Hjørner at anbringe nogle Bambusstænger lodret
i passende Højde og ved at forbinde disse vandret
med andre Bambusstænger, dannes paa en let
Maade en Ramme, i hvilken der med c. 20 cm
Afstand trækkes Jærntraad. Bambusstængerne
bør fastgøres til Altanen med Jærntraad og maa
under ingen Omstændigheder fæstnes ved at
stikkes ned i Kassernes Jord. Pladsen paa en A.
egner sig absolut ikke til Tiltrækning af Planter,
og dertil kommer, at Kasserne med de ganske
smaa Spirer er lidet tiltalende. Man bør derfor
fortrinsvis tilplante med store, særlig
velafhærdede Planter, idet Vækstbetingelserne som Regel
er langt ringere paa en A. end i et Bed. Af
samme Grund vil en sildig Udplantning, omkring 1.
Juni, være at foretrække. De almindelige Regler
for Kultur gælder selvsagt ogsaa paa A., men
de specielle Forhold kræver særlig
Agtpaagivenhed, idet en Fejl eller Forsømmelse giver stærkere
Udslag her end under andre Forhold. Hvad
Vandingen angaar, da vil man, forudsat Drænet er i
Orden, vanskeligt i tørt Vejr kunne overdrive
denne, og ethvert Middel til at forhindre
Udtørring, f. Eks. at dække Jorden med fugtigt Mos
eller at beskytte Kassens Sider mod Sol og Vind,
vil betyde en Fordel, da Planterne saaledes i
længere Tid kan undvære Tilsyn. Et Arbejde, der
kræver særlig Opmærksomhed, er Tilbinding af
Ranker og Stængler, idet disse paa udsatte Steder
let forpiskes af Vinden. Tilbindingen har ogsaa
sin store Betydning ved, at den, rigtig udført, i
høj Grad kan tjene til at forøge Udsmykningens
Virkning. Naar man ofte ser A.er, hvor
Slyngpelargonier, Petunier el. lign. breder sig i en
blomstrende, frodig Bræmme, skyldes det bl. a. en
omhyggelig Opbinding, hvor f. Eks. en Trediedel af
Rankerne er fæstet til Jærngitteret, en Trediedel
er bunden til smaa Stokke, der staar skraat ud
fra Kassen, og endelig den sidste Trediedel
hænger nedad. Et ligeledes nødvendigt Arbejde er
den stadige Fjernelse af visne Blomster. Mange
af de bedste A.planter vil nemlig, hvis dette
Arbejde forsømmes, sætte Frø, delvis paa
Bekostning af en fortsat frodig Vækst, og Virkningen
af Altanplantning er i allerhøjeste Grad
afhængig af Frodigheden. Om Efteraaret bør
Kasserne nedtages og Jorden fjernes. Dersom den
indeholder Planter, der, som Vildvin eller Vinca,
skal bruges næste Aar, kan Kasserne anbringes i
en Kælder, idet det paases, at Jorden ikke helt
udtørrer. Den gamle Jord fjernes i saadanne
Tilfælde først om Foraaret og kun delvis. Som
almindelige Regler, der ved Valget af Planter bør
følges, skal anføres, at Planternes Størrelse for det
første bør staa i rimeligt Forhold til A.s
Størrelse. Et Par store Laurbærtræer ser ikke godt
ud paa en lille A., ligesom Anbringelsen af faa
og uanselige Potteplanter paa en vidtløftig Altan
nærmest virker som Uorden. Dernæst bør
Planterne finde en Anvendelse, der svarer til deres
Natur. Det er f. Eks. fejlagtigt at lade slyngende
Planter hænge ned eller at opbinde Ranker af
Planter med krybende eller hængende Natur.
Blomsternes Farver bør harmonere eller
kontrastere tiltalende, ikke alene indbyrdes, men
navnlig ogsaa med Husets Farver. Medens man
ganske vist i enkelte Tilfælde ved at plante mange
forskellige Farver sammen kan opnaa en broget
Blomsterfylde af en vis munter Virkning, saa
vil det dog i Almindelighed være rigtigt at
begrænse sit Valg til nogle faa Farver. Dette
gælder særlig A., der skal ses i nogen Afstand, idet
talrige Farver i saa Fald neutraliserer
hverandres Virkning. Grundet paa de Krav, der stilles
til Altanplanter, er Udvalget af dertil egnede
Arter temmelig ringe. Alle Planter, der ikke
formaar at virke i nogen Afstand, maa i Reglen
udelukkes. Dernæst alle graadige,
stærktvoksende Planter, særlig saadanne med dybtgaaende
Rødder, og endelig alle Planter, der ikke er
modstandsdygtige overfor de forskellige ublide
Paavirkninger, de paa A. er udsatte for. Som
<sp>opretvoksende</sp> kan anvendes Gruppeplanter,
der opfylder Ovenstaaende Betingelser. Som
<sp>rankende</sp>, (hængende eller slyngende) nævnes
nedenstaaende som de villigste: Ampelopsis
quinquefolia, smukkest i lette, enkelte Ranker,
Clematis Vitalba og Cobæa scandens, som er
tilbøjelig til at blive nøgen forneden, hvorfor den bør
plantes sammen med lavere Planter, Evonymus
radicans fol. var., Fuchsia procumbens til Kassens
skyggede Bagside, Gnaphalium lanatum, Hedera
Helix, som bliver bedst i delvis Skygge, Humulus
japonicus, Ipomæa purpurea, Lobelia Erinus, i
Varieteter af hængende Vækst, Lysimachia
nummularia er meget haardfør, Pelargonium peltatum
i Varieteter med lange Ranker og let fyldte
Blomster, Petunia hybrida med lange Ranker, Phaseolus
multiflorus er meget haardfør og kan saas i
Kassen, Sedum spurium med korte Ranker taaler
megen Tørke og er taknemmelig, Tropæolum majus
og Lobbianum i Varieteter med lange Ranker,
kan saas i Kasserne: Tropæolum peregrinum,
Verbena, Vinca major, meget haardfør. Under gode
Forhold kan yderligere anvendes: Asparagus
Sprengeri, Calystegia variegata, Campanula
isophylla og isoph. Mayi, Fuchsia i hængende
Varieteter, Lathyrus odoratus, Mikania scandens og
Mina lobata.
G. N. B.
</chapter>

<chapter name="Alternanthera">
<b>Alternanthera</b> (Amarantaceæ), lav Bladplante,
tidligere meget benyttet til Udplantning. <sp>A.
amabilis</sp> hort., Brasilien, Bladene røde og grønne,
kraftig Vækst. <sp>A. amoena</sp> hort., Brasilien,
smuk, stærk rød Farve, svag Vækst. Varieteten
<sp>A. a. Juwel</sp> er af Artens Farve, men langt
kraftigere og mere villigt voksende end de
øvrige A. <sp>A. paronychioides</sp> hort.,
Brasilien, Bladene smaa, brogede i grønt, rødt og
gult. <sp>A. p. aurea</sp>, gul og grønbroget. <sp>A.
ficoidea</sp> Grisb. var. <sp>versicolor</sp>, Vestindien,
lidt højere af Vækst, Bladene smukt brogede,
forskellige Nuancer af rødt og grønt. A. benyttes
ved Udplantning som Kantplante og i særlig Grad
ved Plantning af de saakaldte Tæppebede.
<sp>Kultur:</sp> A. formeres ved Stiklinger i Marts-April
Maaned, enten i varm Bænk eller i
Formeringshus. Stiklingerne danner hurtigt Rødder og sættes
da enten i smaa Potter eller frit udplantede paa
Undervarme, hvor de i den første Tid holdes
skyggede med rigelig Varme og Fugtighed.
Senere mindskes Skyggen lidt efter lidt, saa
Planterne til sidst staar fuldt udsatte for Solen,
hvilket er nødvendigt, for at Bladene kan faa den rette
Farvepragt. For at spare Plads kan man sætte
Stiklingerne i Kasser, enten straks eller naar de
er rodfæstede, og foretage Udplantningen herfra.
Dyrkede i Potte bruges Kompostjord blandet med
noget Sand eller Grus. Til Overvintring stikkes
eller deles et Hold A. midt om Sommeren; de
holdes i Potte, men frit udsatte for Luft og Lys til
Efteraarets Komme. De overvintres i et
Varmhus paa saa lys en Plads som muligt og holdes
her i jævn Vækst, til Formeringen begynder.
Overvintringen vanskeliggøres ved A.s
Ømtaalighed overfor stor eller vekslende Fugtighedsgrad
i Jorden.
G. N. B.
</chapter>

<chapter name="Althæa">
<b>Althæa</b> (Malvaceæ). <sp>A. rosea</sp> Cav., Stokrose,
Orienten, toaarig Frilandsplante med enkelte
Blomster i forskellige rene og glimrende Farver.
<sp>A. r. flore pleno</sp> har mere eller
mindre tætfyldte Blomster. — Stokrosen, baade
den enkelte og den fyldte, er ved sin indtil 3 m
høje, slanke Stængel og sine smukke Blomster i
de forskelligste Farver (blaat undtagen), en af
vore mest maleriske Prydplanter og virker meget
dekorativt, hvad enten den plantes sammen i
Grupper, paa Rabatter, i Udkanten af Busketter,
langs Mure eller andetsteds, er kort sagt en Plante,
der ikke bør savnes i nogen Have. Afskaarne
Blomsterstængler er ogsaa meget anvendelige til
Vasedekoration, og afskæres de, naar de nedre
Blomster har begyndt at udvikle sig, vil de i
Vand kunne udfolde deres Blomster i hele
Stængelens Længde. De fyldte Stokroser inddeles i 3
Klasser, nemlig 1) <sp>almindelig fyldte</sp>,
hvis Blomster vel er godt fyldte, men hvor de
ydre Blomsterblade er større og længere end de
indre; 2) <sp>skotske</sp> med stærkt fyldte Blomster
og en Blomsterstængel, der løber op i en lang
Spids; 3) <sp>Chaterske</sp> med tætfyldte,
halvkugleformede Blomster, der sidder tæt sammen
paa den foroven afstumpede Stængel, er af lavere
Vækst end de foregaaende og anses for at være
den mest fuldkomne af alle. I alle tre Klasser
er alle Farver, undtagen blaat, repræsenterede.
<sp>Kultur:</sp> Saas i Slutningen af Maj i kold Bænk,
Potte eller paa Friland; hvis man saar under Glas,
maa man passe at lufte rigeligt, saa snart
Spiringen begynder, og hurtigst muligt afhærde
Planterne. Naar de har 3-4 Blade foruden
Frøbladene, plantes de enkeltvis i 8 cm Potter,
holdes passende fugtige og skyggede, indtil de har
rodfæstet sig, og nedgraves da i ej; Bed paa
Friland. Planterne overvintres frostfrit i Bænk og
udplantes tidlig om Foraaret med 80 cm-1 m
Afstand. Dette er den bedste og sikreste
Fremgangsmaade, men man kan ogsaa, i Stedet for at
plante Frøplanterne i Potte, prikle dem paa
Friland med 15-20 cm Afstand, holde dem lidt
skyggede, indtil de kommer i Vækst, og de forbliver
da staaende her, til Udplantning kan finde Sted.
Denne foretages med saa god Jordklump som
muligt, i September eller tidligt næste Foraar, og
der gives efter Plantningen en rigelig
Grundvanding. Sker Udplantningen om Efteraaret, bør
Planterne have et let Dække om Vinteren, ligesom man
bør overvintre nogle Planter i Potte til mulig
nødvendig Efterplantning. A. er nogenlunde
konstant ved Frø, men vil man sikkert bevare en
bestemt Sort, maa Deling af 2aarige Planter eller
Stikning anvendes. Til Stiklinger benyttes de
Sidegrene, der fremkommer fra den nedre
Stængeldel; Stikningen foretages i første Halvdel af
August, naar Træet har opnaaet en passende
Modenhed; blødt Træ duer ikke. Det er
tilstrækkeligt, at hver Stikling har een Bladknop, og de
skæres c. 6 cm lange, saaledes at Bladknoppen
kommer til at sidde omtrent foroven paa Stiklingen;
Bladpladen afskæres, hvorimod Bladstilken
beholdes. Derefter stikkes de hver i sin lille Potte med
sandblandet Jord og saaledes, at Bladknoppen
kommer lige i Jordens Overflade; de anbringes i en
afbrugt Bænk og behandles som Stiklinger i
Almindelighed. Ligesom Stokrosen meget godt kan
dyrkes som fleraarig, saaledes vil den ogsaa kunne
blomstre det første Aar, naar den saas tidlig i
halvvarm Bænk, prikles og udplantes i første
Halvdel af Maj. Ved den toaarige Kultur bliver
Blomsterne imidlertid smukkest, og denne bør
ubetinget foretrækkes. A. ynder kraftig Jord og
rigelig Vanding i tørt Vejr. Desværre besværliggøres
Dyrkningen ikke lidt ved Angreb af
Stokroselarven og især ved en Rustsvamp (se Stokroserust),
som hyppig optræder saa voldsomt, at Væksten
fuldstændig ødelægges. Til Frøavl vælges de bedst
formede og smukkest farvede Blomster. Frøets
Spirekraft 3-4 Aar; Spiring i Løbet af 10-14 Dage.
<sp>A. chinensis</sp> Wall., Kina, en- eller toaarig
Frilandsplante. Højde 1-1 1/2 m; graahvid Blomst.
<sp>A. ch. fl. rubro</sp>, purpurrød med mørkere Aarer.
<sp>A. hybrida semperflorens</sp>. Har enkelte
Blomster i flere, dog mest lyse, Farver.
Blomstrer første Aar og dyrkes altsaa som enaarig
Sommervækst med Udsæd i kold Bænk eller Potte
i Marts-April og udplantes i Maj paa Friland.
<sp>A. h. s. flore pleno</sp> har fyldte eller
halvfyldte Blomster. <sp>A. h. s. fimbriata fl. pl.</sp>
har fyldte, frynsede Blomster. L. F.

I Norge plejer unge Stokroseplanter at holde
sig godt paa Friland, men de kræver let Jord
og et Dække af Granris (Granbar) eller Lyng.
N—k.

I det nordlige Sverrig kan Stokroser ikke
overvintres paa Friland. De unge Frøplanter
udskoles paa Friland, optages om Efteraaret, de
største Blade afskæres, og derefter indslaas de i en
kold Bænk, som ved indtrædende Frost dækkes
med Lemme og Maatter. For at faa Stokroserne
tidlig i Blomst kan man i Marts sætte
Planterne i Potter, som anbringes i en halvvarm
Bænk, indtil de sidst i Maj udplantes paa
Friland.
E. L.

<sp>Althæa til Frøavl</sp> udsaas i Maj-Juni,
prikles og udplantes i Begyndelsen af September
paa beskyttet lunt Sted. Alle falske og
smaablomstrende Planter frasorteres. Frøet modnes i
September-Oktober og afplukkes i flere Gange.
H. G.
</chapter>

<chapter name="Alun">
<b>Alun.</b> 1 kg pulveriseret Alun, opløst i 100 l
Vand, regnes for et godt Middel mod Snegle og
mindre Sommerfuglelarver.
A. T.
</chapter>

<chapter name="Alyssum">
<b>Alyssum</b> (Cruciferæ), Krognaal, enaarige,
fleraarige urteagtige eller svagt træagtige
Frilandsplanter, anvendelige paa Stenhøj. Bladene er hos
de fleste Arter smaa, mer eller mindre graalige
af Stjærnehaar eller Filtbeklædning; Blomsterne
er gule eller hvide. <sp>A. alpestre</sp> L., Europa,
8-10 cm, gul. <sp>A. montanum</sp> L.,
Europa, Orienten, 8-10 cm. Blomsterne gule,
vellugtende, i korte ugrenede Klaser. <sp>A. saxatile</sp>
L., Sydøsteuropa, 25-30 cm. Bladene er ret store,
Blomsterne gule i grenede Klasser. <sp>A. s.
citrinum</sp> har lysegule Blomster. <sp>A. s. fol. var.</sp>
Varietet med brogede Blade. <sp>A. s. fl. pl.</sp> med
smukke fyldte Blomster. <sp>Kultur:</sp> Formeres
ved Frøudsæd eller ved Stikning; plantes paa
Stenhøj paa tørre, solaabne Steder i let Jord; A.
saxatile og dens Varieteter anbringes bedst i
Stengærder, Klippevægge eller kunstige Ruiner.
A. L.

<sp>Alyssum saxatile</sp> med Varieteter
anvendes til Foraarsudplantning, da den blomstrer
omkring Begyndelsen af Juni. Varieteten A. s. fl.
pl. er særlig at anbefale, fordi de fyldte
Blomster holder sig længere, og fordi deres hele
Udseende er mere yppigt end Artens. Arten kan
formeres ved Frø, der saas paa Bænk omkring
første Halvdel af Juli, men Formeringen af A. til
Udplantning bør altid foretages ved Stikning
eller Deling. Begge Dele foretages, naar Bedet
ryddes efter Afblomstringen. Stiklingerne stikkes i
et fasttrykket Bed, der holdes fugtigt de første
Dage. Naar Rødderne er dannede, henplantes
Planterne paa Overvintringsbedet for om Foraaret saa
tidligt som muligt at plantes i Blomstergruppen.
Formering ved Deling giver knap saa ensartet
Udplantningsmateriale. Planterne kan ogsaa
plantes paa Blivestedet om Efteraaret, men i dette
Tilfælde maa man holde nogle Planter i Reserve,
da det jævnlig sker, at nogle gaar ud om
Vinteren. Den derved nødvendige Efterplantning
virker uheldigt paa Gruppens Udseende. A. s.
taaler ikke fugtig Jordbund og blomstrer kun godt
paa sollyse Steder. Den brogetbladede Varietet
er ikke altid vinterhaard.
G. N. B.

<sp>Alyssum maritimum</sp> Lam., Eur.,
enaarig, 15-25 cm høj med smalle lysegrønne Blade
og smaa, hvide, honningduftende Blomster først
i Halvskærm, senere i Klase. Blomstrer hele
Sommeren og formerer sig ofte ved Selvsaaning.
Flere Varieteter. <sp>A. m. Benthamii</sp> (A.
Benthamii) er en smuk, lav, tæppedannende Varietet,
der anvendes til Indfatninger og Bunddække i
Grupper under højere Planter. Saas hvert Aar om
Foraaret i en afbrugt Bænk, prikles og udplantes
derfra paa Voksestedet, hvor den blomstrer
uafbrudt, særlig naar de afblomstrede
Blomsterstande afskæres.
G. B.

<img>Alyssum m. Benthamii compactum.</img>
</chapter>

<chapter name="Amarantus">
<b>Amarantus</b> (Amarantaceæ), enaarig Sommervækst.
Nogle Arter og
Varieteter har
lange, pyntelige,
dels hængende,
dels
opretstaaende Blomsterklaser
og egner sig
særdeles godt til
Blomsterbede,
Rabatter, mellem
Bladplanter etc.;
andre derimod
udmærker sig ved
livligt farvede
Blade, men disse er
næsten alle noget
ømtaalige og maa
derfor dyrkes som
Potteplanter under Glas, naar de skal udvikle sig
i deres fulde Skønhed. <sp>A. caudatus</sp> L.,
Rævehale, Ostindien. 80 cm-1 m; lange, hængende,
arnarantrøde Blomsterklaser i Juli-Septbr., <sp>A.
hypochondriacus</sp> L., Nordamerika. 80-120 cm;
lang, opretstaaende, afstumpet, purpurrød

<img>Amarantus caudatus.</img>
Blomsterklase i Juli-Septbr.; rødlige Blade. <sp>A. hybridus
Henderi</sp>, 80-120 cm; graciøst bøjede Blade,
der veksler i grønne, gule, orange og røde,
brillante Farver. <sp>A. melancholicus</sp> L. var.
<sp>ruber</sp>, Japan. 30-35 cm; karminblodrøde Blade;
meget anvendelig til Indfatning om Bladgrupper
o. l. <sp>A. salicifolius</sp> Veitch, Filippinerne.
80 cm-1 m; lange, smalle, bølgetrandede Blade, der
veksler i grønt, bronzegult og rødt. <sp>A. tricolor</sp>,
L., Ostindien. 70-100 cm; gul-, grøn- og
rødskatterede Blade. <sp>Kultur:</sp> Saas i April i halvvarm
Bænk, prikles og udplantes sidst i Maj til midt i
Juni; de høje Arter med 40-50 cm. Afstand, de lave
som melancholicus med 25-30 cm. Arterne caudatus
og hypochondriacus kan ogsaa saas paa Voksestedet
først i Maj, udtyndes da senere til c. 35 cm
Afstand. Ynder kraftig, letmuldet Jord, solrigt
Voksested og rigelig Vanding i tørt Vejr. De
Varieteter, der dyrkes for Bladenes Skyld, maa, for
overhovedet at kunne trives paa Friland, have et
varmt, beskyttet Voksested. Frøets Spirekraft 4
Aar; Spiring i Løbet af 5-8 Dage.
L. F.
</chapter>

<chapter name="Amaryllis">
<b>Amaryllis</b> se <sp>Hippeastrum</sp> og
<sp>Brunsvigia</sp>.
</chapter>

<chapter name="Ambra">
<b>Ambra</b> (d.), Abrod (n.), Abrodd (s.),
<sp>Artemisia Abrotanum</sp> L. (Compositæ). Fleraarig
Krydderurt fra Middelhavslandene, hvis Dyrkning
er meget gammel, men den findes nu sjældent
undtagen i gamle Bønderhaver, hvor den dyrkes paa
Grund af hele Plantens Vellugt. Formeres let ved
Deling og urteagtige Stiklinger i Bænk; anvendes
undertiden som Indfatning i lav Hækform.
J. J. H.
</chapter>

<chapter name="Ambratræ">
<b>Ambratræ</b> se <sp>Liquidambar</sp>.
</chapter>

<chapter name="Amelanchier">
<b>Amelanchier</b> (Pomaceæ), Bærmispel. Haardfør
Busk. Alle Amelanchierarterne er smukke Buske,
baade i Henseende til Vækst og Blomstring. De
blomstrer først i Maj, samtidig med Løvspring, og
er da ganske oversaaede med hvide Blomster, der
sidder i smaa, oprette Klaser. Frugterne er smaa,
bærlignende, næsten sorte Æblefrugter. <sp>A.
canadensis</sp> Medic., Druepære eller Korendertræ,
Nordamerika. Høj Busk med opret Vækst og ovale
Blade. <sp>A. sanguinea</sp> D. C., Nordamerika.
Mellemhøj eller høj, opret Busk med ovale Blade. <sp>A.
vulgaris</sp> Moench., Mellem- og Sydeuropa.
Mellemhøj eller høj Busk med ovale, om Foraaret
hvidfiltede, senere glatte Blade.
A. B.

<sp>Anvendelse:</sp> Da A. er af noget tynd, langstrakt
Vækst, bør de ikke stilles i Forgrunden i blandet
Busket, men de fortjener at anvendes mere end
hidtil, da de virker dekorativt baade med
Blomster, Frugter og Løvets smukke Høstfarve. Særlig
A. vulgaris er modstandsdygtig imod Kulde og
Vind. <sp>Kultur:</sp> A. formeres ved Frø og
Rodskud. Frøet saas om Efteraaret og spirer det
følgende eller næste Foraar. Planterne prikles som
enaarige og omplantes efter 2 à 3 Aars Forløb,
begge Gange efter foretagen Studsning af
Rødderne. Rodskud nedskæres stærkt før Udplantning, da
de som Regel kun har faa Rødder og i øvrigt er
noget træge til at tage fat.
J. B.

A. canadensis holder sig i Norge lige til 68de
Breddegrad.
N—k.

<img>Amelanchier canadensis.</img>
</chapter>

<chapter name="Ammetræer">
<b>Ammetræer</b> se <sp>Læplantning</sp>.
</chapter>

<chapter name="Ammobium">
<b>Ammobium</b> (Compositæ). <sp>A. alatum</sp> R. Br.,
Ny Holland, en- eller fleraarig Frilandsplante,
Immortelle. c. 50 cm; de sølvhvide Blomster i
Juli-Oktbr. er meget anvendelige til saavel friske som
tørrede Buketter, Kranse etc. <sp>A. a.
grandiflorum</sp> som foregaaende, men har større, renere hvide
Blomster. <sp>Kultur:</sp> Saas i Marts-April i kold
Bænk; udplantes i Maj med 30 cm Afstand.
Overvintres paa Friland under let Dække og blomstrer
da tidligere. Frøets Spirekraft 2 Aar; Spiring i
Løbet af 8-12 Dage.
L. F.

Bør i Norge altid dyrkes som enaarig.
N—k.
</chapter>

<chapter name="Ammoniak">
<b>Ammoniak</b> se <sp>Kunstgødning</sp>.
</chapter>

<chapter name="Ammoniakdannelse">
<b>Ammoniakdannelse</b> se <sp>Uringæring</sp>.
</chapter>

<chapter name="Amorpha">
<b>Amorpha</b> (Papilionaceæ), Særkrone. Haardfør
Busk. <sp>A. fruticosa</sp> L., Nordamerika.
Mellemhøj eller høj Busk med mangefinnede Blade.
Blomsterne, der fremkommer i Juli-August, er smaa,
lidet iøjnefaldende, mørkviolette med langt
fremragende, gule Støvdragere og sidder i 10-14 cm
lange, slanke, tætte, oprette Aks i Spidsen af
Skuddene.
A. B.

Amorpha udvikler sig frodigst paa let Jord og
danner ved stærk Beskæring fyldige, bladrige
Buske, anvendelige til Busket, finnedbladede
Grupper og fri Udplantning i Plæner. <sp>Kultur:</sp> A.
formeres ved Frøudsæd om Foraaret. De unge
Planter dækkes godt paa Bedet om Vinteren,
studses i Roden og prikles næste Foraar, omplantes
efter 2 Aars Forløb og indskæres da stærkt i Rod
og Top.
J. B.

I Kystegnene i det østlige Norge fryser Amorpha
i Reglen stærkt ned om Vinteren, men giver hver
Sommer kraftige Skud og blomstrer godt;
vestenfjælds lider den mindre eller næsten ikke af Kulde,
men blomstrer ikke, uden den skæres stærkt
tilbage om Foraaret. I Egne med barskt
Indlandsklima og i de nordlige Trakter kan den vanskelig
dyrkes.
N—k.
</chapter>

<chapter name="Amorphophallus">
<b>Amorphophallus</b> (Araceæ), Varmhusplante.
Fleraarig Knoldvækst med enaarig Top, benyttes om
Sommeren som Bladplante i halvvarmt Hus og er
meget ejendommelig og dekorativ. <sp>A. Rivieri</sp>
Dur., Cochinchina, den hyppigst forekommende Art,
1 m højt Blomsterskaft med glinsende mørkpurpur
Blomst og 1 m høj Bladstængel, ofte armtyk. <sp>A.
Titanum</sp> Becc., Sumatra, endnu større
Dimensioner end foregaaende. — De mægtige Blomster,
der fremkommer før Bladstilken, er smukke og
aparte, men meget ildelugtende. Bladstilken, der
er gulliggrøn med brune Pletter, ender med et
tredelt Blad, hvis Smaablade er fjersnitdelte, og det
breder sig som en stor, rund Skærm paa Enden af
den oprette Stængel. Knoldene kan blive over 20
cm i Gennemsnit. <sp>Kultur:</sp> Formeres ved
Sideknolde. Knoldene omlægges tidligt om Foraaret i
temmelig store Potter i porøs, men nærende og
kraftig Jord, anbringes i Varmhus eller Bakke med let
Undervarme, skygges mod Solen og vænnes
efterhaanden under Væksten, der foregaar hurtigt, til
mere Luft, for at den kan blive fast og sluttet.
Naar Bladet er udviklet, henflyttes Planterne til
Dekoration i Blomsterhuset, hvor de kan holde sig
til ud paa Eftersommeren. Naar de begynder at
gulne, indstilles Vandingen gradvis, og Knoldene
opbevares helt tørt om Vinteren i Varmhus eller et
varmt Skur. Ved fri Udplantning i Hus kan
opnaas endnu mægtigere Dimensioner end ved
Pottekultur.
M. H.
</chapter>

<chapter name="Ampel">
<b>Ampel.</b> Denne kan være forfærdiget af brændt
Ler eller Staaltraad; benytter man Staaltraad,
lægges der Sphagnum eller Mos paa Kurvens
indvendige Side for at udfylde Maskerne i
Staaltraadsnettet, og derefter fyldes den med Jord,
hvori Planterne frit udplantes. Angaaende Planter
egnede til dette Brug, se Udvalg af
Ampelplanter.
L. H.
</chapter>

<chapter name="Ampelopsis">
<b>Ampelopsis</b> (Ampelidaceæ), Vild Vin. Haardføre,
klatrende, buskagtige Planter. <sp>A. Henryi</sp>
(Parthenocissus H. Graebn.) Har femfingrede lystaarede
Blade. <sp>A. quinquefolia</sp> Mchx.
(Parthenocissus q. Planch.) Alm., Vild Vin, Nordamerika.
Højtvoksende med store, langstilkede, femfingrede
Blade, der som oftest om Efteraaret farves stærkt
og smukt karmoisinrøde. Blomster og Frugter
meget uanselige. Varieteten <sp>latifolia</sp> (A. q.
Rovlii) har meget store Blade. <sp>A. Veitchii</sp> hort.,
Parthenocissus tricuspidata Planch (Vitis inconstans
Miq.), Japan, Kina. Højtvoksende og ved Hjælp af
Sugeskiver hæftende sig selv fast paa Mure
ligesom Vedbend. Bladene meget mindre end hos
foregaaende Art og af meget forskellig Størrelse og
Form, idet de paa samme Plante er dels hele,
trelappede, og dels sammensatte, trekoblede. Ogsaa
hos denne farves Bladene ofte smukt røde om
Efteraaret. Blomster og Frugter ganske uanselige og
skjulte af Bladene.
A. B.

A., quinquefolia er paa god kraftig Jord en af
de mest hurtigvoksende Slyngplanter, og dens
Anvendelse til Beklædning af Mure, Verandaer,
Lysthuse o. s. v. er vel kendt; sjældent ser man den
derimod anvendt som Lian i f. Eks. ældre
Naaletræer, hvor dens ofte glimrende Høstfarve er af
stor malerisk Virkning. A. Veitchii, tiltrukken
ved Frø, synes forskellig i Løvets Størrelse, Form
og Høstfarve, men Planterne har alle den
udmærkede Egenskab at kunne hæfte sig fast til
Murværk i betydelig Højde og ganske dække dette
med deres smukke, tætte, taglagt nedhængende

<img>Ampelopsis Veitchii.</img>
Løv. <sp>Kultur:</sp> A. quinquefolia og Varieteter
formeres ved Stiklinger eller Aflæggere, der plantes i
4 Rækker paa 1,20 m br. Brede, omplantes efter
1 à 2 Aars Forløb i større Afstand og, naar man
vil have store Planter uden Rodskydning paa
Rankerne, maa disse opbindes. A. Veitchii formeres
foruden ved Stikning og Aflægning tillige ved Frø,
som rettest straks efter Modningen blandes med
halvtørt Sand og overvintres frostfrit, da Spiringen
derved fremmes, naar det om Foraaret saas i
Kasser eller paa Friland. Planterne dækkes første Aar,
staar 2 Aar paa Frøbedet, omplantes om Foraaret
i 5 Rækker paa 1,20 m brede Bede, hvilket
gentages efter andet Aar med større Afstand.
Frø-Varieteter af A. Veitchii kan formeres ved
urteagtige Stiklinger paa Undervarme, men bedre ved
Podning (Kopulation) i Februar-Marts Maaned paa
Rodhalsen af 2-3 Aars Frøplanter af Hovedarten
eller griffeltykke Rodstykker, forsynet med lidt fine
Rødder, som kan tages fra ældre Planter. Efter
Podningen plantes de enkeltvis i smaa Urtepotter
og anbringes i Væksthus eller en halvvarm Bænk.
De unge Planter opbindes, afhærdes lidt efter lidt
og kan hen paa Foraaret udplantes paa Bede i det
fri og kultiveres som nævnt under Frøplanter. A.
Veitchii maa stadig i Planteskolen passes med
Opbinding, for at Rankerne kan modnes og derved
bedre modstaa Vinterkulden.
J. B.

A. quinquefolia kan i Norge dyrkes helt op til
Nordland, men Norden for Trondhjem dog kun paa
solrige og varme Voksesteder. A. Veitchii vil
vistnok holde sig i Landets sydvestlige Egne; ved
Kristiania udholder den ikke Vinteren.
N—k.
</chapter>

<chapter name="Amsonia">
<b>Amsonia</b> (Apocynaceæ), Staude, <sp>A.
Tabernæmontana</sp> Walt, Nordamerika, 60-100 cm, med
ægrunde Blade og lyseblaa Blomster i Endeklaser
i Juni-Juli, plantes paa Rabatter mellem andre
Stauder <sp>Kultur:</sp> Formeres ved Deling og Frø,
dyrkes i en temmelig porøs, noget fugtig Jord,
og dækkes om Vinteren.
G. B.
</chapter>

<chapter name="Amygdalopsis">
<b>Amygdalopsis</b> <sp>Lindleyi</sp> se <sp>Prunus
triloba</sp>.
</chapter>

<chapter name="Amygdalus">
<b>Amygdalus</b> (Amygdalaceæ), Mandel. Haardføre
Træer og Buske. <sp>A. communis</sp> L., (Prunus c.
Fritsch), Alm. Mandeltræ, Sydeuropa, Orienten.
Lavt Træ med smukke, lange, lancetformede,
glinsende grønne Blade og smukke, rosenrøde
Blomster om Foraaret førend Løvspring. Frugten
modnes ikke her i Landet paa fritstaaende Træer. <sp>A.
nana</sp> L., (Prunus n. Focke), Dværgmandel, S.
Europa, Asien. Lav Busk, der spreder sig ved
Rodskud, har smaa, lancetformede Blade. Blomsterne,
der er smaa, smukke, rosenrøde, fremkommer
førend Løvspring og sidder tæt paa sidste Aars Skud
i hele disses Længde. Varieteten <sp>A. n.
campestris</sp>, der i Vækst ligner Hovedarten, har hvide
Blomster.
A. B.

<sp>Kultur:</sp> Af Prydplanter af A. udover nana
og dens Varieteter har kun A. communis nogen
Betydning for os. Den okuleres paa
Blommestammer, beskyttes eller overvintres frostfrit som
Okulant og gives en beskyttet Plads paa Friland. A.
nana og dens Varieteter formeres let ved Rodskud,
naar de staar i dyb, sandmuldet Jord, eller ved
Aflægning, og er alle pyntelige Smaabuske i
Forgrund af Busketer.
J. B.

I Norge har kun A. nana med Varieteter
Betydning som Prydvækst; den holder sig godt i
Nordland og i det indre af Landet søndenfjælds.
N—k.
</chapter>

<chapter name="Anacharis">
<b>Anacharis</b> <sp>Alsinastrum</sp> se <sp>Helodea
canadensis</sp>.
</chapter>

<chapter name="Anagallis">
<b>Anagallis</b> (Primulaceæ). <sp>A. grandiflora</sp>
Andr., Middelhavslandene, enaarig Sommervækst,
fleraarig som Koldhusplante. Meget anvendelig til
Blomsterbede, Rabatter og til Pottekultur. 20 cm;
Blomstringstid Juli-Septbr. Heraf haves Varieteter
med kødfarvede, lilla, mørkeblaa, skarlagen- og
mørkerøde, temmelig store, smukke Blomster.
<sp>Kultur:</sp> Saas i Febr.-April i varm Bænk eller Potte,
prikles og udplantes i Maj med c. 30 cm Afstand;
kan ogsaa saas paa Voksestedet i April. Formeres
ogsaa ved Stiklinger, bedst i Juli-Aug., som
overvintres i Koldhus saa nær Glasset som muligt.
Ynder fuld Sol og let, muldet Jord. Frøets Spirekraft
2-3 Aar; Spiring i Løbet af 3-4 Uger.
L. F.
</chapter>

<chapter name="Ananas">
<b>Ananas,</b> <sp>Ananas sativa</sp> Schult., syn.
<sp>Bromelia Ananas</sp> L. (Bromeliaceæ), Frugtplante,
oprindelig hjemmehørende i Mellem- og
Sydamerika, nu ogsaa vildtvoksende i andre tropiske Lande.
A. indførtes til Europa i Midten af det 17.
Aarhundrede og opnaaede forholdsvis hurtig stor
Udbredelse. De første A.-Frugter avledes i Holland og
England. Her til Landet kom A. ikke før langt
hen i det 18. Aarhundrede. A. Dyrkning omtales
fra Rosenborg Driverihave 1764, og fra en lidt
senere Tid omtaler Englænderen F. A. Knight i sin
Bog om Ananas A. Dyrkning fra flere Steder her
i Landet. Men allerede fra Begyndelsen af det 19.
Aarhundrede var A. Dyrkning i Tilbagegang, vel
nærmest paa Grund af den kostbare fleraarige
Kultur. Kun i enkelte Haver er A. Dyrkning bleven
fortsat op til vor Tid, men er nu helt ophørt, hvad
antagelig den aarlige store Indførsel af frisk og
konserveret A. Frugt er Skyld i. Der kan dog
alligevel ikke ses bort fra, at godt udviklet
hjemmeavlet A. Frugt i Velsmag og Saftfuldhed langt
overgaar selv de bedste St. Miquel Ananas. Det
er vel derfor heller ikke udelukket, at 1-2aarig
Kultur, som bruges i flere udenlandske Gartnerier,
kan vinde Indgang hos os. Denne Dyrkningsmaade
gaar ud paa i kortest mulig Tid at frembringe
Frugt, og stor Frugt. For at kunne naa det, er
det af Vigtighed at kunne begynde Kulturen med
store, kraftige Sideskud, saa store, at de lige fra
Moderplanten kan plantes i Frugtbedet. I vor Tids
store, lyse moderne indrettede Kulturhuse vil en
saadan rationelt dreven Kultur rimeligvis betale
sig lige saa godt som flere andre moderne
Kulturer. En udførlig Kulturanvisning findes i 1.
Udgave af Nordisk illustreret Havebrugsleksikon.
Chr. J.
</chapter>

<chapter name="Anaphalis">
<b>Anaphalis</b> <sp>margaritacea</sp> Benth & Hook
(Syn. Antennaria m.), Staude, Nordamerika; c. 50
cm, Juli-Sept. Evighedsblomst med graafiltet Løv
og mathvide Blomster. Kan anvendes paa de tørreste
magre Voksepladser i større Haver. Værdifuld til
Afskæring, da Blomsterne bruges meget som
tørrede og farvede til Kranse. <sp>Kultur:</sp> formeres
let ved Deling og Frø.
C. V. L.
</chapter>

<chapter name="Anastatica">
<b>Anastatica</b> se <sp>Jerichorosen</sp>.
</chapter>

<chapter name="Anchusa">
<b>Anchusa</b> (Boraginaceæ), Oksetunge. <sp>A.
capensis</sp>, Thunb., Sydafrika, enaarig Sommervækst. En
ved sine yndefulde, himmelblaa Blomster smuk
Prydplante for Blomsterbede og Rabatter; den er
ogsaa god til Afskæring. 50-60 cm;
Blomstringstid Juli-Aug. <sp>A. c. atrocoerulea</sp>, dyb
ultramarinblaa. <sp>Kultur:</sp> Saas i Marts-April i kold
Bænk; udplantes i Maj med 40-50 cm Afstand.
Er meget nøjsom, men foretrækker solrigt
Voksested. Frøets Spirekraft 2-3 Aar; Spiring i Løbet af
14 Dage, <sp>A. italica Dropmore var.</sp> Meget
smuk Staude med c. 120 cm høj, stærkt forgrenet
Stængel og smukke mørkeblaa Blomster i Juli-Aug.
<sp>A. myosotidiflora</sp>, c. 30 cm høj Staude med
nydelige, Forglemmigejlignende Blomster i
Maj-Juni. Begge de sidstnævnte er haardføre og
nøjsomme Stauder, der formeres bedst ved Deling. A.
myosotidiflora trives ogsaa i Halvskygge og egner
sig ypperlig til Plantning paa Stenhøje.
L. F.
</chapter>

<chapter name="Andelsforetagender">
<b>Andelsforetagender</b> se <sp>Foreninger</sp> og
<sp>Tidsskrifter</sp>.
</chapter>

<chapter name="Andromeda">
<b>Andromeda</b> (Ericaceæ). Under dette Navn gaar
mange Arter, som nu henføres til andre Slægter,
særlig Cassandra, Gaultheria, Leucothoe, Lyonia
og Oxydendron, hvorfor der henvises til disse. <sp>A.
floribunda</sp> Pursh. Nordamerika, og <sp>A.
japonica</sp>, Thunb., Japan. Begge nydelige, hos os kun
smaa, stedsegrønne Buske med smaa hvide
Blomster samlede i Blomsterstande i Spidsen af
Grenene om Foraaret i Maj. <sp>A. polifolia</sp> L.,
Rosmarinlyng, Europa, 30 cm høj, stedsegrøn
Dværgbusk, der blomstrer i Juli, varierende i hvidt og
rosa; flere Varieteter: glaucophylla og
rosmarinifolia.
A. L.

<sp>Kultur:</sp> A. florib. og jap. formeres ved Frø,
der saas i Marts i Lyngjord, som holdes jævnt
fugtig, i Kasser eller Skaale under Glas eller ved
Stiklinger af halvmodent Træ i Septbr.-Oktbr.
under Glas. De unge Planter overvintres de første
Aar frostfrit, men kan senere udplantes paa en
varm Plads med Halvskygge paa Friland; de bør
dækkes om Vinteren. A. anvendes til Drivning og
til Plantning i Rhododendron-, Lyng- og lignende
Grupper paa Friland.
J. B.
</chapter>

<chapter name="Andropogon">
<b>Andropogon</b> (Gramineæ). <sp>A. formosus</sp> hort.,
fleraarigt Sirgræs, Mellemamerika. Meget
dekorativ og særlig anvendelig som Solitærplante paa
Plæner. 1,50-3 m og derover. <sp>Kultur:</sp> Saas i
Marts-April i halvvarm Bænk eller Potte, prikles
og udplantes i Maj. Formeres ogsaa ved Deling af
ældre Planter om Foraaret. Ynder kraftig, muldet
Jord og rigelig Vanding i Vækstperioden, og gives
Voksestedet nogen Undervarme af frisk
Hestegødning, vil Planterne udvikle sig langt kraftigere og
smukkere end ellers. Om Efteraaret afskæres
Stænglerne 35 cm over Jorden, Planten optages med
god Klump, plantes i Ballie eller Kurv og
overvintres paa et ikke for køligt Sted.

<sp>A. Sorghum</sp> Brot. (Sorghum vulgare Pers.),
Ostindien, enaarigt Sirgræs, anvendeligt til
Bladgrupper; 1,50-3 m. <sp>Kultur:</sp> Saas i Marts-April
i halvvarm Bænk, prikles og udplantes sidst i Maj
til først i Juni.
L. F.
</chapter>

<chapter name="Androsace">
<b>Androsace</b> (Primulaceæ), enaarige og fleraarige
Frilandsplanter. De fleraarige er meget værdifulde
Stenhøjsplanter, og kun disse skal her omtales. <sp>A.
carnea</sp> L., Alperne, 10 cm, Bladene
linie-lancetformede; Blomsterne blegrøde eller rosenrøde. <sp>A.
Chamæjasme</sp> Host., Alperne, 10 cm. Bladene
samlede i aabne Rosetter; Blomsterne hvide eller
blegrøde. <sp>A. foliosa</sp> Duby., Himalaya, 15-20 cm,
Bladene ret store elliptiske; Blomsterne rødlilla.
A. lactea L., Alperne. Bladene smalle i
Rosetter; Blomsterne hvide med gul Midte. <sp>A.
Laggeri</sp> Huet., Pyrenæerne, danner tætte Tuer af
korte Grene med tætsiddende sylformede Blade;
Blomsterne rosenrøde. <sp>A. lanuginosa</sp> Wall.,
Himalaya, lange nedliggende Skud med
silkehaarede Blade; Blomsterne rosenrøde. <sp>A.
primuloides</sp> Duby, Himalaya, de haarede Blade
sidder i store tætte Rosetter, hvorfra der foruden
Blomsterstanden udvikles Udløbere med
Bladrosetter i Spidsen; Blomsterne rosenrøde. <sp>A.
sarmentosa</sp> Wall., Himalaya, staar nær primuloides.
<sp>A. villosa</sp> L., Alperne, 5-10 cm, Bladene
haarede; Blomsterne rosenrøde. <sp>Kultur:</sp> Formeres
ved Frø; Arterne med Udløbere tillige ved
Aflægning. Plantes i Kløfter mellem større Sten, hvor
Mellemrummene er udfyldte med en Blanding af
knuste Sten og lette Jordarter, nogle Arter kan
ogsaa lykkes plantede paa skraa Flader med
veldrænet stenet Jord, De haarede Arter bør om
Vinteren dækkes med Glasskiver.
A. L.

<img>Androsace Chamæjasme.</img>
</chapter>

<chapter name="Anemone">
<b>Anemone</b> (Ranunculaceæ). Fleraarige, urteagtige
Planter (se ogsaa Hepatica og Pulsatilla). Krone
mangler, Bægerbladene er farvede. Bladene er
grundstillede; de Blade, der sidder paa
Blomsterstængelen, kaldes Svøbblade. Mange af Arterne
har knoldformede eller vandrette, grenede
Rodstokke. <sp>A. apennina</sp> L., Sydeuropa, 15 cm.
Bladene og Svøbbladene haandsnitdelte med fligede
Afsnit; Blomsterne med 10-20 blaa Bægerblade. Maj.
<sp>A. baldensis</sp> L., Alperne, 15 cm, Blomsten
hvid, oftest 9-bladet, udvendig laadden. <sp>A.
blanda</sp> , Schott & Kotschy, Orienten, staar meget nær
apennina, men har større og kraftigere blaa
Blomster, Maj. A. coerulescens Lge., Bornholm,
anses ofte som Varietet af apennina, den afviger
bl. a. ved, at Bægerbladene er indvendig hvide,
udvendig blegblaa, Maj. <sp>A. coronaria</sp> L.,
Middelhavslandene, 30-40 cm. Bladene tredobbelt
snitdelte; Svøbbladene fligede, sidder gærne ret tæt op
til Blomsterne; Bægerbladene 5-7, store, brede,
hvide, røde, blaa eller mellemliggende Farver,
forekommer hyppigt i fyldte Former. <sp>A.
dichotoma</sp> L., N. Amerika, Sibirien, 40 cm. Bladene
haandsnitdelte med lappede og savtakkede Afsnit;
Blomsterne hvide paa tynde, lange Stilke, Juni. <sp>A.
fulgens</sp> J. Gay, Sydeuropa, 25 cm. Blomsterne
skarlagenrøde; den er maaske kun en Varietet af
A. hortensis, som den ligner i Bygning. <sp>A.
hortensis</sp> L., Sydeuropa, 20-25 cm. Bladene
haandsnitdelte, Afsnittene lappede elier fligede;
Svøbbladene lancetformede eller elliptisk-lancetformede;
hele eller sjældent fligede, sidder oftest langt fra
Blomsten; Bægeret mangebladet, de enkelte Blade
lancetformede eller elliptiske. Dyrkes i purpur, rosa
og hvide Farver, enkelte og fyldte. <sp>A.
japonica</sp>, Sieb. & Zuc., Japan, 60-80 cm. Bladene
langstilkede, haandfligede eller snitdelte, ofte med
tre stilkede Afsnit, disse er atter lappede og
savtakkede; Stængelen forgrener sig ovenfor
Svøbbladene; Blomsterne store, hvide, blegrøde eller
lyskarmin. Man dyrker flere Sorter: <sp>Honorine
Jobert</sp>, hvid, <sp>Lady Ardilaun</sp> med
udvendig rosa Blomster, der bæres af kraftige Stilke,
<sp>Brillant</sp>, mørkrosa, <sp>Coupe d'Argent</sp>, hvid,
halvfyldt. <sp>A. narcissiflora</sp> L., Europa,
Nordasien, 50 cm. Bladene næsten cirkelrunde i
Omkreds, haandsnitdelte med fligede Afsnit.
Støngelen deler sig ovenfor Svøbbladene i 7-8
enblomstrede Blomsterstilke; Blomsterne hvide, udvendig
med rosa Skær. Maj-Juni. <sp>A. nemorosa</sp> L.,
Hvid Simmer, Skov-Anemone, Europa, Danmark,
har Blade og Vækst som apennina; Blomsterne med
5-8 hvide Bægerblade. Maj. Var.
<sp>Robinsoniana</sp> har store blegblaa Blomster; <sp>fl. pl.</sp>
tætfyldte Blomster og <sp>bracteata pleniflora</sp>
er en ejendommelig monstrøs Form med jævne
Overgange mellem Støvblade, Bægerblade og
Svøbblade. <sp>A. palmata</sp> L., Middelhavslandene, 15
cm. Bladene nyreformede, haandlappede, takkede,
Blomsterne med 8-12 guldgule Bægerblade. <sp>A.
pavonina</sp> er Syn. med A. hortensis. <sp>A.
pensylvanica</sp> er Syn. med A. dichotoma. <sp>A.
ranunculoides</sp> L., Gul Simmer, Europa,
Danmark; Vækst og Blade næsten som apennina;
Stængelen 1-3 blomstret, Blomsterne gule. Maj. <sp>A.
rivularis</sp> Buch Ham., Ostindien, 40 cm.
Blomsterne hvide, Støvdragerne violette. <sp>A.
silvestris</sp> L., Europa, 30-40 cm. Bladene
haandsnitdelte. Afsnittene lappet-savtakkede; Blomsterne
langstilkede hvide, Frugterne tæt uldhaarede,
Varieteten <sp>fl. pl. Elise Fellmann</sp> har meget
tætfyldte Blomster. <sp>A. stellata</sp> Syn. til A.
hortensis.

<sp>Anvendelse</sp> og <sp>Kultur:</sp> A. coronaria,
fulgens og hortensis kan ikke behandles som
egentlige Stauder, da de her i Landet ikke er fuldt
haardføre; deres Kultur bliver nærmere som de
foraarsblomstrende Løgvæksters. Man lægger dem i
Begyndelsen af Oktober i god muldet Havejord, er
Jorden leret eller sandet, maa den forbedres,
ligeledes maa Bedet være veldrænet og have en
solaaben Beliggenhed. Efter Lægningen eller senest
ved Frostens Indtræden maa man dække Bedet med
et Lag gammel Gødning, som igen fjernes om
Foraaret. Efteraarslagte Knolde blomstrer i Maj. Vil
man forlænge Floren, kan man foretage en ny
Lægning om Foraaret, men de Knolde, man anvender
hertil, bør udblødes inden Lægningen. Efter
Blomstringen optages Knoldene og tørres ligesom Løg
for at lægges igen til Efteraaret. Vil man sikre
sig en god Flor, bør man dog hvert Aar købe ny
Knolde fra Udlandet. Paa Grund af deres
straalende rene Farver er disse Anemoner fortræffelige
til Anvendelse i Bede, hvor det gælder om at have
kraftig Farvevirkning; til Fremstilling af
ensfarvede Gruper er A. fulgens den bedste, da den er
meget konstant. Disse Anemoner kan ogsaa
dyrkes i Potte; der lægges i Septbr. 3-4 Knolde i en
15 cm Potte i 2 Dele Bladjord, 1 Del porøs
Markjord samt Kogødning og Sand. Potterne nedgraves
paa Friland, og naar Frosten indtræder, stilles de
i en frostfri Bakke. Efterhaanden som Planterne
viser Blomsterknop i Løbet af Februar-Marts,

<img>Anemone blanda.</img>

<img>Anemone Robinsoniana.</img>
indsættes de i et Koldhus paa en Hylde nær Lyset.
Faar de ikke tilstrækkeligt Lys og Luft, blomstrer
de ikke. De øvrige ovennævnte Anemone-Arter er
fuldt haardføre Planter, som kan bruges paa meget
forskellig Vis. A., dichotoma, japonica og silvestris
er særdeles anvendelige i Stauderabatter, foran
Busketter og andre lignende Steder, ligesom de er
fortrinlige til Afskæring. De trives i enhver god
Havejord. De andre Arter har særlig Anvendelse
paa Stenhøje, A. apennina, nemorosa og dermed
beslægtede Arter trives bedst paa beskyggede
Steder i muldet Jord, de kan ogsaa plantes paa flad
Jord i de skyggede Dele af Haven. A. rivularis
skal helst have en fugtig Vokseplads. A.
narcissiflora maa nødig forstyrres ret meget. Alle
Arterne formeres bekvemmest ved Deling, men
Frøformering kan i flere Tilfælde ogsaa anbefales;
Frøet bør saas kort efter Indhøstningen, ofte spirer
det først det følgende Foraar.
A. L.
</chapter>

<chapter name="Anethum">
<b>Anethum</b> se <sp>Dild</sp>.
</chapter>

<chapter name="Angræcum">
<b>Angræcum</b> (Orchidaceæ). Henved 30 Arter fra
Vestkysten af Afrika, Madagaskar og Mauritius.
I Habitus og Voksemaade ligner de Aërides.
Blomsterne er samlede i faablomstrede, løse Klaser,
vellugtende, hvide med grønne og kremgule
Skatteringer og Pletter. Læben forsynet med en lang
Spore. <sp>A. Sanderianum</sp> Rchb. f. giver tidlig
om Foraaret lange Klaser af snehvide Blomster.
Den oftest dyrkede og sikkert mest værdifulde er
<sp>A. sesquipedale</sp> Thou., med 15 cm store,
voksagtige, grønhvide Blomster, hvis Læbe har en
indtil 30 cm lang Spore. Blomstrer om Vinteren,
Holdbarhed 14 Dage. <sp>Kultur</sp> som Aërides.
Ax. Hzn.

<img>Angræcum Sanderianum.</img>
</chapter>

<chapter name="Anguloa">
<b>Anguloa</b> (Orchidaceæ). Omkring tolv Arter
Luftorchideer fra Sydamerika. Har store, riflede Bulber
og store, dekorative Blade, som falder af i
Hviletiden. Enlige Blomster, store og oprette,
skaalformede, med en løst leddet, nikkende Læbe indeni;
stærkt krydret ananaslignende Lugt. 3 Arter ses
mest dyrkede, nemlig: <sp>A. Clowesii</sp> Lindl., 10
cm store Blomster, intensivt rent gule, med
blodrøde Prikker og Pletter paa Læben; <sp>A.
Ruckerii</sp> Lindl., Blomsterne af samme Størrelse, men
mørkt brungule med karmesinrøde Pletter og
Aarer. <sp>A. uniflora</sp> Ruiz & Pav., hvide
Blomster med rosa Skattering. Blomstringstid:
Foraaret, med 3-4 Ugers Holdbarhed. <sp>Kultur:</sp>
Tempereret Varmhus, store Potter, kraftig
Kompost af Lyngjord, Sphagnum, Sand og lidt
pulveriseret tør Kogødning. Rigelig Vanding i
Voksetiden, næsten ganske tørt i Hviletiden. Se videre
under Orchidékultur.
Ax. Hzn.
</chapter>

<chapter name="Anhalonium">
<b>Anhalonium</b> (Cactaceæ). Tempereret Hus. En
Slægt, der staar nær ved Mammillaria, men
mangler Torne. Meksiko. <sp>A. Williamsii</sp> Lem.
(Echinocactus Williamsii Lem.), af fladtrykt
cylindrisk Form og med blegrøde Blomster. <sp>A.
prismaticum</sp> Lem. af Form som en Agave eller
Aloe og med forholdsvis store, hvidlige Blomster.
<sp>A. fissuratum</sp> Englm. <sp>Kultur</sp> se Cactus.
Vandes sparsomt.
J. K. J.
</chapter>

<chapter name="Anis">
<b>Anis,</b> <sp>Pimpinella Anisum</sp> L.
(Umbelliferæ). Enaarig Køkkenurt; stammer fra Syrien og
Ægypten. De modne Frø bruges i Medicinen og
som Krydderi i Likør- og Sukkervarefabrikkerne.
J. J. H.

<sp>Frøavl</sp> af A. er ikke helt sikker her, men kan
under heldige Forhold give et ganske godt Udbytte,
c. 1000 kg pr. ha. Ingen Krydsningsfare.
<sp>Kultur:</sp> Kraftig, muldet, varm Jord. Solrig
Vokseplads med Læ. Saas sidst i April, c. 2 cm dybt;
Rækkeafstand 25-30 cm. Planterne udtyndes til 10
cm. Radrensning. Frøet modnes sidst i Aug.-først
i Sept. Det først modne Frø falder let af, saa
Afskæringen med Rapssegl eller Le bør ske
forsigtig i Dug; bindes i Smaaneg, som stilles i Lang-
eller Spidshobe, helst dækkede med Halmtutter,
eller hænges ind til Tørring. Aftærskes let.
Tørres i Træk og Skygge; soles Frøet, fordamper for
meget af de ætheriske Olier, der giver Frøet dets
Værdi. Insekt- og Sygdomsangreb er ikke
almindelige. Frøet holder Spireevnen i 2-3 Aar, men
Olieindholdet svinder med Aarene. Bruger mindst
2-3 Uger til Spiring. Omtrentlig Spireevne 50 %.
100 gr.. = 40-45.000 Frø, passende til 250 m
Rækkelængde. 8-10 kg Udsæd pr. ha.
H. G—m.
</chapter>

<chapter name="Anlæg (Arealer)">
<b>Anlæg</b> kaldes de Arealer, som er behandlede
have- eller parkmæssigt uden at være egentlige
Haver; fortrinsvis saadanne, som er tilgængelige
for Publikum. Se offentlige Anlæg.
E. G.
</chapter>

<chapter name="Anlæg (se Arvelighed)">
<b>Anlæg</b> se <sp>Arvelighed</sp>.
</chapter>

<chapter name="Anlægsgartner">
<b>Anlægsgartner</b> se <sp>Landskabsgartner</sp>.
</chapter>

<chapter name="Antennaria">
<b>Antennaria</b> (Compositæ), Staude. <sp>A. dioica</sp>
Gaertn., Sand Kattefod, Europa, Sibirien, 8-12 cm.
De rødlige Blomster kan anvendes som
Evighedsblomster. Blomstringstid Maj-Juni. Den dyrkes
sjældent, hvorimod Varieteten <sp>A. d. var.
tomentosa</sp>, hvis Blade er hvidfiltede paa begge Sider,
benyttes som en udmærket lav, haardfør
Tæppebeds- og Indfatningsplante. <sp>Kultur:</sp> Formeres
ved Deling, ynder en solrig Plads og sandet Jord.
G. B.
</chapter>

<chapter name="Anthemis">
<b>Anthemis</b> (Compositæ), Gaaseurt. Er ikke videre
smukke Blomsterplanter, men nøjsomme og lette
at dyrke og derfor paa sine Steder anvendelige
særlig som Rabatplanter. <sp>A. arabica</sp> L., Afrika,
enaarig Sommervækst. 40-60 cm; orange eller
guldgul Blomst i Juli-Septbr. Saas i April-Maj
paa Voksestedet, udtyndes til 30 cm Afstand.

<sp>A. nobilis</sp> L., Europa, Staude, 15-25 cm;
hvid med gul Skive; Juli-Septbr. <sp>Kultur:</sp>:
Saas i Marts-Juni i kold Bænk eller paa Friland;
udplantes, naar Planterne er passende store, med
20-25 cm Afstand. <sp>A. n. flore pleno</sp> med
fyldte, hvide Blomster. Formeres ved Deling om
Foraaret; Planterne afskæres om Efteraaret. Begge
er anvendelige til Indfatning i Køkkenhaven. <sp>A.
tinctorie</sp> L., Europa, Orienten, Staude, 40-80
cm; bleggul eller gul Blomst i Juni-Aug. Saas i
Marts-Juni i kold Bænk eller paa Friland;
udplantes med 50 cm Afstand. Frøets Spirekrafrt 3 Aar;
Spiring i Løbet af 14 Dage. <sp>A. t. Kelwayi</sp>. En-
eller fleraarig, 50-60 cm. Smukke, guldgule
Blomster i Juli-Septbr. <sp>A. t. K. alba</sp> har kremhvide
Blomster.
L. F.

<img>Anthurium Veitchii fra Gisselfeld.</img>
</chapter>

<chapter name="Anthericus">
<b>Anthericus</b> (Liliaceæ). Edderkopurt. Stauder. <sp>A.
Liliago</sp> L., Europa, Danmark, Bladene
linjeformede, noget rendede, Blomsterne hvide i Klase,
30-40 cm. Juni-Juli. <sp>A. Liliastrum</sp> L.
(Paradisia og Czackia), Sydeuropa. Planten af kraftigere
Vækst, Blomsterne større, renhvide. 40 cm. Juni.
<sp>A. ramosus</sp> L., Europa, Danmark. Blomsterne
i grenet Klase (Top), 40 cm. Juli. Anvendelige
paa store Stenhøje, som Rabatplanter og til
Afskæring. <sp>Kultur:</sp> A. formeres ved Deling eller
ved Frøudsæd. De vokser villigt og er aldeles
haardføre.
A. L.
</chapter>

<chapter name="Anthomyia">
<b>Anthomyia</b> se <sp>Rodfluer</sp>.
</chapter>

<chapter name="Anthonomus">
<b>Anthonomus</b> se <sp>Hindbær</sp>- og
<sp>Æblesnudebillen</sp>.
</chapter>

<chapter name="Anthoxanthum">
<b>Anthoxanthum</b> (Gramineæ). A. gracile Biv.,
Sydeuropa, enaarigt Sirgræs, anvendeligt til
Indfatning og til Buketter. 30-35 cm.
Blomstringstid Juli-August. Saas i April-Maj paa
Voksestedet.
L. F.
</chapter>

<chapter name="Anthriscus">
<b>Anthriscus</b> se <sp>Kørvel</sp>.
</chapter>

<chapter name="Anthurium">
<b>Anthurium</b> (Araceæ) er Arumfamiliens
yperste Slægt. Det er Varmhusplanter. De af
Gartnerne dyrkede Anthurier kan deles i
de Arter, der dyrkes udelukkende som
Bladplanter, og de Arter eller
Hybrider, der dyrkes for Blomstringens
Skyld; idet man dog her maa skelne
mellem dem, der har anselig opret
Vækst tilligemed ret store smukke
grønne Blade, og de Arter, der har
uanselig Vækst og Løv og kun
dyrkes som blomsterbærende Planter.
Blandt de A., der dyrkes for deres
smukt tegnede eller imponerende
Blades Skyld, maa særlig nævnes <sp>A.
crystaliinum</sp>, Lind. & André, Peru,
med store oval-skjoldformede,
mørkolivengrønne Blade med sølvlignende
Farve langs Bladribberne. <sp>A. cryst.
illustre</sp> er en anset Varietet med
renere hvidlig Farve langs
Bladribberne. Af A. crist. findes endvidere et
Par Krydsninger, velutinum roseum
og velut. aureum med rosa eller gullig
Farve paa Bladribberne. <sp>A.
Warocqueanum</sp> Moore, Columbia, har
meterlange men i Forhold smalle,
tilspidsede Blade af fløjlsagtig grøn
Farved med lysere farvede Bladribber.
<sp>A. Veitchii</sp> Mart., Columbia, er en
egenartet mægtig Bladplante; den
kunde maaske nok kaldes Elefanten
blandt A., den kan under god Kultur
og fleraarig Dyrkning i Balje fremvise
paa en Gang et Dusin Blade af 1 1/2 m
Længde og 30 cm Bredde; de har fra
Midteribben og ud til Bladkanten dybe
Tværribber, der giver Bladet et
mærkeligt rynket Udseende. Farven er
graagrøn og blank. <sp>A. Gustavii</sp>
Rgl., Brasilien er en smuk Bladplante
med grønne meterlange og omtrent lige saa
brede Blade; den vokser villig og hurtig til, og det
sidst dannede Blad viser ret længe en fin gulgrøn
Farve. Blomsterne paa de hidtil nævnte A. er
ganske uanselige og farveløse, baade hvad
Kolben, Samlingen af tæt siddende talrige Blomster
og Hylsterbladet, der sidder udenom Kolben,
angaar. De følgende A.-Arter er af kraftig, opret
Vækst med grønne, ret anselige, læderagtige
Blade, men dyrkes dog fordi Hylsterbladene er store
og pragtfuldt farvede; deres Holdbarhed er stor, og
disse Arter er derfor baade en Pryd for Varmhuset
og egnede til Afskæring; stillede i større Glas og
Vaser sammen med deres Planteblade eller med
opret voksende Nephrolepis-Blade og Asparagus
afgiver de et ejendommeligt og farveprægtigt Skue.
Blomstringen falder særlig i de tidlige
Foraarsmaaneder, men for øvrigt vedvarer den hele
Sommeren for flere Arters Vedkommende. Herhen
hører <sp>A. Andreanum</sp> Lind. fra Columbia.
Hylsterbladene er skinnende lakrøde, af Hjerteform og
med smaa bulede Fordybninger. Ved Krydsning
har man frembragt Planter med hvide, rosa og
mørkerøde Hylstre, der naar en gennemsnitlig
Størrelse af 12-15 cm. <sp>A. Andr. rhodochlorum</sp>
har oprette, triangelformede Hylstre, som spalter
sig paa ejendommelig Maade; Farven er kinesisk
rosa, der gaar over til grønt mod Hylsterbladets
Periferi. En Hybrid er: Alexander Debille, hvis
Hylsterblad er kirsebærrødt og ligeledes gaar over
til grønt; det har en Længde af 25 cm. Herunder
maa omtales de berømte
<sp>Florentiner-Krydsninger</sp>, tiltrukne i det kgl. Haveselskab i
Florents; de har vakt almindelig Opmærksomhed paa
Udstillinger i Paris, London og Gent, og har taget
de højeste Udmærkelser, baade paa Grund af deres
Hylsterblades Størrelse, der paa ældre Planter naar
indtil 30 cm i Længden, og paa Grund af disses
ejendommelige Former og Farver. De 6 mest
omtalte er: Souvenir d'Ernest Bergmann med
triangelformede Hylstre af smuk rød Farve, Længde 22 cm,
Bredde 18 cm; Fernande Viger, triangelformet
opretstaaende Hylster af hvidlig-rosa Farve, Længde
20 cm, Bredde 26 cm; Président Viger, stort
afrundet, bølget Hylster, frisk rosafarvet; Professor
Mussat, stort aflangt Hylster af Elfenbens-Farve,
med rosa og grønt, Længde 30 cm, Bredde 15 cm;
Souvenir de M. Hardy, ovalt højrødt Hylster,
Længde 28 cm, Bredde 20 cm; Professeur Engler,
spydformet, stort Hylster af hvidlig rosa Farve med
brune og grønne Prikker. Af ældre Sorter A., som
stadig hævder deres Plads ved smuk Vækst og rig
Blomstring, næsten Aaret rundt, maa nævnes A.
ornatum Schott., med elfenbenshvidt Hylster; A.
leodinense med lakrøde Hylstre, 15 cm, og
Have-Hybriderne: »Ferrierense« med røde, rosa og
kødfarvede Hylstre af lignende Størrelse som
leodinense. <sp>A. Scherzerianum</sp> Schott.,
Guatemala, en lav, busket Plante med smalle, tilspidsede,
tykke, læderagtige Blade og talrige Blomster med
gule Kolber og smaa højrøde Hylstre, er
Stammoder for en Skare smukke og ejendommelig
farvede Frembringelser, fremkomne ved Frøudsæd og
Krydsninger; de dyrkes udelukkende for
Blomsternes Skyld, som Potteplanter eller til Afskæring.
Skulde man her nævne nogle af de mest
ejendommelig eller bedst farvede Navnesorter, vilde det
blive: A. Duvalii, hvidlig med røde Smaapletter;
Mdm. Dallière, lakrosa; Directeur Giele, hvidlig
paa den ene Side, cinnoberrød paa den anden;
Sanguineum, blodrød; Souvenir d'Antoine Chantin,
mørk, blodrød og Wardii, højrød. <sp></sp> Formeringen
kan finde Sted ved Frø og anvendes navnlig for
de blomstrende Arters Vedkommende som
Andreanum og Scherzerianum, men tager lang Tid.
Straks efter at Frøet er modent, saas det i varmt
Formeringshus med 26—32 ° Varme i Frøskaale
med hakket, frisk Sphagnum, Lyngjordstrævler og
Sand. En Betingelse for Spiringen er, at der
holdes en ensartet Fugtighed saavel i Luften som
Jorden, hvori man har saaet. Planterne, som
efterhaanden prikles og indpottes i porøs Jord, maa
imidlertid holdes nedgravede under lignende
Varmeforhold de første 2 à 3 Aar. Formering sker
ellers i April-Juni i Varmhus eller i varm
Blomsterbakke, ved afskaarne Topskud eller Sideskud,
helst forsynet med nogle Luftrødder eller ved
Deling af ældre Stængelpartier; Undervarme er da
nødvendig. For de lavtvoksende
Scherzerianum-Sorters Vedkommende sker Formeringen lettest

<img>Anthurium crystallinum.</img>
ved Deling af ældre Planter med vedhængende
Rødder.

<sp>Kultur:</sp> Den først omtalte Gruppe af A., der
dyrkes som Bladplanter, trives bedst ved en
Sommertemperatur paa 30-35 ° C. og fugtig Luft;
Vintertemperaturen maa nødig gaa under 20 ° C.
Efterhaanden som de unge Planter, der er
hjemkomne eller dyrkede i lette Jordblandinger, vokser til,
anvender man, hvis man vil have Pragtplanter,
successive store Pottestørrelser, da Planterne er
graadige; for A. Veitchii vil Balje være nødvendig.
Naar kun Bunddræningen er dannet af et godt
Lag Skaar og gjort effektiv for et Par Aar, til ny
Omplantning finder Sted, ved at overdækkes med
et jævnt Lag <sp>mosagtig</sp> Sphagnum, ikke for
tyndt, kan man godt anvende sværere
Jordblandinger og gl. Sphagnum med Tilsætning af mindre
Partier animalske Gødningsstoffer med Indblanding
af rigelig Trækulstykker eller Sand. For den sidst
omtalte Gruppe, A. Scherzerianum med Varieteter,
vil, for de tilvoksede Eksemplarers Vedkommende,
en lavere Temperatur af 15—20 ° C. i
Foraarstiden, Dag og Nat, være heldig for Blomstringen;
om Vinteren er 12—15 ° C. tilstrækkelig: men
Vandingen maa da være sparsom, medens den
Foraar og Sommer maa være rigelig. Efter
Blomstringens Standsning, gerne i sidste Halvdel af
Juni, omplantes <sp>aarlig</sp> samtlige Planter i
forholdsvis smaa Pottestørrelser; her vil det da være
fornødent ved ældre og kraftige Eksemplarer, naar
Jorden er rystet fra, at bortskære den nederste Del
af Rodstokken tilligemed adskillige Rodpartier.
Foruden omhyggelig Bunddræning bør der til denne
Gruppe anvendes en let Jordblanding; lige Dele
grov Lyngjord og Bladjord med gl. Sphagnum vil
passe; smaa Trækulstykker og Sand giver
yderligere Porøsitet. Med Hensyn til den mellemste
Gruppe: Andreanum-Krydsningerne samt Anth.
ornatum, leodiense og Ferrierense Varieteterne, da
trives disse Anthurier bedst ved en Foraars- og
Sommertemperatur af 20—25 ° C. og en
Vintertemperatur af 15-20 ° C. De sætter Pris paa
rigelig Vanding i Blomstrings- og Vækstperioden og
Luftfugtighed. Andreanum - Krydsningerne kan
med Hensyn til Jordsmon behandles som anført for
Scherzerianum Sorterne; A. ornatum, leodiense og
Ferrierense Varieteterne vil fordre en lignende
kaftig Jordblanding som anført for
Bladanthurierne.
J. F.
</chapter>

<chapter name="Anthyllis">
<b>Anthyllis</b> (Papilionaceæ), Rundbælg. Lave
fleraarige Urter. <sp>A. montana</sp> L., Alperne, 10 cm.
Hele Planten beklædt med Silkehaar, Bladene
uligefinnede, mangeparrede, Blomsterne rosenrøde i tætte
Hoveder. <sp>A. Vulneraria</sp> L., Europa,
Danmark, Bladene faaparrede, Blomsterne gule.
Varieteten <sp>rubriflora</sp> har røde Blomster.
Anvendelige paa Stenhøje, klemt inde mellem Sten med god
Plads til de dybtgaaende Rødder; navnlig montana
er en smuk Plante. <sp>Kultur:</sp> Formeres ved Frø
eller ved Deling.
A. L.
</chapter>

<chapter name="Anticlea">
<b>Anticlea</b> se <sp>Zygadenus</sp>.
</chapter>

<chapter name="Antirrhinum">
<b>Antirrhinum</b> (Scrophulariaceæ), Løvemund, <sp>A.
majus</sp> L., Sydeuropa, Nordafrika, enaarig
Sommervækst, i mildere Vintre 2- eller fleraarig. Kan
henregnes til de smukkeste, haardføreste og
taknemmeligste Sommerplanter, anvendelig i alle
Haver til Blomsterbede, Rabatter og i Udkanten af
Buskadser; er ogsaa god til Afskæring. Inddeles
efter Højden i tre Grupper: 1) <sp>høje</sp> (Stamformen)
50-70 cm; 2) <sp>halvhøje</sp> (var. <sp>nanum</sp>) 30-50
cm og 3) <sp>lave</sp> (var. <sp>pumilum</sp>), c. 20 cm høj
og lige saa bred; disse sidste egner sig godt til
Indfatning. Hver Gruppe indeholder mange
Navnesorter med meget forskellige Farver, dels
ensfarvede, dels to- og flerfarvede og dels stribede. De
nyere Varieteter af A. m. grandiflorum med større
Blomster i smukke Farver fortjener særlig at
anbefales. Til almindelig Dyrkning er de
<sp>halvhøje</sp> at foretrække, og efternævnte, til denne
Gruppe hørende Sorter, er meget smukke:
<sp>Daphne</sp>, rosa med hvidt Svælg; <sp>Gloriosum</sp>,
karmin med hvidt; <sp>Golden Queen</sp>, ren gul;
<sp>Königin des Nordens</sp>, hvid, smalbladet;
<sp>Morgenröte</sp>, cinnoberskarlagen med hvidt;
<sp>Schwarzer Prinz</sp>, mørk sortbrun;
<sp>cinnoberskarlagen</sp>, skinnende dyb højrød.
<sp>Kultur:</sp> Saas i Marts-April i kold Bænk eller
Potte; da Frøet er fint, og Spiringen foregaar
langsomt, dækkes det ubetydeligt med Jord, holdes
stadig fugtigt, skygget og ved indesluttet Luft indtil
endt Spiring. Planterne prikles og udplantes i
Maj, de høje og halvhøje med 30 cm Afstand, de
lave noget tætere. Blomstringen begynder i Juli
og varer til Frostens Komme, særlig naar de
afblomstrede Stængler jævnlig fjernes. En tidligere
Blomstring opnaas ved følgende Behandling. Frøet
saas i Juli-August; Planterne prikles i kold Bænk
med c. 10 cm Afstand og overvintres her til Dels
frostfrit; udplantes i April-Maj. Ønskes en
bestemt Sort bevaret, formeres ved Stikning i
September eller om Foraaret; de danner let Rødder og
behandles i øvrigt som ovenfor omtalt. A. stiller
ringe Fordringer til Voksested, foretrækker dog
kraftig, letmuldet Jord og Sol. Til Frøavl
benyttes overvintrede Planter eller Planter af tidligste
Udsæd, som villigt giver modent Frø samme Aar.

<img>Aphelandra chrysops.</img>
Frøets Spirekraft 3-4 Aar; Spiring i Løbet af 2-3
Uger. L. F.

I Norge, særlig i Landets nordlige Egne, bruger
man ofte at indplante Løvemund i Potter og
overvintre den i et køligt Rum. Først i Juni plantes
den atter i Haven. Behandlet paa denne Maade
blomstrer L. rigt og bliver ualmindelig smuk.
N—k.

<sp>Antirrhinum til Frøavl</sp> udsaas i
Februar-Marts, prikles og udplantes saa tidligt som
mulig paa Bede med 30 cm Afstand mellem
Rækkerne og 20-30 cm mellem Planterne efter Sortens
Størrelse. Alle Planter med falske Farver og smaa
Blomster frasorteres. Frøet modnes i
August-September og høstes af flere Gange. De enkelte
Frøstængler afskæres efterhaanden som deres nederste
Frøkapsler modnes, hvilket kendes paa at disse
aabner sig.
H. G.
</chapter>

<chapter name="Anoectochilus">
<b>Anoectochilus</b> (Orchidaceæ). Omkring 25
Epifyter fra Indien og Ceylon. De dyrkes alene for
deres smukt farvede Blade; men har intet
praktisk Værd. <sp>Kultur:</sp> Meget varmt og fugtigt
under Glasklokke.
Ax. Hzn.
</chapter>

<chapter name="Apatit">
<b>Apatit</b> se <sp>Kunstgødning</sp>.
</chapter>

<chapter name="Apelskottmalen">
<b>Apelskottmalen</b> (s.) se <sp>Æblemarvmøllet</sp>.
</chapter>

<chapter name="Aphelandra">
<b>Aphelandra</b> (Acanthaceæ), Varmhusplante. Flere
smukke Arter i Kultur, der udmærker sig baade
ved Blomsterstandens og Bladenes Skønhed, de fleste
hjemmehørende i det tropiske Amerika. Blandt de
smukkeste fremhæves: <sp>A. aurantiaca</sp> Lindl.
var. Roezlii, Meksiko, Bladene lysegrønne med
sølvhvidt Aarenet og livlig orangerød Blomsterstand.
<sp>A. chrysops</sp> hort. ligner A. Leopoldii, men har
yppigere Vækst. Bladene er større og
Bladribberne hvide. <sp>A. Fascinator</sp> Linden, Ny
Granada, olivengrøn med brede, hvide Aarer og smuk
skarlagen Blomst, Efteraar. <sp>A. Leopoldii</sp> van
Houtte, Brasilien, smuk kanariegul Blomst og
smukke Blade med sølvhvide Aarer. <sp>A. nitens</sp>
Hook., Columbia, med glinsende skarlagen Blomst.
<sp>Kultur:</sp> Formeres ved Stiklinger paa god
Undervarme. Unge Planter, som ikke knibes,
udvikler sig smukkest baade i Henseende til Bladenes
og Blomsterstandens Størrelse. Let, men nærende
Jord, Halvskygge og meget Vand om Sommeren,
varm og fugtig, men dog rigelig frisk Luft er
Betingelser for en god Kultur af denne smukke
Varmhusplante.
M. H.
</chapter>

<chapter name="Aphelenchus">
<b>Aphelenchus</b> se <sp>Rundorme</sp>.
</chapter>

<chapter name="Aphelexis">
<b>Aphelexis</b> se <sp>Helichrysum</sp>.
</chapter>

<chapter name="Aphis">
<b>Aphis</b> se <sp>Bedelus</sp>, <sp>Bladlus</sp> og
<sp>Æblebladlus</sp>.
</chapter>

<chapter name="Aphitoxin">
<b>Aphitoxin</b> se <sp>Rygning</sp>.
</chapter>

<chapter name="Apios">
<b>Apios</b> (Papilionaceæ). <sp>A. tuberosa</sp> Moench.,
slyngende Staude, Nordamerika, 2-3 m. Brunrøde,
tætte Blomsterklaser i August, finnede Blade og
knoldformet, spiselig Rodstok. Anvendes særlig
ved fritstaaende Espalier og til Dækning af Stakit
eller lignende. <sp>Kultur:</sp> Formeres ved Knoldene,
der helst maa have begyndt at spire, er haardfør og
trives i enhver, ikke for fugtig Jord.
G. B.
</chapter>

<chapter name="Apocynum">
<b>Apocynum</b> (Apocynaceæ), Staude. <sp>A.
androsæmifolium</sp> L., Nordamerika, 60-70 cm, med
udbredte Grene og smaa, vellugtende, rosenrøde
Blomster; August. <sp>Kultur:</sp> A. formeres ved
Deling af den krybende Rodstok, naar Væksten lige
er begyndt om Foraaret. A. trives bedst i muldet
Jord.
A. L.
</chapter>

<chapter name="Aponogeton">
<b>Aponogeton</b> (Aponogetonaceæ). Fleraarige
Vandplanter. <sp>A. distachyus</sp> Thunb., Kap. Bladene
med svømmende oval-lancetformet Plade.
Blomsterstanden tvedelt, Højbladene er kronbladagtige,
hvide, egentlige Blomsterblade mangler.
Vellugtende. <sp>A. fenestralis</sp> Hook. (Ouvirandra),
Madagaskar. Denne Plante ses sjældent i Kultur,
men er paa Grund af sine ejendommelige Blade
nok Dyrkning værd. Bladene, som er aflangt ovale,
mangler ganske Bladkød og bestaar kun af fint
Nervenet. Blomsterstanden er et 2-3-delt,
tætblomstret Aks. <sp>A. monostachyus</sp> L. fil., Indien,
Kina, træffes ogsaa sjældent i Kultur. Bladene er
svømmende ægformede; Blomsterne blegrøde i et
udelt Aks; 40 cm. <sp>Kultur:</sp> Alle Arterne
formeres ved Deling eller ved Frøudsæd. A. distachyus
dyrkes i Potter, som stilles paa Bunden af Kar
med c. 30 cm Vandstand; om Vinteren holdes
Karrene i Koldhus (5-8 ° C.), om Sommeren stilles de
paa Friland, eller Planten udplantes i Dammen.

<img>Aponogeton distachyus.</img>

<img>Aquilegia coerulea hybrida.</img>
Kan ogsaa benyttes i Stue-Akvariet. A. fenestralis
plantes i en flad Beholder i en Blanding af
Lerjord, Mosejord og Grus. Vandet — man bør
anvende Regnvand — skal staa c. 10 cm over
Rodhalsen; for at holde Vandet friskt og i lidt
Bevægelse, anbringes i en lidt større Højde en anden
Beholder, hvorfra Vandet draabevis falder ned i det
lavere Kar. Man maa sørge for at holde Karret
rent og frit for Alger. For at fremhæve Bladenes
Skønhed maa Karret, de vokser i, males hvidt
indvendig. Sommertemperaturen i Huset kan passende
sættes til 25 ° C., Vintertemperaturen til 20 ° C.;
i Vintertiden bør man lade Vandet løbe af Karret,
saa at Planten kun staar i Dynd. A. monostachyus
dyrkes paa lavt Vand i Varmhus-Akvariet.
A. L.

<img>Aralia Kerchoveana.</img>
</chapter>

<chapter name="Aporia">
<b>Aporia</b> Cratægi se <sp>Tjørnens
Hvidsværmer</sp>.
</chapter>

<chapter name="Appelsintræ">
<b>Appelsintræ</b> se <sp>Citrus</sp>.
</chapter>

<chapter name="Aprikos">
<b>Aprikos</b> (n.) se <sp>Abrikos</sp>.
</chapter>

<chapter name="Aquilegia">
<b>Aquilegia</b> (Ranunculaceæ), Akeleje, Staude,
Korte, bøjede Sporer har: <sp>A. alpina</sp> L.,
Alperne, 30 cm, hængende, lyseblaa Blomster. <sp>A.
flabellata</sp>, Sieb. & Zuc., Japan, <sp>var. nana
alba</sp>, kun 30 cm, meget rigtblomstrende. <sp>A.
glandulosa</sp>, Fisch., Sibirien, himmelblaa med
hvide indre Blomsterblade, meget smuk, noget
kælen, <sp>A. vulgaris</sp> L., Europa, 80 cm. Blomster
i hvide, rosa, blaa og violette Farver, baade
enkelte og fyldte. <sp>A. v. Vervaeneana
grandiflora</sp>, hvid, storblomstret. Følgende Arter
har lange lige Sporer: <sp>A. coerulea</sp> James,
Nordamerika, 60 cm, lyseblaa med hvidt. <sp>A. c.
hybrida</sp> i de fineste rosa og lilla Farvenuancer,
meget smuk. <sp>A. canadensis</sp> L., Nordamerika,
30-50 cm, rød med gult. <sp>A. chrysantha</sp> A.
Gray, Ny Meksiko, 60-80 cm, guldgul, meget
smuk. <sp>A. c. alba</sp>, kremhvid. <sp>A. Skinneri</sp>
Hook., Meksiko, 60-70 cm, glinsende røde
Blomster, noget kælen. A. blomstrer i Maj-Juni; de er
meget smukke og gratiøse Rabatstauder. De egner
sig ogsaa til større Stenhøje, Naturhaver, og er
smukke til Snitbrug. <sp>Kultur:</sp> Formeres ved
Frøs der saas i Marts tyndt i Skaale i Hus, prikles
siden i Bænk og udplantes sidst i Maj. Under
Blomstringen det følgende Aar fjernes alle de
falske og mindre smukke Planter. A. kan stundom
ogsaa deles, men det giver kun ringe Udbytte; de
ynder et halvskygget Voksested samt kraftig, ikke
for tør Jord. Sygdomme se Meldug.
C. V. L.

<sp>Frøavl</sp> af Aquilegia. Frøet modner i
Juni-Juli. Frøkapslen er aaben foroven, hvorfor den maa
holdes opret, naar den afskæres. Det udsaas helst
straks efter Modningen.
H. G.
</chapter>

<chapter name="Arabis">
<b>Arabis</b> (Cruciferæ), Gaasemad, lave tue- eller
tæppedannende fleraarige Frilandsplanter. <sp>A.
albida</sp> Stev., Kaukasus, er en Form af følgende;
dens Blade er mere graalighvide og dens Blomster
større og hvidere. <sp>A. alpina</sp> L., Europa,
graalige Blade, hvide Blomster i Klase. <sp>A. a. fol.
var.</sp> er brogetbladet, <sp>A. a. fl. pl.</sp> har fyldte
Blomster. <sp>A. bryoides</sp> Boiss., Orienten.
Bladene samlede i Rosetter, tæt haarklædte.
Blomsterne hvide eller rosa. <sp>A. Halleri</sp> L.,
Mellemeuropa. Danner tætte Tæpper af golde Skud.
Blomsterskuddene oprette med hvide Blomster i Klase.
Hele Planen glat. <sp>A. Sturii</sp> hort. Blomsterne
hvide i Klase. Bladene randhaarede, ellers glatte.
<sp>Kultur:</sp> Formeres ved Deling, Stikning eller
Frøudsæd. Plantes paa Stenhøj, hvor de paa kort
Tid kan dække ret store Flader. De fleste taaler
megen Sol; A. Halleri vil helst have Halvskygge
og Fugtighed. De er ogsaa meget anvendelige som
Kantplante, A. alpina fl. pl. endog som
Gruppeplante.
A. L.

Arabis alpina anvendes til Foraarsudplantning,
og A. a. fl. pl. bruges — delvis fremdreven —
til Afskæring. Der findes flere Varieteter, men til
Udplantning er Arten den bedst egnede.
Formeringen er let; naar de afblomstrede Grupper ryddes,
deles Planterne meget stærkt, og Smaaplanterne
sættes straks paa et Bed, hvorfra de det følgende
Efteraar eller Foraar kan udplantes paa
Blomstringsbedet. Ved Stikning i September paa et
fasttrykket Bed, der holdes lidt fugtigt nogen Tid,
hvis Vejret er tørt, kan opnaas blomsterdygtige
Planter næste Foraar. Med smaa og unge Planter
opnaas det bedste Udplantningsmateriale. Alle A.
a. ynder Sol og let Jord. A. a. fl. pl. er
værdifuld til Afskæring. Den lader sig let drive, men
taaler kun ringe Varme, da Stænglerne ellers
bliver for lange og tynde. Til Drivning bruges
Planter, der er formerede den foregaaende Sommer, da
ældre, større Blokke er tilbøjelige til at give tynde
og korte Blomsterstande.
G. N. B.
</chapter>

<chapter name="Arada Agurk">
<b>Arada Agurk</b> se <sp>Cucumis Anguria</sp>.
</chapter>

<chapter name="Aralia">
<b>Aralia</b> (Araliaceæ). Bladplante for Varmhus,
Koldhus og Friland. Blandt A. for Varmhus findes
højst elegante Arter. De fleste har hjemme paa
Sydhavsøerne, og som de smukkeste skal
fremhæves: <sp>A. Chabrieri</sp> se Elæodrendon. <sp>A.
elegantissima</sp> Veitch., Ny-Kaledonien, enkelt,
kraftig Stamme med fingrede, olivengrønne Blade
med rød Midtribbe, 6-9 Smaablade med tandede
røde Bladrande. <sp>A. Kerchoveana</sp> hort.,
Sydhavsøerne, slank, opret Stamme med fingrede
Blade, 9-11 lancetformede Smaablade, lysegrøn med
mørkere Striber. <sp>A. monstrosa</sp> Williams,
Sydhavsøerne, <sp>var. aurea</sp>, smuk, vokser let og
villigt paa egen Rod, formeres ved Stiklinger eller
Rodskud. De lysegrønne, ret brede Smaablade er
gullig randede og meget smukt tandede eller
fligede og har ofte en skuffende Lighed med brogede
Ilexblade. <sp>A. Veitchii</sp> hort., Ny Kaledonien.
Lige; lysebrun Stamme, kredsrunde, fingrede Blade
paa tynde Stilke, med 10-12 ganske smalle
Smaablade med bølgede Rande. Bladene er som unge
rødlige og bliver senere mørkegrønne med lysere
Midtribbe. En Afart af denne er <sp>A.
gracillima</sp> med endnu finere Løv og lettere Form.
<sp>Kultur:</sp> A. podes paa Arten <sp>A. reticulata</sp>
Will. De svagere voksende Arter fordrer let Jord:
Lyngjord og halvforraadnet Bladjord, stærkt
grusblandet, smaa Potter og forsigtig Vanding, især i
Vintertiden, men ellers almindelig Varmhuskultur.
De stærkere voksende er lette og taknemmelige i
Kultur, kræver noget kraftigere Jord og Næring
og rigeligt Vand. De er i høj Grad at anbefale
som pragtfulde Dekorationsplanter til Varmhuset,
men de maa efterses omhyggeligt for Skjoldlus,
hvis disse angriber dem, da de ellers let tager
Overhaand og helt ødelægger Planterne.
M. H.

<sp>Aralia for Koldhus</sp>. <sp>A. Sieboldii</sp>
hort. (<sp>A. japonica</sp> Thb.), Japan, skal nu
benævnes <sp>Fatsia japonica</sp> Dcsne & Planche.
Det er en Koldhusplante og den til Handelsbrug
almindeligst dyrkede A. Der findes en hvidbroget
Varietet <sp>A. Sieboldii fol. var.</sp>, men den
forekommer sjældnere. <sp>Kultur:</sp> A. S. formeres
ved Frø, der saas i April paa Undervarme; de unge
Planter prikles efterhaanden. I Juli plantes de i
Stiklingpotter eller frit ud paa et afbrugt
Varmebed og vænnes lidt efter lidt til Luften, saa at
Vinduet til sidst kan aftages helt. Saafremt de er

<img>Aralia Veitchii.</img>

<img>Aralia papyrifera.</img>
udplantede, indplantes de sidst i Aug. eller først i
Septbr. i Potter og holdes i sluttet Luft, til
Rødderne er komne godt i Virksomhed igen.
Overvintring sker paa en lys Plads, f. Eks. Hængehylde
i Koldhus (5-7 ° C.). Om Foraaret i Marts, naar
Væksten tiltager, omplantes de i 12 cm Potter og
anbringes paa et Varmebed med Skygge og
rigelig Luft. Anden Omplantning i 18-22 cm Potter
efter de enkelte Planters mere eller mindre
kraftige Vækst vil finde Sted i Juni, og Planterne
anbringes nu i en halvvarm Bakke med rigelig
Plads. Naar de derefter er komne godt i Vækst,
aftages Vinduerne og lægges kun paa i
vedholdende Regnvejr; derimod skygges og sprøjtes stadig i
klart Vejr. Saa snart Rødderne er naaede til
Pottens Sider, vandes jævnlig med flydende Gødning.
De unge Plade angribes af Bladlus (s. d. A.), der
bevirker, at Bladene bliver vanskabte, hvorfor de
maa ødelægges, saa snart de viser sig, hvilket sker
ved Rygning med Tobak eller ved Fordampning
af et af de i Handelen gaaende Nicotinpræparater
(se Rygning). Hen paa Sommeren i andet Aar
angribes de af forskellige Larver, der gennemhuller
de unge Blade og derfor gør et hyppigt Eftersyn
og Afsamling nødvendig. I Slutningen af Septbr.
flyttes Planterne i Hus med en Temperatur af
10-12° C. og ikke for fugtig Luft. Jordblanding: lige
Dele Græstørvjord, Sphagnum, gl. Gødning,
Kompostjord og Sand. Den brogetbladede Varietet formeres
ved Stiklinger og dyrkes stadig under Glas.
P. F.

<sp>Aralia papyrifera</sp> Hook. (<sp>Fatsia
papyrifera</sp> Benth.), Kina, er ligesom foregaaende
en Koldhusplante, men er dog særlig at anbefale
til Udplantning paa Friland. Paa Grund af sine
dybt indskaarne, smukt formede og store Blade er
den lige anvendelig til mindre Bladgrupper, til
Indfatning om større Grupper, til Rabatter og som
fritstaaende Plante paa en Plæne. <sp>Kultur:</sp> Som
Potteplante fordrer den stort Potterum og
overvintres ved 8-10 ° C. A. p. blev tidligere anvendt
som Udplantningsplante, og Kulturen var da
følgende: Ved Optagningen om Efteraaret i Oktober
vælger man de kraftigste Rødder, helst af enaarige
Planter, og disse skæres i Stykker paa c. 4 cm.
Disse Rodstiklinger lægges straks i Skaale med
stærkt grusblandet, let Jord, Skaalene dækkes med
Glasskiver og sættes paa Undervarme. Vanding
maa udføres med stor Varsomhed og er kun
sjældent nødvendig. I Løbet af 4-6 Uger vil de unge
Skud komme til Syne; Glasskiverne fjernes, og
Skaalene anbringes paa en Hylde i
Formeringshuset. I Februar er de unge Planter i Reglen store
nok til Indpotning, som maa ske med Forsigtighed
for ikke at beskadige de unge Skud og Rødder.
De anbringes derefter paa Undervarme, helst under
et Vindue i Formeringshuset. Planterne vil nu
snart vokse godt til, og saa snart Stiklingpotten er
fyldt med Rødder, omplantes de i større Potter og
stilles paa en Hylde i Formeringshuset, hvor de
passes med rigeligt Vand og Sprøjtning i klart
Vejr. Endnu vil to Ompotninger, sidste Gang i
18-20 cm Potter i forholdsvis svær og kraftig
Jord, være nødvendige. Afhærdningen maa ske med
stor Forsigtighed; nogen Tid før Planterne flyttes
fra Formeringshuset ud i en Bakke, maa de
gradvis være vænnede til lavere Temperatur og rigelig
Luft. Senere hen maa de atter, før Udplantningen
finder Sted, lidt efter lidt afhærdes, indtil
Vinduerne fjernes baade Nat og Dag. — Enaarige
Planter vil ikke altid opnaa tilstrækkelig Størrelse
til med Fordel at kunne anvendes, hvor der skal
benyttes større Eksemplarer. Før Frosten
indtræder, optages i saa Fald de udplantede enaarige
Planter og plantes i Potter, der anbringes i en lun
Bakke, indtil Planterne har rodfæstet sig. De
overvintres i et halvvarmt Hus.
Chr. J.

<sp>Aralia</sp>, <sp>haardføre Buske til
Friland</sp>. <sp>A. chinensis</sp> L. (Dimorphanthus
mandschuricus Maxim.), Kina. Høj Busk eller lavt Træ
med tykke, lidt tornede Grene og Skud. Bladene
er indtil 1,20 m lange, dobbelt sammensatte, svagt
tornede. Blomsterne fremkommer sidst paa
Sommeren, er smaa, hvide, men samlede i store, stærkt
forgrenede Toppe. <sp>A. pentaphylla</sp> se
Acanthopanax. <sp>A. spinosa</sp> L., Nordamerika, ligner
førstnævnte, har tornede Skud og Grene og c. 60
cm lange, dobbelt sammensatte, paa Ribberne
tornede Blade og smaa, hvide Blomster, samlede i
store, stærkt forgrenede Toppe. Kun haardfør
under heldige Forhold.
A. B.

<sp>Kultur:</sp> A. chinensis formeres ved Rodskud
og Rodstykker, som let gør Vækst paa Friland i
let og fugtig Jord. Se under Acanthopanax. For at
A. c. kan opnaa sin fulde robuste Vækst og
eminente Bladstørrelse, kræver den dybtgravet,

<img>Araucaria imbricata.</img>
næringsholdig Jord og god Plads, hvilket maa
iagttages, naar den udplantes i Busketter eller i
Grupper sammen med andre finnetbladede Træer; helst
maa den staa frit paa en Plæne, men Pladsen maa
være noget beskyttet for Vinden.
J. B.

A chinensis og A. spinosa holder sig godt i de
sydvestlige Egne af Norge, men fryser ofte tilbage
ved Kristiania.
N—k.

<sp>Aralia</sp>, Staude. <sp>A. cordata</sp> Thunb.,
Japan, 1,5 m. Bladene er paa Undersiden besat med
hvide Haar, Frugterne er blaasorte. <sp>A.
racemosa</sp> L., Nordamerika, 1,5 m med rødlige
Frugter. <sp>A. cashmiriana</sp> Decn., den sirligste Art.
Alle Arterne ligner hinanden meget, det er
majestætiske Bladplanter med uanselige grønlighvide
Blomster. <sp>Kultur:</sp> A. ynder Halvskygge og
fordrer en temmelig fugtig kraftig Jord; kan
formeres ved Deling, men navnlig ved
Rodstiklinger.
C..V. L.

<sp>Aralia quinquefolia</sp> se <sp>Panax</sp>.
</chapter>

<chapter name="Araucaria">
<b>Araucaria</b> (Araucariaceæ), Naaletræ. <sp>A.
imbricata</sp> Pav., Chili. I sin Hjemstavn er det et
højt Træ, her i Landet, hvor det kun under
heldige Vilkaar er til Nød haardført, findes der dog
flere Steder smukke, ret anselige Eksemplarer. Det
har et meget ejendommeligt og meget dekorativt,
fremmedartet Udseende med fortsat lodret Stamme
ligesom en Gran, og kransstillede, horisontale,
tykke Grene, der tillige med selve Stammen er
ganske dækkede af tiltrykte, tæt taglagte, brede,
læderagtige, braadspidsede Blade eller Naale. Træet
er tvebo.
A. B.

<sp>Kultur:</sp> A. imbricata formeres ved Frø, som
straks efter Modningen saas i Hus, da det hurtigt
taber Spireevnen. De unge Planter kultiveres de
første Aar i Urtepotter og behandles som
Koldhusplante. Træet gives paa Friland en lun Plads og
beskyttes imod Kulde og Sne ved at omgive det med
Træværk, som beklædes med Maatter e. l.
J. B.

A. i. kan i Norge kun dyrkes i de
vestenfjældske Kyst- og Fjordegne, hvor den paa lune Steder
trives udmærket. Det største Eksemplar i Landet
er det paa Figuren gengivne. Det staar i
Balestrands Præstegaardshave (61° 15″ n. B.) og maalte
i 1904 9,69 m i Højden. Unge Eksemplarer bør om
Vinteren indbindes med Ener eller Lyng.
N—k.

<sp>Araucaria excelsa</sp> Ait., Norfolk-Gran,
Koldhusplante fra Øen Norfolk, bliver i sin
Hjemstavn et omtrent 45 m højt Træ med et
Stammeomfang paa c. 6 m. Har tætsiddende Blade og en
meget smuk, regelmæssig, etageformet Vækst med
kredsformet vandret siddende Grene. A. e. er en
udmærket Dekorationsplante i Koldhus, men ogsaa
i Stue er den bleven en stærkt yndet Plante, da
den har den gode Egenskab ogsaa i den ganske
unge Alder at være anvendelig og dekorativ. <sp>A. e.
var. glauca</sp> har blaagraa Blade og <sp>A. e. var.
robusta</sp> mere kraftig Vækst end Arten.
<sp>Kultur:</sp> A. e. formeres dels ved importeret friskt
Frø og dels ved Stikning, der giver de smukkeste
Planter og anvendes derfor som oftest. Varieteterne
formeres ved Stikning alene. Frøet saas om
Foraaret i sandblandet Jord paa svag Undervarme,
det følgende Foraar sættes de smaa Planter i smaa
Potter og stilles i en Bænk paa lidt Undervarme.
Til Stikning kan kun bruges Topskud, der faas
ved at skære den øverste Del af ældre Planter en
eller to Etager ned, hvorefter der vil fremkomme
flere til Stikning anvendelige Skud. Efter en
Vækstperiodes Forløb afskæres disse i Sept. og
stikkes i smaa Potter i tre Dele Sand og en Del
Bladjord, de anbringes derpaa i et Formeringsbed,
i hvilket Varmen gradvis hæves til 25 ° C. Efter
c. 8 Ugers Forløb har Stiklingerne Rod, hvorpaa
de omplantes i 10 cm Potter i en Blanding af lige
Dele Græstørvjord, Lyngjord, gl. Gødning og Grus
og sættes paa Undervarme i 14 Dage. Derefter
anbringes de i et tempereret Hus og afhærdes
saaledes, at de i Marts kan stilles i et Koldhus. Nogle
nøjes med efter Stikningen at stille Potterne tæt
ved Glasset i et Koldhus, hvor de da i Reglen har
dannet Rod henad Foraaret. De unge omplantede
A. e. anbringes om Sommeren i en kold Bakke
med lidt Skygge og rigelig Luft, ligesom daglig
Sprøjtning er nødvendig for at holde dem rene; om
Vinteren holdes de i et lyst, luftigt, koldt Hus,
hvor de maa vandes forsigtigt. Næste Foraar
omplantes Planterne i 15 cm Potter, behandles
ligesom den foregaaende Sommer og vil saa andet Aar
efter Stikningen være c. 25 cm høje med tre
Etager og da være tjenlige til Brug.

Ved senere Omplantning af A. e. maa Potterne
ikke være for store, de drænes godt, Rødderne
beskadiges saa lidt som muligt, og Planterne sættes
ikke for dybt. Ældre Planter kan om Sommeren
ogsaa anbringes paa Friland paa et lunt beskyttet
Sted med Potterne nedgravede paa Bede under
Skyggestilladser.
G. B.

<img>Arctotis grandis.</img>
</chapter>

<chapter name="Arbejderorganisation">
<b>Arbejderorganisation</b> se <sp>Foreninger</sp> og
<sp>Tidsskrifter</sp>.
</chapter>

<chapter name="Arboret">
<b>Arboret</b> (af <sp>arbor</sp>, Træ) kaldes en Samling
af Frilandstræer og Buske, som kan være ordnet
botanisk-systematisk eller efter andre Principper,
f. Eks. plantegeografiske. I et Arboret er det ikke
Hovedsagen, saaledes som ved Busketplantninger i
en Park, at fremkalde Skønhedsvirkning. Opgaven
er derimod at give hver Art eller Varietet de bedst
mulige Betingelser for at udvikle sig til
Fuldkommenhed, for at man kan have Lejlighed til
at studere den enkelte Plantes Voksemaade, dens
Blomster, Blade og øvrige Egenskaber.
A. B.
</chapter>

<chapter name="Arbutus">
<b>Arbutus</b> (Ericaceæ), Jordbærtræ, paa Grund af
dens Frugt, der minder om et Jordbær.
Dekorationstræ for Koldhus og Vinterhave. <sp>A. Unedo</sp>
L., Sydeuropa, 5 m høj med hvide Blomster i
Oktober; flere Varieteter haves: <sp>A. U. var. rubra</sp>
med rødlige Blomster. <sp>A. Andrachne</sp> L.,
Middelhavslandene, hvide Blomster i April,
Stammen har et tyndt, afskallende, brunrødt Korklag.
<sp>Kultur:</sp> A. formeres bedst ved Frø, se ellers
Laurus.
F. E.
</chapter>

<chapter name="Arctostaphylos">
<b>Arctostaphylos</b> (Ericaceæ). Stedsegrønne eller
løvfældende Dværgbuske. <sp>A. nevadensis</sp> A.
Gray, N. Amerika og <sp>A. uva ursi</sp> Spreng.
Europa, Danmark, har nedliggende Grene med
stedsegrønne Blade og blegrøde Blomster. Anvendes paa
Stenhøj og plantes i mager Lyngjord.
A. L.
</chapter>

<chapter name="Arctotis">
<b>Arctotis</b> (Compositæ). <sp>A. grandis</sp>, Thunb.,
Kap. Enaarig Sommervækst for Blomsterbede og
Rabatter, 50-75 cm; smukke, margueritlignende
Blomster, der er hvide indvendig med lilla
Bagside; blomstrer i Juli-Septbr. <sp>Kultur:</sp> Saas i
Marts-April i Bænk eller Potte, udplantes i Maj
med 30-40 cm Afstand. <sp>A. leptorrhiza</sp> D. C.
(A. breviscapa Thunb.), Sydafrika, enaarig
Sommervækst for Blomsterbede og Rabatter. 40-50 cm;
smuk orangegul Blomst i Juli-Septbr. <sp>Kultur:</sp>
Saas i Febr.-Marts i varm Bænk eller Potte,
prikles og udplantes sidst i Maj; kræver fuld Sol.
Frøets Spirekraft 2-3 Aar; Spiring i Løbet af 2-3
Uger.
L. F.
</chapter>

<chapter name="Ardis">
<b>Ardis</b> <sp>bipunctata</sp> se <sp>Borende
Rosenhveps</sp>.
</chapter>

<chapter name="Ardisia">
<b>Ardisia</b> (Myrsinaceæ), stedsegrøn Koldhusplante,
skattet for sine længe varende, røde Bær. <sp>A.
crispa</sp> D. C. (A. crenulata), en 60 cm høj Busk
fra Kina; en Varietet, fructu albo, med hvide Bær.
<sp>A. hortorum</sp> Maxim., en Haveform, der
blomstrer villigt og uafbrudt. <sp>Kultur:</sp> Formeres
ved Frø, der saas straks efter Modningen, ved
Stiklinger i Febr.-Marts. A. omplantes i Marts i 3/4
Løvjord, 1/4 Græstørvjord og Sand.
F. E.
</chapter>

<chapter name="Areca">
<b>Areca</b> (Palmaceæ), Varmhuspalme — saakaldet
Kaalpalme. Væksten er elegant og graciøs,
Bladene fjerdelte, de enkelte Segmenter er ofte
kamformigt foldede. <sp>A. aurea</sp> hort., Sechellerne, er
en udmærket smuk Palme. Saavel Stamme som
Bladstilke er glinsende orangegule. <sp>A. Baueri</sp>
Hook., Norfolk. <sp>A. Catechu</sp> L., Ostindien,
leverer den bekendte Betelnød. A. lutescens (Syn.
Hyophorbe indica), meget elegant Palme med gul,
leddet Stamme, tilbøjelig til at skyde op med flere
Stammer fra Grunden af, bør findes i en Samling
af Varmhuspalmer. <sp>A. rubra</sp> hort., Madagaskar,
med røde Bladstilke og hængende Vækst. Kan nøjes
med Koldhustemperatur. <sp>A. sapida</sp> Soland, Ny
Zeeland. A. Baueri, luteseens og sapida er de
hyppigst forekommende og alle meget smukke Palmer.
Til Varmhus og, som ældre, tempereret Hus.
<sp>Kultur</sp> se Palmer.
M. H.
</chapter>

<chapter name="Arenaria">
<b>Arenaria</b> (Caryophyllaceæ), Sandvaaner.
Fleraarige Frilandsplanter, anvendelige paa Stenhøj.
Blomsterne er hvide, naar ikke andet er bemærket.
<sp>A. balearica</sp> L., Sydeuropa, tæt og lav
tæppedannende Plante med meget smaa runde,
friskgrønne Blade. <sp>A. graminifolia</sp> Schrad.,
Østeuropa, 15-20 cm, Bladene lange, traadformede;
den kvastformede Blomsterstand højere end
Bladene. <sp>A. grandiflora</sp> L., Alperne, danner
brede Tuer og frembringer om Foraaret et Mylder
af Blomster. <sp>A. purpurascens</sp> Ramond.,
Pyrenæerne, har rødlige Blomster. <sp>A.
rotundifolia</sp> Bieb., Kaukasus, danner løse Tuer, Bladene
smaa og runde. <sp>A. tetraquetra</sp> L., Alperne,
Pyrenæerne, Bladene løst taglagte i fire Rækker.
<sp>Kultur:</sp> Formeres ved Frø eller Deling.
Plantes paa Stenhøj.
A. L.

<img>Arenaria balearica.</img>
</chapter>

<chapter name="Argemone">
<b>Argemone</b> (Papaveraceæ), enaarig Sommervækst,
anvendelig til Blomsterbede og Rabatter. <sp>A.
grandiflora</sp> Sw., Meksiko, 1 m; ren hvid; <sp>A.
Hunnemannii</sp> Otto, Valparaiso., 1 m; gullig. <sp>A.
mexicana</sp> L., Meksiko. 60-80 cm; bleggul.
Har alle blaagrønt Løv og smukke Blomster i
Juli-Septbr. <sp>Kultur:</sp> Saas i Marts-April paa
Voksestedet, udtyndes til 40-50 cm Afstand. Ynder
Sandjord og fuld Sol. Frøets Spirekraft 3 Aar; Spiring
i Løbet af 3-6 Uger.
L. F.
</chapter>

<chapter name="Argyresthia">
<b>Argyresthia</b> se <sp>Blomme</sp>- og <sp>Æblemøl</sp>.
</chapter>

<chapter name="Aristolochia">
<b>Aristolochia</b> (Aristolochiaceæ), Varmhusplante,
der egner sig til som blomstrende Slyngplante at
beklæde Gavlvinduer, Poster, Stativer o. lign.
Steder i varme eller halvvarme Huse. <sp>A. elegans</sp>
Mast., Brasilien, er en af de smukkeste og
taknemmeligste Arter af moderat Vækst. Blomsterne,
der sidder i Bladhjørnerne og fremkommer i Løbet
af hele Sommertiden, er meget smukke og
ejendommelige, 10-12 cm brede og lange, fløjlsbrune,
med hvide Pletter og gulligt Øje, men kortvarige.
<sp>A. Gigas</sp> Lindl. (grandiflora Sw.), Jamaika, stærk
Vækst, enorme Blomster, c. 35 cm lange og brede,
endende med en c. 60 cm lang Snabel; mørkebrunt
Svælg, ellers lilla med rødbrune Pletter, blomstrer
i Oktobr.-Novbr. Talrige andre Arter og Afarter,
<sp>Kultur:</sp> Formeres ved Frø og Stiklinger. De
gamle Planter skæres stærkt tilbage efter
Væksttidens Forløb og holdes i Hvile ved meget sparsom
Vanding. De stærkt voksende Arter kræver Plads
og plantes helst frit ud, hvor der haves passende
lys Plads; Arter af svagere Vækst — som elegans
— gives store Potter med 1 Del Lyngjord, 1 Del
Bladjord, 1 Del Kompostjord med Sand og
Gødningvand om Sommeren. De fordrer Lys og
rigelig frisk Luft for ikke at blive forløbne i Væksten
og maa renses for hvide Lus, der ofte angriber
dem.
M. H.

<sp>Aristolochia til Friland</sp>, Slangerod.
Haardføre, slyngende, busikagtige Planter. <sp>A.
Sipho</sp> l'Herit., Nordamerika. Er højtvoksende med
meget store, rundagtig-hjerteformede Blade og
uanselige, men ejendommeligt byggede, grønbrune
Blomster, efter hvis Form Planten undertiden
benævnes »Tobakspibeplanten«. <sp>A. tomentosa</sp>
Sims., Nordamerika. Ikke saa højtvoksende som
foregaaende og med mindre, paa Undersiden filtede
Blade.
A. B.

<sp>Kultur:</sp> A. formeres ved Aflægning og Frø.
Dette saas i Potter eller Kasser, der anbringes i
Varmebed, de unge Planter overvintres frostfrit og
udprikles næste Foraar paa Friland. Aflæggere af
A. Sipho ligger 2 Aar, før de faar god Rod. De
optages og udplantes om Foraaret; de første Aar
vokser de langsomt, men naar de er komne godt
i Vækst i god, kraftig Jord, skyder de lange Skud
og er, benyttede som Lianer eller til Beklædning af
Søjler og Verandaer o. l., maleriske og storladne
Slyngplanter.
J. B.

<img>Aristolochia Sipho.</img>
</chapter>

<chapter name="Armeniaca">
<b>Armeniaca</b> se <sp>Abrikos</sp>.
</chapter>

<chapter name="Armeria">
<b>Armeria</b> (Plumbaginaceæ), Faareleger,
Engelskgræs. Lave, fleraarige, tuedannende Planter med
linjeformede Blade og runde Blomsterhoveder. <sp>A.
cæspitosa Boiss.</sp>; Spanien, Korsika. Bladene
korte linjeformede, tæt samlede, Skuddene
tætsiddende, saa at Planten danner faste Tuer.
Blomsterne blegrøde. <sp>A. latifolia</sp> Willd., Portugal,
rosenrøde Blomster, 35 cm, Maj-Septbr.; den er
noget kælen og maa derfor dækkes med Løv el. l.
<sp>A. maritima</sp> Willd. er en baaret Varietet af
A. vulgaris. <sp>A. plantaginea</sp> Willd.,
Sydeuropa; Blomsterne blegrøde, 25 cm. <sp>A.
vulgaris</sp> Willd., Europa, Danmark; Bladene smalt
linjeformede, Blomsterne rosenrøde; Varieteten <sp>A. v.
purpurea</sp> har purpurrøde, <sp>A. v. alba</sp> hvide
Blomster, medens <sp>A. v. Laucheana</sp> særlig
udmærker sig ved meget sluttet Vækst. A. trives
vel paa Stenhøj, A. cæspitosa kun paa saadan
Lokalitet, i Revner mellem større Sten; de øvrige
Arter er fortrinlige Kantplanter. <sp>Kultur:</sp>
A. formeres ved Frø eller Deling; A.
cæspitosa og latifolia lader sig vanskelig dele. De
trives i enhver god, helst let Jord, men taaler ikke
staaende Fugtighed.
A. L.
</chapter>

<chapter name="Armillaria">
<b>Armillaria</b> <sp>mellea</sp> se <sp>Honningsvamp</sp>.
</chapter>

<chapter name="Arnebia">
<b>Arnebia</b> (Boraginaceæ). <sp>A. echioides</sp> D. C.,
Kaukasus; Staude. Særdeles smuk Plante til Rabat
og Stenhøj. 30-35 cm; Blomstringstid Maj-Juni;
gul med 5 purpur Pletter, der forsvinder i Løbet
af faa Dage. <sp>Kultur:</sp> Saas i Marts-Maj i Potte,
prikles, overvintres frostfrit og udplantes i Maj.
Formeres ogsaa — om end ikke villigt — ved
3-4 cm lange Rodstykker, der lægges enkeltvis i
Smaapotter med sandblandet Lyng- eller Mosejord
og anbringes paa svag Undervarme. Dækning om
Vinteren tilraadelig.

<sp>A. cornuta</sp> Fisch. & Mey., Turkestan;
enaarig Sommervækst. 30-50 cm; Blomstringstid
Juli-Septbr.; guldgul med 5 mørkebrune Pletter.
<sp>Kultur:</sp> Saas i April i kold Bænk; udplantes
sidst i Maj med 25-35 cm Afstand. Begge Arter
kræver ikke for fugtig Jord og fuld Sol; megen
Humus og Gødning taaler de ikke. Frøets
Spirekraft 1-2 Aar; Spiring i Løbet af 2-3 Uger.
L. F.
</chapter>

<chapter name="Arnica">
<b>Arnica</b> (Compositæ), Staude. <sp>A. montana</sp> L.,
Bjærg-Volverlei, Guldblomme, Europa, Danmark,
30-60 cm, orangegule Blomster. Juli. <sp>Kultur:</sp>
Formeres ved Frø eller Deling. Plantes paa
Stenhøj i sandlandet Lyngjord; helst mellem andre
Hedeplanter i ret tæt Bestand, saa at Solen ikke
kommer til at virke for meget paa Jordoverfladen.
A. L.

<img>Arnica montana.</img>
</chapter>

<chapter name="Aronia">
<b>Aronia</b> (Pomaceæ). Haardføre Buske. <sp>A.
arbutifolia</sp> Spach., Nordamerika. Mellemhøj eller
høj Busk med æg-lancetformede Blade, der bliver
smukt røde om Efteraaret, og i Juni smukke hvide
Blomster i Halvskærme samt senere smaa runde,
skarlagenrøde Frugter. <sp>A. melanocarpa</sp>
Elliot, Nordamerika. Mellemhøj eller høj Busk med
lancetformede Blade, hvide Blomster og smukke
smaa, sorte Frugter.
A. B.

Det dekorative ved Aronia er, foruden
Frugterne, Bladenes smukke Høstfarve, hvorfor de i
Beplantning anbringes saaledes, at de har og kan
ses i fuldt Sollys. <sp>Kultur:</sp> A. formeres ved
Frø, men ogsaa ved Deling af ældre Buske. Frøet
ligger som Regel et Aar i Jorden, før det spirer,
men saas det straks efter Modningen, spirer dog
en Del det følgende Foraar. De unge Planter
prikles som 1aarige.
J. B.
</chapter>

<chapter name="Aronstav">
<b>Aronstav</b> se <sp>Campanula pyramidalis</sp>.
</chapter>

<chapter name="Arpophyllum">
<b>Arpophyllum</b> (Orchidaceæ). Epifyter fra Meksiko
og Vestindien. Dyrkningsværdi har <sp>A.
giganteum</sp> Lindl., med langt lancetformet, stift
læderagtigt Blad og smukke, purpurrøde, oprette
Blomsteraks. Statelig Dekorationsplante.
Blomstringstid: April-Maj. <sp>Kultur:</sp> Se Orchidékultur.
Ax. Hzn.
</chapter>

<chapter name="Arrhenatherum">
<b>Arrhenatherum</b> (Gramineæ) <sp>A. bulbosum</sp>
Schldl., <sp>fol. var.</sp> Fransk Draphavre, Staude,
30 cm; meget sirlig hvidbroget Varietet; kan
anvendes i Rabatter og paa større Stenhøje.
<sp>Kultur:</sp> Trives i enhver nogenledes god Havejord;
formeres let ved Deling.
C. V. L.
</chapter>

<chapter name="Arsenikmidler">
<b>Arsenikmidler</b> se <sp>Blyarsenat</sp> og
<sp>Schweinfurtergrønt</sp>.
</chapter>

<chapter name="Artemisia">
<b>Artemisia</b> (Compositæ). <sp>A. annua</sp> L., Sibirien,
Kaukasus. 1,50-2 m. <sp>A. gracilis</sp> L'Herit. (<sp>A.
scoparia</sp> W. & Kit.), Øst- og Sydeuropa.
1,25-1,50 m. <sp>A. sacrorum viridis</sp>. »Sommer
Grantræ«; 1-1,50 m høj. Er enaarige
Prydplanter, anvendelige til Bladgrupper og som
Solitærplante, enten enkeltvis eller flere plantede sammen.
Har pyramidal Vækst og fint Løv, der hos
førstnævnte er stærkt duftende. <sp>Kultur:</sp> Saas i
Marts-April i kold Bænk eller Potte, prikles og
udplantes sidst i Maj med c. 60 cm Afstand;
meget nøjsomme. Frøets Spirekraft 2-3 Aar; Spiring
i Løbet af 1-2 Uger.

<sp>A. argentea</sp> L'Herit., Madeira. 30-45 cm.
<sp>A. Stelleriana</sp> Bess., Kamschatka og
Danmark. 30-60 cm. Er begge nærmest fleraarige
Koldhusplanter og ret anvendelige til blandede
Blomsterbede, Rabatter og til Indfatning af
Bladgrupper sammen med Perilla og lignende Planter.
Bladene er hvidgraa, filtede; Blomsterne derimod
uanselige. Formeres lettest ved Stikning om
Foraaret; udplantes sidst i Maj med c. 30 cm
Afstand.
L. F.

<sp>Artemisia</sp> til Friland. <sp>A. Abrotanum</sp>
L., S. Europa, Ambra (se denne Art.), og <sp>A.
procera</sp> Willd., S. Europa. Begge uanselige
Halvbuske eller Buske, den første velkendt fra gamle
Haver.
A. B.

<sp>Artemisia lactiflora</sp>, Bynke, Kina;
125 cm; smukt mørkegrønt Løv, fine, kremehvide,
vellugtenle Blomster i Septbr.-Oktbr. A. l. er en
pragtfuld nyere Rabat- og Solitærstaude. <sp>Kultur:</sp>
Fordrer et varmt, noget fugtigt Voksested;
formeres ved Deling og ved Foraarsstikling af
fremdrevne Planter.
C. V. L.
</chapter>

<chapter name="Artiskok">
<b>Artiskok,</b> <sp>Cynara Scolymus</sp> L.,
(Compositæ), Middelhavslandene, er en fleraarig
Køkkenurt. Varieteterne: <sp>Globe</sp> eller den rundhovede
Artiskok og <sp>den store grønne Laoner</sp> er
de hyppigst dyrkede. Den første er mest haardfør,
men bliver ikke saa stor. Det er de store
Blomsterkurve, der anvendes, og det, der spises, er den
kødfulde Del af Kurvdækbladene og Blomsterlejet.
Saasnart Kurvene aabner sig og de blaa Blomster
viser sig, er de ubrugelige. <sp>Kultur:</sp>
Varieteterne er ikke ganske konstante ved Frø, men har
man ingen gamle Planter, og er man henvist til
at forskaffe sig Planter ved Frøudsæd, kan man
efterhaanden udskyde de daarlige og formere de
gode ad vegetativ Vej, hvilket sker ved at tage
Rodskud med Rødder fra de ældre Planter sidst i
Maj og henplante dem paa Blivestedet. Vil man
tiltrække Planterne af Frø, saas dette i Marts paa
en halvvarm Bænk; de opkomne Planter prikles i
15 cm Afstand paa en lignende Bænk, hvor de
senere afhærdes til Udplantning sidst i Maj.
Jordstykket, hvori A. skal plantes, maa være godt
drænet og have en solrig og lun Beliggenhed. Det
foregaaende Efteraar maa Jorden være gravet 70
cm dybt og samtidig gødet godt imellem
Spadestikkene med frisk Gødning og Tang. Er Jorden
leret, blandes den samtidig med en rigelig Mængde
skarpt Grus. Før Udplantningen paaføres et godt
Lag gammel Varmebedsgødning og forraadnet Tang,
der nedgraves i Overfladen med en Greb; god, fed
Kompostjord kan bruges i Stedet for Gødning eller
sammen dermed. Planterne udplantes sidst i Maj,
Frøplanterne om muligt med Klump i 1,20 m
Afstand saavel mell. Ræk. som mell. Pl. i Ræk. Naar
et Artiskokanlæg plejes godt, kan Planterne blive
staaende paa samme Sted i en lang Aarrække uden
Forringelse i Udbytte, men A. er en graadig Plante,
der hvert Foraar maa gødes godt med forraadnet
Tang og ikke helt frisk Gødning. Skuddene maa

<img>Rodskud af Artiskok.</img>
udtyndes hvert Foraar; yngre Planter lader man
beholde 3 à 4 Skud, ældre indtil 8 à 10 Skud.
Naar Frosten indfinder sig, afskæres de afbaarne
Blomsterstængler og en Del af de yderste Blade, og
Planterne dækkes omhyggeligt med Løv, Tang eller
gammel Halm, der pakkes godt ind om og imellem
Skuddene; først i meget streng Frost dækkes de
helt over, og Dækket forøges i det hele taget.
Hovederne, som i Reglen er tjenlige til Brug fra
Midten af Juli, maa skæres af, før Blomsterne viser
sig; opbevarede i Ishus kan de uden at tage Skade
holde sig i 14 Dage. Frøets Spirekraft 2 Aar.
5 gr indeholder c. 50 Frø.

I østenfjældske og nordenfjældske Egne af Norge
er A. yderst vanskelig at overvintre, hvorfor den
i Almindelighed dyrkes som enaarig Plante. I de
nordenfjældske Egne af Landet giver den kun i
særdeles gode Somre brugbart Produkt.
N—k.

<sp>Artiskoks Anvendelse:</sp> Af
Blomsterkurven bruges Blomsterlejet (Stolen) og den
nederste Del af Kurvdækbladene. Som Regel koges
Hovederne hele, efter at Spidserne paa Bladene er
afklippede, og serveres med rørt Smør eller bruges
til at garnere Grønsel- og andre Retter. Stolen
kan udskæres, farceres eller gives i en kraftig
Skysauce, tilsat Trøfler, Champignons o. l.
Opbevares henkogt.
M. L.
</chapter>

<chapter name="Arum">
<b>Arum</b> (Araceæ), Staude med knoldformet
Rodstok og pilformede Blade. <sp>A. italicum</sp> Mill.,
Middelhavslandene, 30-45 cm, hvidbrogede Blade,
der fremkommer henad Efteraaret og overvintrer.
Blomsterstanden er en lysegul Kolbe med hvidligt
Hylster i Juni, senere højrøde Bær. <sp>A.
maculatum</sp> L., Dansk Ingefær, Europa, grønligt
Hylster i Maj-Juni, grønne Blade, der fremkommer
om Foraaret, i øvrigt som foregaaende. Begge
anvendes paa Rabatter eller under Træer, hvor de
gør god Virkning ved de smukke Blade og Bær.
<sp>A. palæstinum</sp> Boiss. <sp>v. sanctum</sp>,
Palæstina, Koldhusplante, har et rødligsort, c. 40 cm
langt Hylster, og sort Kolbe om Foraaret.
<sp>Kultur:</sp> Formeres ved Knoldyngel, plantes i porøs
Jord paa et noget fugtigt Sted; de 2 første dækkes
med Løv om Vinteren.
G. B.
</chapter>

<chapter name="Arundinaria">
<b>Arundinaria</b> (Gramineæ), Staude. <sp>A. falcata</sp>
Nees. (Bambusa gracilis), Nepal, 2 m høj. <sp>A.
japonica</sp> S. & Z., Japan, indtil 3 m høje
Stængler med 30 cm lange og 5 cm brede Blade, meget
smuk. <sp>Kultur:</sp> Formeres ved Rodskud om
Efteraaret. A. fordrer en sandet, kraftig Jord,
nedgraves i Maj paa en Plæne, hvor de som
fritstaaende er af stor Virkning, men holdes stadig i Balje;
overvintres frostfrit og lyst.
F. E.
</chapter>

<chapter name="Arundo">
<b>Arundo</b> (Gramineæ), et fleraarigt, halvhaardført
Sirgræs. <sp>A. Donax</sp>, L., Sydeuropa, 3 m, med
grønne Blade. <sp>A. D. v. versicolor</sp>, Sydeuropa,
2,50 m, med smukt stribede Blade. A. egner sig
særlig til Plantning som fritstaaende i en
Græsplæne. Dette gælder i Særdeleshed A. versicolor.
Kraftige Planter vil give flere Skud aarlig, og
disse vil første Sommer opnaa en Højde af 70 à 80
cm. Paafølgende Sommer vil Skuddene yderligere
udvikles og vil da undertiden kunne opnaa en
Højde af 2,50 m. De 3aarige Skud bortskæres om
Foraaret paa Grund af deres mindre smukke
Udseende. <sp>Kultur:</sp> A. formeres ved Frø, Deling
og Aflægning. Frøet saas i Februar-Marts i Kasse
eller Frøskaal i sandblandet Bladjord og hensættes
i Formeringshus eller Varmhus, hvor det holdes
jævnt fugtigt. Naar de unge Planter har faaet
2 à 3 Blade, prikles de i Kasse eller Skaal,
hvorfra de senere plantes i Stiklingpotter og hensættes
i en halvvarm Bænk. De unge Planter afhærdes
i Begyndelsen af Maj, hvorefter de i Slutningen af
Maaneden kan udplantes paa Friland. Deling af
Planterne foretages om Efteraaret ved
Indplantningen. Ved Aflægning vælges en eller flere
kraftige Planter, vel forsynede med 2aarige Skud.
Planterne udplantes paa Omsats ell. lign. Steder,
hvorefter de 2aars gamle Skud nedkroges, og 8 à 10
cm Jord lægges over den nederste 3/4 af Skuddet.
Derfra vil fremskyde en Del Sideskud, som
samtidig danner Rod, og disse kan da indplantes i
Verbenapotter om Efteraaret i en Jordblanding af
Bladjord, Markjord og Sand. A. udplantes i sidste
Halvdel af Maj i en lermuldet, dyb og
gødningskraftig Jord, som ikke har en for tør
Beliggenhed. Med et Dække af Tang, Løv ell. lign. kan
A. undertiden overvintres paa Friland. Naar
Overvintring lykkes, vil Planterne som Regel blive
langt kraftigere, og det synes, som A. Donax i den
Retning er mere modstandskraftig end A.
versicolor. Under alle Omstændigheder maa man
indplante nogle Planter om Efteraaret og da
overvintre disse i Koldhus. A. fordrer megen Vanding
i Sommermaanederne.
V. E.

<img>Arundo Donax.</img>
</chapter>

<chapter name="Arve">
<b>Arve</b> se <sp>Anagallis</sp>.
</chapter>

<chapter name="Arvelighed">
<b>Arvelighed</b> betegner i Biologien det Forhold, at
Afkommet i flere eller færre Henseender ligner
Ophavet; man siger, at Afkommet »arver« denne eller
hin Egenskab fra Ophavet, naar den Paagældende
Egenskab er ens hos begge. Det kunde se ud, som
om Egenskaben »overførtes« fra Ophav til Afkom,
om end dette selvfølgelig maa ske paa en helt
anden Maade, end naar Børn arver en Formue eller
en Ejendom efter deres Forældre.

Ligheden mellem Ophav og Afkom er aldrig
fuldstændig; paa flere eller færre Punkter er der
Forskel til Stede; man taler her om
<sp>Afvigelighed</sp> (Variabilitet).

Angaaende Lovene for og Aarsagerne til
Arvelighed og Afvigelighed har der udviklet sig en
særlig Videnskab, <sp>Arvelighedslæren</sp>, der
især har gjort store Fremskridt siden Aar 1900 og
banet Vej for en omfattende hidtil ukendt Indsigt
paa dette saavel for Teori som Praksis lige vigtige
Omraade. I det følgende skal der gives en
Oversigt over de aller vigtigste Hovedpunkter af
Arvelighedslæren og dens Betydning for
Planteforædlingen; de Læsere, som maatte ønske nærmere
Oplysning, henvises til <sp>W. Johannsens</sp> Bog:
»Arvelighed i historisk og eksperimentel
Belysning« (København 1917).

De fleste Organismer (Menneske, Dyr, Plante)
begynder deres Liv som een Celle, der ved stadig
fortsatte Delinger frembringer det udvoksne
Individ. Denne ene Celle er den befrugtede Ægcelle,
dannet ved Sammensmeltning af en Sædcelle (fra
Faderen) og en Ægcelle (fra Moderen). Da nu
den befrugtede Ægcelle kan se fuldstændig ens ud
hos forskellige Dyr og Planter, og da den ved sine
Delinger alligevel kan frembringe saa forskellige
Væsener som et Menneske, en Hund, en
Hvedeplante eller et Egetræ, er det klart, at der i den
maa være »noget«, der bevirker, at Cellen i det
ene Tilfælde bliver til et Menneske, i det andet til
et Egetræ. Dette »noget« kaldes for
<sp>Anlægspræget</sp> (Genotypen), der altsaa kan være meget
forskelligt til Trods for de befrugtede Ægcellers
indbyrdes Lighed. Arvelighedslærens Hovedopgave
er at udfinde Anlægsprægets Beskaffenhed og
Lovene for dets Virksomhed. Dette maa gøres ad
Forsøgets Vej, og nogle Resultater af saadanne
Forsøg skal anføres.

1) En Planteart, som kan formeres ved Deling
(Peberrod, Mælkebøtte o. s. v.), plantes paa
forskellig Jordbund, saaledes at f. Eks. en Del af
Planten ernæres kraftigt, en anden sultes; der
fremtræder da, som bekendt, en stor Forskel i
Planternes Udseende. Men man ved, at de ved Deling
stammer fra samme Moderplante, derfor maa de
have samme Anlægspræg. Deres Ydre, der
betegnes som <sp>Fremtoningspræget</sp> (Fænotypen)
er derimod forskelligt og bestemmes i det valgte
Eksempel af Ernæringsforholdene. Heraf maa man
slutte, at <sp>samme Anlægspræg kan give
forskelligt Fremtoningspræg</sp>, alt
efter de varierende Livskaar.

2) I et Parti Bønner af en almindelig
Handelsvare udvælges en Del, der har nøjagtigt samme
Udseende, Farve, Vægt o. s. v., med andre Ord
samme Fremtoningspræg. Disse Bønner udsaas Side
om Side paa samme Jord, behandles paa samme
Maade o. s. v. Resultatet bliver dog, at
Afkommet ikke bliver helt ens; paa den enkelte
Bønneplante vil Bønnerne vel som Regel have samme
Beskaffenhed (Vægt, Størrelse, Form etc.); men af
de forskellige Planter vil nogle bære brede, andre
smalle, nogle store, andre smaa Bønner. Da hver
Plante, der stammer fra eet Frø, har sit
Anlægspræg, viser Forsøget altsaa, at <sp>samme
Fremtoningspræg</sp> (Bønnernes oprindelige
Beskaffenhed) <sp>ikke behøver at være Udtryk
for ensartet Anlægspræg</sp>. Anlægspræget
kan derfor ikke bestemmes ved Undersøgelse af det
enkelte Individs personlige Egenskaber; Afgørelsen
maa træffes ved en Bedømmelse af Afkommet (det
saakaldte <sp>Vilmorinske Princip</sp>).

3) Om Anlægsprægets Natur faar man vigtige
Oplysninger ved Studiet af de saakaldte »<sp>Rene
Linjer</sp>«; herved forstaas Afkomsrækker, der
nedstammer fra enkelte Individer, som ikke er
Bastarder, og som forplantes ved stadig fortsat
Selvbefrugtning; man ved altsaa paa Forhaand, at
Anlægspræget er det samme hos alle Individer, der
hører til een Ren Linje, og er det samme, som
fandtes hos det Individ, som grundlagde den Rene
Linje. Med Rene Linjer kan man særlig let
eksperimentere hos Planter, der normalt har
Selvbefrugtning (Byg, Havre, Ærter, visse Bønner o. fl.);
hos andre Planter kan man ved kunstig
Selvbefrugtning fremstille Rene Linjer. Inden for den
enkelte Rene Linje er Individerne ikke fuldstændig
ens; en ren Bønnelinje kan f. Eks. indeholde
middelstore, mindre og større Bønner; i Almindelighed
finder man Middelmaalsindivider, Plusafvigere (der
er større end Middelmaalet) og Minusafvigere
(mindre end Middel). Holder man nu Afkommet
af disse forskellige Individer afsondret, viser det
sig, at <sp>indenfor den Rene Linje vil
Afkommet efter Plusafvigere,
Middelmaalsindivider og Minusafvigere
være ens</sp>; Udvalg af f. Eks. store Bønner i en
Bønnelinje med gennemgaaende middelstore
Bønner kan altsaa ikke forandre Linjens Beskaffenhed.
Da man paa Forhaand ved, at Anlægspræget hos
den Rene Linjes samtlige Individer er ens og
ublandet, lærer de anførte Udvalgsforsøg, at <sp>samme
Anlægspræg kan ligge til Grund for
forskellige Fremtoningspræg
ogsaa ved kønnet Forplantning</sp>, og at
<sp>Anlægspræget er et fast og
uforanderligt Grundlag for
Arvelighedsfænomenerne i Rene Linjer</sp>; hverken
ved Udvalg eller ved Ændring af Livskaarene kan
Anlægspræget forandres.

4) Af grundlæggende Betydning for vort
Kendskab til Arvelighedslovene har <sp>Bastard</sp>
forskningen været. I tidligere Tid var man af den
Opfattelse, at Bastardernes Arvelighedsforhold
frembød det mest slaaende Eksempel paa
Lovløshed; man vidste, at Afkommet efter Bastarder var
yderst variabelt og kunde frembyde de
mærkeligste og mest uanede Kombinationer af Egenskaber.
Planmæssige Forsøg har imidlertid vist, at det
modsatte er Tilfældet; Bastardernes
Arvelighedsforhold følger bestemte Love, der i deres Princip
er overmaade simple, de saakaldte <sp>Mendel'ske
Love</sp>, saaledes kaldte efter den østerrigske Abbed
<sp>Gregor Mendel</sp>, der ved sine berømte Forsøg
i 1865 lagde Grunden for Nutidens uhyre
omfattende Arbejde paa dette Felt.

De simpleste Tilfælde foreligger, hvor man
krydser 2 Planteracer, der kun er forskellige med
Hensyn til een Egenskab, f. Eks. Blomsterfarven. Man
kan gaa ud fra 2 Sorter, af hvilke den ene ved
Rendyrkning har vist sig at have konstant hvide
Blomster, medens de hos den anden er konstant
røde; i alle andre Henseender er Sorterne ens. Ved
Krydsning mellem disse Sorter fremkommer der
en Bastard (kaldet første Bastardgeneration eller
F1-Generationen) med blegrøde Blomster; alle
F1-Individer er ens, med omtrent samme
Blomsterfarve, uden Hensyn til, om Moderen har haft røde
eller hvide Blomster. Afkommet af Bastarden
(anden Bastardgeneration eller F2) er derimod
forskelligartet, selv om det er frembragt ved
Selvbefrugtning; det bestaar af Individer enten med røde eller
med blegrøde eller med hvide Blomster, altsaa
baade Stamformernes og Bastardens Egenskaber
viser sig i F2-Generationen; der foregaar en
<sp>Spaltning</sp> af Individerne i de nævnte 3 Grupper;
yderligere viser det sig, at Talforholdet mellem disse
Gruppers Repræsentanter er bestemt, naar blot
Forsøgsmaterialet er omfattende nok; der er nemlig
25 pCt. Planter med røde, 50 pCt. med blegrøde og
25 pCt. med hvide Blomster. I tredje Generation
(F3) viser Afkommet af de rødblomstrede Planter
sig konstant rødblomstret, ligeledes Afkommet af
de hvidblomstrede, medens Afkommet af de
blegrøde spalter som i F2. Forsøgets Resultater kan
opstilles i følgende Skema:

rød X hvid
F1 .............. Alle blegrøde
F2 . 25 pCt, røde + 50 pCt. begrøde + 25 pCt. hvide
Fs . Alle røde Spaltning som i F2 Alle hvide.

Tilsvarende Resultater er man kommen til ved
Forsøg med en Mængde Planter og Dyr og for
mange forskellige Egenskabers Vedkommende; man
har her fundet Grundloven for Bastardernes
Arvelighedsforhold. En nærmere Forklaring faar man
ved at antage, at Stamformernes Anlægspræg var
forskelligt, saaledes at der, svarende til Forskellen
i Fremtoningspræget (Blomsterfarven: hvid eller
red), findes en tilsvarende Forskel paa et enkelt
Punkt i Anlægspræget. Dette vil altsaa være
forskelligt hos de to Kønsceller, som ved deres
Sammensmeltning grundlægger Bastarden (F1); denne
bliver derfor <sp>uens-dobbelt anlagt</sp>
(heterozygotisk), medens de racerene Stamformer var
<sp>ensdobbelt anlagte</sp> (homozygotiske).
Svarende til det uens-dobbelte Anlæg faar Bastardens
Blomster en Farve, der ligger mellem
Stamformernes og er forskellig fra begges. Den
uens-dobbelt anlagte F1-Generation frembringer nu
Individer, som dels er uens-dobbelt anlagte ligesom deres
Forældre (med blegrøde Blomster), dels er
ensdobbelt anlagte som deres Bedsteforældre, og af de
sidste har Halvdelen røde, Halvdelen hvide
Blomster. Forskellen med Hensyn til Anlæggenes
Beskaffenhed fremgaar af F3, hvor Afkommet af de
røde Individer er ensartet rødt, af de hvide
ensartet hvidt, medens de blegrødes Afkom spalter
som i F2. Ved Blomsterfarven kan det i dette
Tilfælde afgøres, hvorledes Planternes Anlæg er
beskafne; den blege Farve tyder paa uensdobbelte
Anlæg, de »rene«, røde og hvide, paa ensdobbelte
Anlæg.

Forskellen mellem Bastarder og racerene
Individer beror herefter paa, at <sp>Bastardernes
Anlægspræg</sp> paa et eller andet Punkt er
<sp>uensdobbelt</sp>, medens de rene Formers paa det
tilsvarende Punkt er ensdobbelt. Forskellen i
Fremtoningspræget (Blomsterfarven etc.) kan altsaa
føres tilbage til en afvigende Sammensætning af
<sp>Anlægspræget</sp>, og man ledes derved til
Tanken om, at <sp>dette er sammensat af
Enheder</sp> (Anlæg, Arveenheder, Gener), der er
bestemmende for Organismens Egenskaber, i det nævnte
Tilfælde et særligt Anlæg, hvis Tilstedeværelse
betinger den røde Blomsterfarve, og hvis Fraværelse
betinger den hvide.

Endvidere lærer man, at <sp>uensdobbelt
anlagte Individer kan frembringe
ensdobbelt anlagte</sp> som Følge af Anlæggenes
Spaltning og Nykombination under
Forplantningsprocessen, og <sp>at disse ny-udspaltede
ensdobbelt anlagte Individer giver
lige saa konstant Afkom som de
tilsvarende i de oprindelige rene
Stamformer</sp>, alt naturligvis under Forudsætning af,
at man betragter en enkelt Egenskab, som er
betinget af en enkelt Anlægsforskel i Anlægspræget.

5) I andre Tilfælde fremtræder Bastardernes
Arvelighed lidt afvigende. Saaledes fandt Mendel i
sine Forsøg med Ærter, at der efter Krydsning af
en grønkimet og en gulkimet Race fremkom
Bastarder, der ikke havde nogen Mellemfarve, men
var gule som den ene af Forældrene, ligegyldigt
om denne var Fader eller Moder. Den videre
Udvikling fremgaar af følgende Skema:

gul X grøn
F1 ............... Alle gule
F2 . 25 pCt. gule + 50 pCt. gule + 25 pCt. grønne
F3 ... Alle gule Spaltning som i F2 Alle grønne.

Der er her som i forrige Eksempel foregaaet en
Udspaltning af ensdobbelt anlagte og uensdobbelt
anlagte Individer i F2, hvilket fremgaar af, at nogle
af dem i F3 giver udelukkende gult, andre kun
grønt og andre igen baade gult og grønt Afkom.
Men de Individer i F2, som havde den samme gule
Farve som i F1, kunde give den ene eller den
anden Slags Afkom, uden at man kunde se det paa
dem; de gule Ærter kunde altsaa enten være
ensdobbelt eller uensdobbelt anlagte, og først F3 viser
Forskellen; derimod var alle de grønne i F2
ensdobbelt anlagte.

I dette Tilfælde siger man, at den gule Farve
<sp>hersker</sp> (dominerer) over den grønne, der
kaldes <sp>vigende</sp> (recessiv); <sp>Individer med
herskende Egenskaber kan altsaa
enten være ensdobbelt eller
uensdobbelt anlagte</sp>, hvilket kun kan afgøres
ved Undersøgelse af hvert Individs Afkom for sig.
<sp>Individer med vigende Egenskaber
er altid ensdobbelt anlagte</sp>.

6) Ved Betragtningen af Bastardernes
Arvelighedsforhold er der hidtil kun taget Hensyn til de
simpleste Tilfælde, hvor Stamformerne kun afveg
med Hensyn til een Egenskab og et enkelt dertil
svarende Anlæg. Men som Regel vil de være
forskellige i flere eller mange Henseender. Som
Eksempel herpaa vil vi betragte et Tilfælde, hvor der
er Forskel i 2 Henseender, efter Mendel's
Ærteforsøg. Den ene af de anvendte Racer havde gule
og runde Frø, den anden grønne og kantede. Det
viste sig, at F1-Generationen bestod af Individer,
som alle havde gule og glatte Frø; derefter
fremkom der i F2 en Spaltning i 4 forskellige
Individgrupper, der viste alle Kombinationer af
Stamformernes Egenskaber efter følgende Skema:

Gul og rund X Grøn og kantet
F1 ...... Alle gule og runde
F2 ....... Gule og runde, Gule og kantede,
Grønne og runde, Grønne og kantede.

Det fremgaar heraf at Egenskaben Gul hersker
over Grøn (som ovenfor), Rund over Kantet. I F3
vil derfor Afkommet efter de Gule i F2 spalte i
Gule og Grønne, medens det efter de Grønne vil
være konstant grønt; ligeledes vil de rundes
Afkom spalte i runde og kantede, medens de
kantedes vil være konstant kantet. De grønne og
kantede Individer i F2 vil som Følge heraf faa Afkom,
der ganske ligner Ophavet; det er ensdobbelt
anlagt i begge Henseender. De øvrige Individer i F2
vil dels være ensdobbelt, dels uensdobbelt anlagte
med Hensyn til begge Egenskaber; <sp>der vil
findes ensdobbelt anlagte Individer
med alle fire mulige
Egenskabskombinationer</sp>, og dette vil vise sig ved Udsæd
af de enkelte Frø hver for sig og særlig
Bedømmelse af deres Afkom. Resultatet af Krydsningen
bliver altsaa Grundlæggelsen af 4 konstante Racer
med de mulige Kombinationer af Stamformernes
Egenskaber.

Spaltningen foregaar efter bestemte Talforhold,
som det vil være for vidtløftigt at komme ind paa
her; men ved talrige Forsøg med Dyr og Planter
har det vist sig, at man forud kan beregne, hvor
mange forskellige Kombinationer der vil
fremkomme, saavel naar der kun er Forskel paa 2 som paa
mange Punkter.

Heraf fremgaar det, at de <sp>forskellige
Anlæg er indbyrdes uafhængige</sp>; de kan
forenes ved Krydsbefrugtningen, atter spaltes og
derefter genforenes i alle mulige Kobinationer.

7) Hidtil er det forudsat, at hver enkelt
Egenskab er betinget af sit særlige Anlæg; dette
gælder i mange Tilfælde men ikke i alle; saaledes har
man ved Krydsning af 2 Levkøjracer, den ene med
gullige, den anden med hvide Blomster fundet
følgende Forhold:

Gullig X Hvid
F1 .......... Alle <sp>Røde</sp>
F2 .......... Røde, Gullige, Hvide.

Det overraskende Resultat af Krydsningen
skyldes den Omstændighed, at Fremkomsten af den røde
Farve i Fremtoningspræget skyldes en Samvirken
af <sp>to</sp> forskellige Anlæg; af disse er det ene til
Stede hos den ene Stamform, det andet hos den
anden; først hos Bastarden mødes de, og
Resultatet bliver den røde Blomsterfarve. Men paa Grund
af Spaltningen vil i F2 kun en Del Individer have
begge disse Anlæg, medens de øvrige mangler det
ene af dem og derfor er forhindrede i at faa den
røde Farve. Ogsaa her gælder der bestemte
Talforhold for Spaltningen, og den tilsyneladende
Afvigelse fra Mendel's Love har netop vist sig at
være den aller smukkeste Bekræftelse af dem.

Man kender andre Egenskaber, som kun
fremkommer, naar 3 eller flere Anlæg samtidig er til
Stede; men ogsaa i disse indviklede Tilfælde
gælder Spaltningslovene, der viser, at Anlæggene er
indbyrdes uafhængige og kan kombineres paa alle
de mulige Maader. Herved kan forklares de
mange Erfaringer fra Praksis og Forsøg angaaende
Fremkomsten af »<sp>Nyheder</sp>« efter Krydsning;
Bastardforskningen har vist, at <sp>iblandt
Individerne med de »nye« Egenskaber
vil der altid være nogle, som helt
igennem er ensdobbelt anlagte</sp>, eller
som med andre Ord kan blive Ophav til konstante
Racer med den Paagældende Egenskab. Men jo
flere Anlæg, der skal samvirke, des sjældnere
bliver de helt ensdobbelt anlagte Individer, og des
større Materiale maa man have for at finde dem,
som sædvanlig ved Anvendelse af det Vilmorinske
Princip.

8) Arvelighedsforholdene i Rene Linjer og hos
Bastarder giver efter det meddelte det Resultat, at
der til Grund for Arveligheden findes et fast og
urokkeligt Grundlag i Anlægspræget. De Rene
Linjer viste, at Anlægspræget <sp>som Helhed</sp> var
fast; Bastarderne lærer, at de <sp>Enheder</sp>, hvoraf
Anlægspræget er sammensat, er konstante, og at
de kan sammenlignes med Atomerne, som
sammensætter Molekylerne paa en Maade, der er
afgørende for Stoffernes Egenskaber. Men hvorledes
kan man saa forklare Fremkomsten af »nye«
Arter, Varieteter eller Racer?

Man maa her erindre Forholdet mellem
Fremtonings- og Anlægspræg. En »ny« Race har et nyt
Fremtoningspræg; men det behøver ikke at
skyldes Fremkomsten af nye Anlæg; det kan
fremkomme som Følge af en ny Kombination af
allerede eksisterende Anlæg (som de røde Levkøjer).
Bastarddannelsen er derfor, som det er vel kendt
fra Praksis, en næsten uudtømmelig Kilde til nye
Formers Fremkomst.

Man kender imidlertid Tilfælde, hvor der i
bevislig Rene Linjer er fremkommet afvigende
Individer, hvis Afkom er konstant. Saadanne kaldes
»<sp>Mutationer</sp>« og skyldes en <sp>stødvis
Ændring af Anlægspræget</sp> af hidtil ukendte
Aarsager; oftest synes det at dreje sig om et
Bortfald af et (eller flere) Anlæg. En saadan Mutation
kan ogsaa foregaa under den vegetative Udvikling
og kaldes da ofte <sp>Knopmutation</sp>
(Knopvariation, Sport o. s. v.).

I enkelte Tilfælde har man paavist, at
særlige Forandringer i Livskaarene har kunnet
paavirke selve Kønscellerne og derved betinge en
stødvis Forandring af Anlægspræget, en
Bortfalden af Anlæg. Men i Almindelighed kan man
sige, at <sp>Ændringer i Livskaarene ikke
formaar at forandre Anlægspræget</sp>,
selv om de i høj Grad kan paavirke
Fremtoningspræget; man kender til Dato intet Eksempel paa
»erhvervede Egenskabers Arvelighed«, der kan
staa for en indgaaende Kritik.
9) Ovenstaaende yderst kortfattede Fremstilling
af Arvelighedslærens vigtigste Kendsgerninger kan
i forskellig Henseende kaste Lys over visse
fundamentale Forhold i den praktiske
<sp>Planteforædling</sp>.

Denne har to Opgaver: 1) at frembringe
»Nyheder«, 2) at bevare disse og gøre dem
tilgængelige for videre Dyrkning.

»Nye« Arter, Racer, Sorter eller Stammer kan
tilvejebringes: <sp>enten</sp> ved Udvalg i et allerede
eksisterende, uensartet Plantemateriale <sp>eller</sp>
ved Krydsning mellem forskellige Arter (Sorter)
<sp>eller</sp> ved Benyttelse af tilfældig opstaaede
Mutationer.

Virkningen af <sp>Udvalg</sp> er forskellig, eftersom
man har at gøre med normalt selvbefrugtende
Planter eller med Fremmedbefrugtere.

I første Tilfælde kan man gøre Regning paa, at
Hovedmassen af Individer er ensdobbelt anlagte;
man kan da ved Udvalg af Enkeltplanter og
Rendyrkning af disses Afkom let fremstille Rene
Linjer, der efter det anførte straks er konstante; men
naar de først er isolerede, vil yderligere Udvalg
være virkningsløst; man opnaar en Sortering af
det foreliggende blandede Materiale, ikke mere.

I det andet Tilfælde vil paa Grund af den
stadige Fremmedbefrugtning et stort Antal Individer
være uensdobbelt anlagte, og deres Afkom vil
derfor spalte efter de Mendel'ske Love. Et Udvalg
vil altsaa her — selv naar der foretages kunstig
Selvbestøvning af de udvalgte Planter — ikke
straks føre til Fremkomsten af ensdobbelt anlagte
Former; men paa Grund af Spaltningen og
Nykombinationen vil der være en større
Mangfoldighed af Former til Stede, blandt hvilke der altid
før eller senere vil opstaa ensdobbelt anlagte
Kombinationer; er man først naaet hertil, vil de nye
Former være konstante. Men hertil kræves fortsat
Udvalg gennem flere Generationer, stadig foretaget
efter det Vilmorinske Princip.

Ved <sp>Krydsning</sp> kan man opnaa at faa
Bastarder frem med alle Kombinationer af
Ophavsformernes Egenskaber; men disse Kombinationer
viser sig ikke førend i 2den Bastardgeneration, og
da denne ofte kun bestaar af faa Individer, vil det
være nødvendigt at gaa videre til 3die eller 4de
Generation; særlig er dette nødvendigt, naar man
attraar Kombinationer af vigende Egenskaber; thi
disse viser sig aldrig i 1ste Generation, og i saa
Fald har man de bedste Udsigter til gode
Resultater af Krydsningsarbejdet, naar 1ste Generation
slet ikke svarer til Forventningerne. De
ensdobbelt anlagte Nykombinationer danner saa
Grundlaget for de nye Former. Anvendelsen af de
Mendel'ske Love har i de seneste Aar vist, at et
planmæssigt og vel kontrolleret Kombinationsarbejde
ved Krydsningsavl giver udmærkede Resultater,
hurtigere og sikrere end efter de gamle planløse
Metoder.

<sp>Mutationers</sp> Fremkomst maa man afvente,
da der hidtil ikke kendes nogen Metode til at
fremkalde dem; de kan opstaa vegetativt eller efter
kønslig Forplantning, men saa sjældent, at det er et
rent Lykketræf at faa værdifulde Nyheder frem ad
denne Vej. Mange »Mutationer« er antagelig
Udspaltninger fra Individer, der har været
uensdobbelt anlagte som Resultat af en tidligere
Krydsning.

<sp>Vedligeholdelsen</sp> af de »nye« Sorter
kan kun ske ad kønnet Vej, naar de er ensdobbelt
anlagte og Forplantningen sker ved
Selvbefrugtning eller ved Befrugtning af Helsødskende
indbyrdes. Uensdobbelt anlagte Sorter kan kun
vedligeholdes ved vegetativ Forplantning (Kartofler,
Roser, Frugttræer o. s. v. o. s. v.).

I Nutiden forudsætter Planteforædlingen et nøje
Kendskab til Arvelighedslovene, en indgaaende
Viden om Forplantningsforholdene hos de Planter, som
man arbejder med, en planmæssig gennemført
Anvendelse af det Vilmorinske Princip og en
omhyggelig Bogføring over alle udførte Arbejder med
nøjagtig Beskrivelse af Planterne.
F. K. R.
</chapter>

<chapter name="Arvicola">
<b>Arvicola</b> se <sp>Mus</sp> og <sp>Rotter</sp>.
</chapter>

<chapter name="Asald">
<b>Asald</b> (n.) se <sp>Sorbus Aria</sp>.
</chapter>

<chapter name="Asaldrogn">
<b>Asaldrogn</b> (n.) se <sp>Sorbus fennica</sp>.
</chapter>

<chapter name="Asarum">
<b>Asarum</b> (Aristolochiaceæ), Tveblad. Lave
fleraarige Urter med hjerteformede eller nyreformede
Blade. Blomsterne udvendig grønlige, indvendig
inørktfarvede, sidder skjult under Bladene. <sp>A.
canadense</sp> L., 15 cm; Nordamerika. <sp>A.
caudatum</sp> Lindl. Blosterets Flige ender i en lang
Spids, 15 cm; Kalifornien. <sp>A. europæum</sp> L.
Hasselurt. Bladene nyreformede, dybt mørkegrønne,
glinsende, 15 cm; Europa. A. kan anvendes til
Plantning paa beskyggede Steder af Stenhøjen eller
under Træer; i skyggefulde Haver kan de tillige
anvendes som Kantplante; A. europæum er den
bedst anvendelige. <sp>Kultur:</sp> De formeres bedst
ved Deling og trives i muldet Jord.
A. L.
</chapter>

<chapter name="Asclepias">
<b>Asclepias</b> (Asclepiadaceæ), Stauder fra
Nordamerika med oprette Stængler, modsatte Blade og
skærmformede Blomsterstande. <sp>A. Cornuti</sp> Dcne.,
Silkeplante, Syn. <sp>A. syriaca</sp> L., men Navnet
A. Cornuti bør foretrækkes, da Planten ikke er fra
Syrien. En 1,50-2 m høj Plante med stærkt
krybende Rodstok, som gør, at den er vanskelig at
begrænse. Blomsterne rosa, vellugtende, Sommer. <sp>A.
incarnata</sp> L., 1 m. Blomsterne kødfarvede.
<sp>A. tuberosa</sp> L. Blomsterne orangegule,
vellugtende, 60 cm. <sp>Kultur:</sp> A. formeres ved
Frøudsæd eller ved Fradeling af Rodskud. De ynder
en varm, let og nærende Jord; A. tuberosa fordrer
paa udsatte Steder Vinterdækning.
A. L.
</chapter>

<chapter name="Ascochyta">
<b>Ascochyta</b> se <sp>Tomat</sp>- og
<sp>Ærteascochytose</sp>.
</chapter>

<chapter name="Ask">
<b>Ask</b> se <sp>Fraxinus</sp>.
</chapter>

<chapter name="Aske">
<b>Aske</b> har et meget vekslende Indhold af
Plantenæring. Som Gennemsnit kan regnes med følgende
Indhold:

<table>
<td><td c>Vand<td c>Fosforsyre<td c>Kuli
<td><td c>pCt.<td c>pCt.<td c>pCt.
<td>Træaske<td c>5<td c>3.0<td c>8.0
<td>Tørveaske<td c>0<td c>2.2<td c>1.8
<td>Stenkulsaske<td c>0<td c>1.0<td c>0.5
</table>

Aske indeholder intet Kvælstof. Af Fosforsyre
og Kali findes en ret betydelig Mængde i Træaske,
hvorimod Stenkulsaske ikke er meget værd.
Navnlig Fosforsyren fordeles bedst i Jorden og udnyttes
bedst, naar A. udføres om Efteraaret. Træaske er
særlig at anbefale til Asparges.
N. A. H.
</chapter>

<chapter name="Asparagus">
<b>Asparagus</b> (Convallariaceæ), Væksthusplante. <sp>A.
plumosus</sp> Baker, Sydafrika, med Varieteterne:
<sp>comorensis</sp>, <sp>nanus</sp>, <sp>robustus</sp>, særlig
kraftigt voksende og smuk, og <sp>tenuissimus</sp> er
Planter, der i senere Aar har faaet stor gartnerisk
Betydning, baade ved deres Skønhed og Elegance
til Potekultur og fri Udplantning i Hus og ikke
mindre ved deres fine og holdbare Grønts
Anvendelse til Bindemateriale. Af andre Arter er <sp>A.
retrofractus</sp> L. var. arboreus, Kap, og <sp>A.
scandens</sp> Thunb. var. deflexus, Kap, meget
smukke. Prægtige Ampelplanter er: <sp>A.
decumbens</sp> Jasq. (A. crispus Lam.), Kap, med lange,
elegante, i Reglen krusede, lysegrønne Ranker, og
<sp>A. Sprengeri</sp> Rgl., Vestafrika, med noget
grovere, saftgrønt Løv, begge med hvide Blomster og
røde Bær og særdeles at anbefale. A. S. har i de
senere Aar faaet den mest udstrakte Anvendelse
som en uundværlig Plante til al Slags gartnerisk
Pynteribrug. Dens saftgrønne fine Ranker er noget
af det smukkeste grønne, der findes til
Sammenstilling i alle Slags Blomsterarrangements, Kranse,
Buketter, Vaser o. s. v., hvortil kommer dets
forbavsende Holdbarhed. Dens Kultur er tillige saare let,
tiltrækkes let af Frø, holdes som ung Plante bedst
i halvvarmt Hus, som ældre i Koldhus. <sp>Kultur:</sp>
A. formeres ved Frø og Stikning; denne udføres
bedst paa følgende Maade: I Jan. eller Febr.
afskærer man de gamle Ranker, lægger dem paa
langs i et Formeringsbed med Sand, dækker dem
med lidt Sand og holder c. 25 ° C. Undervarme og
jævn Fugtighed. Efter 14 Dages Forløb svulmer
de ved Leddene, hvorfra de afskaarne Sideranker
udgik, og efter 4-6 Uger har de Rødder og ny
Spirer. En enkelt Ranke kan paa denne Maade give
mange Smaaplanter. Jordblanding: Bladjord, gl.
Gødning, lerholdig Markjord og rigelig Strandsand
(ikke Lyngjord). Efter en Hvile om Vinteren med
sparsomt Vand og 6-10 ° C. kan de drives frem i
Varmhuset, men maa om Sommeren kultiveres i et
luftigt, halvvarmt Hus eller i Koldhus. Den
fortrinligste Anvendelse af A. plumosus med Afarter
er dog at plante dem frit ud ved Bagvæg i
tempereret Hus, hvor de vokser forbavsende frodigt til
og giver et uvurderligt Materiale af det fineste
Grønt til Binderibrug.
M. H.

<sp>Asparagus</sp>. <sp>Handelskultur</sp>. Forbruget
af fint Grønt til Binderi er i Aarenes Løb vokset
enormt, og afskaaren Asparagus er bleven en
ganske betydelig Konkurrent til Adianthum. Asparagus
har ogsaa den store Fordel fremfor andet Grønt,
at den udmærker sig ved stor Holdbarhed og
Elegance. De mest dyrkede Arter er <sp>A. plumosus
nannus</sp> og <sp>A. Sprengeri</sp>. A. plumosus
nannus dyrkes næsten ulelukkende med Afskæring for
Øje og baade i Potter og som udplantede.
Formeringen sker enten ved Frøudsæd eller ved Deling.
Dyrket i Potter forlanger den en ikke for stiv, men
dog næringsholdig Jord, og trives bedst i et
halvvarmt Hus med svag Skygge om Somrene. For at
undgaa de lange Ranker, som gerne vil fremkomme
paa ældre Planter, maa man mindst hvert andet
Aar i April foretage en Deling af Planterne og
samtidig afrystes den gamle Jord, gamle døde Rødder
afpudses, og de plantes atter i Potter.

Naar alt det grønne i Vinterens Løb er afskaaret,
kan Planterne hensættes under et Bord og henstaa
her uden synderlig Vanding og Varme til Væksten
igen begynder. Naar man f. Eks. for at spare paa
Arbejdskraft vil foretrække fri Udplantning, maa
man foretage Udplantning paa Cementborde, da
Træborde raadner for hurtigt, ligesom man, for at
undgaa de lange Rankers Fremkomst, maa
foretage Omplantning hvert andet eller tredie Aar, og
hertil anvendes helst l Aars Frøplanter; ved
Udplantning kan man anvende en stivere og
kraftigere Jordblanding. Som udplantede er A. dog
tilbøjelige til at faa en mørkere Farve end naar de
er dyrkede i Potter, hvilket forringer deres
Handelsværdi som Binderimateriale. A. Sprengeri
anvendes ogsaa en Del til Afskæring, idet de lange
Ranker finder god Anvendelse til Dekorationsbrug,
men sælges ogsaa en Del som Ampelplanter. Da
den er en meget graadig Plante, maa den have
rigelig Potterum og maa plantes i meget
næringsholdig Jord, ligesom den i Vækstperioden jævnlig

<img>Asparagus Sprengeri.</img>

<img>Asparagus plumosus.</img>
maa fodres med flydende Gødning. I enkelte
Gartnerier dyrkes den ogsaa frit udplantet, udelukkende
beregnet til Afskæring. For at undgaa Fyring i
disse Huse, kan man, naar alt det grønne er
afskaaret, dække Planterne i Vintertiden med lang,
halmet Gødning. A. Sprengeri formeres
udelukkende ved Frøudsæd i Januar eller Februar og maa
ligesom A. plumosus nannus først prikles i Kasser
og senere plantes i Potter; som etaarige Frøplanter
kan begge Arter anvendes til Sammenplantninger.
L. A.
</chapter>

<chapter name="Asparges">
<b>Asparges</b> (d. og n.) Sparris (s.), <sp>Asparagus
officinalis</sp> L. (Convallariaceæ) er en
fleraarig Køkkenurt, der findes vildtvoksende i Syd-,
Øst- og Mellemeuropa; her i Danmark findes den
ogsaa enkelte Steder vildtvoksende, især langs
Strandbredder. Fra en lodret voksende,
efterhaanden stærkt forgrenet Rodstok, dannes stadig ny
Kredse af temmelig tykke og kødede, næsten
ugrenede, men med mange Rodhaar forsynele
Rødder og etaarige Stængler. Det er disse Stængler,
der i ung Tilstand og hyppigst blegede bruges i
Husholdningen og kaldes »Asparges«. Frugten er
et flerfrøet Bær. Af Varieteter dyrkes bl. a.
<sp>Brunsviger Kæmpe</sp>, <sp>Connovers
Colossal</sp>, <sp>Gul Burgunder</sp> og <sp>Dansk
Kæmpe</sp>. De tre første Sorter giver vel tykke
og fortrinlige Skud, men er ikke saa haardføre og
levedygtige som den sidste og langt mere
fordringsfulde, hvorfor denne maa foretrækkes til
Dyrkning hos os. Anlæg af denne Sort kan alt
efter Forholdene give godt Produkt i fra 15-40
Aar. <sp>Kultur:</sp> Formeringen sker ved
Frøudsæd paa særlige Frøbede, 2 Aar forud for
Anlægget, men til større Anlæg vil man vel i Reglen
forsyne sig med Planter fra en Planteskole. Det
Jordstykke, der vælges til Aspargesanlæg, maa
helst være lunt, men skal i alt Fald være solrigt
og frit beliggende og ikke for fugtigt, da det er
af stor Betydning, navnlig naar A. dyrkes til Salg,
at Jorden hurtig kan opvarmes og Væksten tidlig
begynde. Jorden maa være let, helst en
sandblandet Muldjord. Stiv Lerjord er ganske uegnet til
Asparges, selv om den er kraftig og gødningsrig
nok. A., som er en udpræget Strandplante, vil
kunne dyrkes med størst Fordel langs vore Kyster
paa lave, sandede og tangrige Kystenge; selv paa
yderst tarvelig og værdiles Sandjord, hvor ingen
andre af vore Kulturplanter kan trives, gives der
Eksempler paa, at A. kan give et godt Udbytte,
naar Tang anvendes som Grundgødning.
Indtørrede Søer og Vige med sandblandet Dyndjord er
ligeledes fra Naturens Side gode Voksesteder for
A. Jorden, som skal anvendes til Asparges, bør
brakkes godt Sommeren forud, om Efteraaret dybt
behandles og tilføres rigelig Gødning; alt fleraarigt
Ukrudt, Rødder, større Sten, Skaar og andre
uforraadnelige Ting fjernes, og det maa nøje paases,
at raat Ler fra Undergrunden ikke bringes op i de
øverste Lag. Jorden lægges i Kamme og
henligger saaledes Vinteren over. Om Foraaret, naar
Jorden er bekvem, og Aspargesplanterne er
begyndt saa smaat at skyde, i Reglen i første
Halvdel af April, planeres Jordstykket, et godt Lag
Gødning paaføres og nedbringes, Jorden jævnes, og
Rækkerne afsættes i Retningen Nord og Syd med
1,36 m Afstand; en stærk Pæl nedrammes ved
Enderne af Rækkerne. Langs Rækkerne afsættes
nu Mærker med 40-50 cm Afstand, og ved hvert
Mærke graves et Plantehul c. 16 cm dybt og
noget bredere. Bunden i Hullet formes med
Haanden eller Spaden lidt kegleformet, og paa denne
lille Jordkegle sættes Planten med Rødderne
ligeligt udbredt til alle Sider, og saa megen Jord
paaføres der, at Rodkronen er dækket med et 5
cm tykt Lag. En tynd Stok paa 1 m Længde
sættes ved Nordsiden af hver Plante saa forsigtigt, at
Rødderne ikke beskadiges. Der vandes ikke straks
efter Plantningen, men indtræffer der senere tørt
Vejr, kan en Vanding være nødvendig. Er
Planterne særlig kraftige, kan etaarige Planter
bruges, ellers toaarige. Plantningen kan ogsaa
foretages i Aug., men da maa Planterne sættes straks
efter Optagningen og vandes og opbindes straks
efter Plantningen. Efterplantningen kan foretages
til ind i Juni, men for øvrigt efterplantes i Aug.
eller det følgende Foraar. Plantningen af større
Arealer paa Steder, hvor der er naturlige gode
Voksevilkaar for A., kan foregaa paa følgende
Maade: Naar Jorden om Foraaret er bekvem, og
inden den er bleven for tør, afsættes Rækkerne
med 1,70-1,80 m Mellemrum, og hvor Rækkerne
skal gaa, kastes en Fuge til hver Side med en
almindelig Plov; i den saaledes fremkomne Rende,
som bør være c. 16 cm dyb, findeles og jævnes
Jorden, og A. plantes med Rodkronen c. 10 cm
under Jordstykkets oprindelige Overflade og med 5
à 8 cm Jord over Kronen med en indbyrdes Afstand
af 40 à 50 cm. Paa mager Sandjord er det en
Hovedbetingelse, at der raades over store Mængder
Tang. Fremgangsmaaden ved Anlæg saadanne
Steder er følgende: I den brakkede og velbehandlede
Jord afsættes Rækkerne om Efteraaret forud for
Plantningen, og Renderne, hvori Rækkerne skal
staa, pløjes og opgraves til 75 cm Dybde og 50
cm Bredde; heri fyldes c. 60 cm Tang, som
sammentrædes godt og dækkes med et lille Lag Jord.
Til et Anlæg paa 1 Hektar vil medgaa c. 800 Læs
Tang. Om Foraaret plantes A. ovenpaa Tangen paa
et Jordlag paa c. 10 cm. Som Regel faas de
tidligste A. paa saadan Jord, og selv de daarligste,
sandede Kyststrækninger kan anvendes dertil.
Plejen i den første Sommer bestaar deri, at de
unge Skud bindes til Stokkene, naar de er
tilstrækkelig høje. Stykket holdes rent ved Lugning
og Hakning, og der køres med Radrenser mellem
Rækkerne for stadig at holde Jorden løs og
bekvem i Overfladen. Er Vanding fornøden, vandes
grundigt. Naar Toppen om Efteraaret er visnet,
skæres den af tæt over Jorden, de udgaaede
Planter mærkes, og Jorden omstikkes overligt med en
Greb. Naar der indtræder Barfrost, spredes et tyndt
Lag gammel Gødning over Stykket. De to følgende
Aar er Behandlingen omtrent den samme. Naar
Jorden er bekvem, erstattes de udgaaede
Planter ved Efterplantning, og skadelige Insekter
ødelægges. Hvert Efteraar, naar Toppen er vissen,
afskæres den, og der spredes et Lag Gødning over
Bedene. Om Foraaret forhøjes Jordlaget over
Planterne nogle cm, enten ved, at der paaføres Jord
andensteds fra eller ved, at der ved Omstikningen
føres lidt Jord ind over dem fra Gangene. Naar
Aspargesplanterne har staaet urørte paa Bedene i
3 Aar, kan de »stikkes« det 4. Aar, og derfor maa
Bedene i dette Foraar opsættes, det vil sige, at
Jordlaget over Planterne forhøjes saa meget, at det
bliver 20 til 25 cm tykt. Er Jorden i Gangene
af en saadan Beskaffenhed, at den egner sig til at
forhøje Bedene med, omstikkes Stykket, saa snart
Jorden er bekvem og noget af den længste
Gødning er fjernet. Jorden fra Gangene skovles op
paa Bedene, Siderne af disse afstikkes lidt skraat
opefter og klappes med en Skovl, og Overfladen
jævnes med en Rive. Duer Jorden i Gangene ikke
dertil, maa der efter Omstikningen paaføres Jord
andensteds fra. De færdige Bede maa være c. 60
cm brede foroven og 75 à 90 cm forneden.
Opsætningen af Bedene kan paa større Arealer let og
hurtigt foregaa ved Anvendelse af Hestekraft.
Efter at Rækkerne nøjagtigt er afsat, tages 2 lette
Fuger med en Plov paa begge Sider af Rækken
og kastes ind over denne, derefter køres imellem
Bedene med en kileagtig Træsluffe, nærmest
formet som en bred Muldplov; der trækkes af en Hest.
Kusken sidder paa Sluffen og styrer den. Derefter
køres med en anden Træsluffe af modsat Form, der
spænder over Bedet, er bred fortil og smal bagtil,
hvorved den samler Jorden op i Bedform. Bedene
har da omtrent den Form, Højde og Bredde, de
skal have, og kan hurtigt jævnes og klappes med
en Skovl. Hvert Foraar maa denne Opsætning
selvfølgelig finde Sted. Nogle Dage efter Opsætningen,
sidst i April eller først i Maj, kan Stikningen
begynde og vedvare i 6 à 8 Uger; begynder den
tidlig, ophører den St. Hansdag; er den begyndt
senere, kan den udstrækkes til 1. Juli. Selve
Stikningsarbejdet bør udføres meget nøjagtigt med en
dertil særlig indrettet Kniv (s. d. A.) 2 à 3 Gange
daglig. Saa snart man ophører med Stikningen,
jævnes Bedene, idet det øverste Jordlag forsigtig
føres ned i Gangene. Stykket holdes nu rent, og
Behandlingen er i øvrigt som ovenfor angivet. I
Vækstperioden vil det være gavnligt at udstrø
noget Kogsalt eller Chilisalpeter over Bedene i
Regnvejr eller forud for Regn, ligesom ogsaa Vanding
med Gødningvand gør god Virkning. Paa Steder,
hvor Forholdene for Aspargesdyrkning er gode, vil
Forholdet mellem Indtægt og Udgift ved
Dyrkningen stille sig saaledes:

<table>
<td 3 c>Indtægt pr. Hektar:
<td>4000 kg Asparges à 1 Kr.<td r>4000<td c>Kr.
<td 3 c>Udgift pr. Hektar:
<td>Forrentning og Amortisation af Anlægget<td r>750<td c>-
<td>Til Gødning<td r>600<td c>-
<td>Renholdelse og Jordbehandling<td r>300<td c>-
<td>For Stikning, Pakning og Forsendelse<td r>720<td c>-
<td r>Ialt<td r>2370<td c>Kr.
</table>

Tidligere var det ret almindeligt her i Landet
at drive Asparges, og hertil anvendtes da
hovedsagelig Planter fra nedlagte Bede, men nu finder
dette kun undtagelsesvis Sted. Sygdomme:
Jordkrebs, A.-Rust, Kimskimmel, Aspargesbillen.
N. H.

<sp>Frøavl</sp>. Blomsterne er tvekønnede, men
oftest med det ene Køn saa svagt udviklet, at der i
Praksis maa regnes med Han- og Hunplanter,
hvoraf de første giver de største og fleste Skud,
dog næsten uden Frø, medens kun Hunplanterne
bærer nævneværdigt. Krydsning indbyrdes mellem
Sorterne og med den vildtvoksende Asparges sker
let. Gode Stammer er særlig vigtige ved en saa
længevarende Kultur, og det lønner sig derfor med
særlig skarpt Udvalg af Planter til Frøavl. Planter
med faa, men tykke Knopper udvælges ved
Plantningen; og i de nærmest følgende Aar mærkes
yderligere de særlig yderige Planter med tykke
Skud, bedst ved at sætte en varig Stok ned ved
Siden af dem. Disses Skud stikkes ikke og vil
derfor omtrent være afblomstrede, inden
Stænglerne begynder at blomstre paa de Planter, som
er »stukne«, saa Krydsning med disse mindre
værdifulde undgaas. Eller man kan henplante de
saaledes udvalgte paa et særligt Bed, borte fra
Aspargesstykket; hertil vælges flest Hunplanter,
men dog ogsaa enkelte Hanplanter til
Befrugtning. I ingen af disse Tilfælde bør Jorden om
Foraaret højnes over Frøavlsplanterne. Stænglerne
bindes omhyggeligt op. Naar de gødes rigeligt, kan
de give Frø i en lang Aarrække. I Sept. modnes
de 1-3-frøede Bær, naar de er lakrøde og
Kærnerne er sorte og faste. Stænglerne afskæres,
stilles til Eftermodning, hvorefter Bærrene afstryges,
knuses og sættes til Gæring i 8-10 Døgn, skylles
rene, hvorved de golde Frø flyder ovenpaa og
hældes fra; de gode tørres godt og hurtigt.
Omhyggeligt avlet Frø af fin Afstamning kan og bør
betales med en stor Pris over almindelig
Handelsvare, hvortil Udvalg ikke foretages; dette avles
ofte paa de 2-3-aarige Frøbedsplanter. 100 gr
= c. 5500 Frø. Spireevnen holder godt i 2-3 Aar,
men 6-7aarigt Frø kan endnu spire, om end
svagere. Godt Frø spirer med 90-95 pCt. Spiringen
varer 20-30 Døgn, men kan fremskyndes meget
ved, at Frøet staar i Blød i et Par Døgn, c. 20° C.
varmt. Frisk Frø er fyldigt, blanksort; ældre er
mere graaligt og lidt rynket.
H. G-m.

<sp>Asparges Anvendelse:</sp> Bruges som
Slikasparges, stuvet, i Suppe, Gratin, Budding,
Salat, Frikassé o. s. v. Den yderste sejge Hud, der
er stærkest udviklet ved Rodenden, bortfjernes
ved en tynd Skrælning inden Kogningen.
Aspargesskrællinger afkoges til Suppe eller tørres til
Vinterbrug. Asparges koges i let saltet Vand
20-30 Min. Opbevares henkogt.
M. L.
</chapter>

<chapter name="Aspargesbillen">
<b>Aspargesbillen,</b> sparisbaggen (s.) (<sp>Crioceris
asparagi</sp> L.) er en c. 6 mm lang Bille af
gullig Farve, med en mørk
blaagrøn, næsten korsformig
Tegning paa de
sammenfoldede Dækvinger. Æggene er
tynde, spoleformede,
opretstaaende og af sortegraa Farve.
Larven er mørk graagrøn
kluntet af Form; den gnaver
paa Blade og Grene, men især
paa Toppen af de spiselige
Skud. Som Middel mod dette
Skadedyr anbefales Indsamling
ved at stryge over Planterne
med en omvendt, godt
udspændt Paraply, eller
Sprøjtning med et Arsenikmiddel;
dette sidste maa dog først bruges, naar Stikningen
er ophørt.
A. T.

<img>Aspargesbille.
Larven t. venstr.</img>
</chapter>
<chapter name="Aspargesrust">
<b>Aspargesrust</b> (Puccinia asparagi) kan gøre
megen Skade i Aspargeskulturer. I Foraarstiden ses
A. som rødgule Pletter paa de unge Skud; senere
viser der sig kanelbrune Rusthobe, som kan brede
sig over hele Toppen; disse afløses af kulsorte
Smaapletter. A. forebygges ved Nedskæring af de
angrebne Skud i Foraarstiden og ved Indsamling
og Opbrænding af Toppen om Efteraaret.
F. K. R.
</chapter>

<chapter name="Aspargeskaal">
<b>Aspargeskaal</b> se <sp>Broccoli</sp>.
</chapter>

<chapter name="Aspargeskniv">
<b>Aspargeskniv.</b> Uundværligt Redskab til
at stikke Asparges med. Formen maa
at være en saadan, at man let og hurtigt
kan overskære netop den Asparges, man
tilsigter, tæt over dens Udspring, uden
at være særlig udsat for at saare
andre nærsiddende yngre Aspargesskud.
En, Skaftet medregnet, 35 cm lang,
smal, stiv Kniv med en 3,5 cm bred
spatelformet Udvidelse med skarpsleben
Æg i Spidsen. Er særdeles praktisk og
let at arbejde med
N. H.

<img>Aspargeskniv.</img>
</chapter>

<chapter name="Aspargessalat">
<b>Aspargessalat</b> se <sp>Salat</sp>.
</chapter>

<chapter name="Aspargesært">
<b>Aspargesært</b> <sp>Lotus
Tetragonolobus</sp> L. (Papilionaceæ), enaarig
Køkkenurt; stammer fra Sicilien. Uden
væsentlig Betydning for Havebruget. De firkantede
Bælge kan i ganske ung og skør Tilstand bruges
som Surrogat for Asparges og grønne Bønner.
<sp>Kultur:</sp> Frøet saas i 4 Rækker paa 1 m Bede
med 3-4 cm mellem Frøene. Da Planterne
udvikler sig hurtigt, kan der foretages Udsæd flere
Gange fra sidst i April til Midsommer. Er med
sine smukke røde Blomster og regelmæssige
Vækst ret anvendelig som Kantplante i
Køkkenhaven. Spireevnen bevares 4-5 Aar. 5 gr Frø
indeholder c. 80 Korn.
J. J. H.

<sp>Frøavl</sp>. Blomsterne er tvekønnede. Ingen
Krydsningsfare. Saas sidst i April, 2-3 cm dybt.
Rækkeafstand 30 cm, 7-8 cm mellem Frøene.
Modning i Aug. Planterne rykkes da op eller
afskæres og vejres godt. Bælgene slutter fast om
Frøene, saa der maa tærskes haardt og kun naar
de er stærkt tørre. 100 gr = 1600-2000 Frø;
nok til 80 m Række. Spirer i 8-12 Døgn; godt
Frø med 95-98 pCt. Frøavlen er let, men
Forbruget af Frø er ringe.
H. G-m.

<sp>Anvendelse:</sp> Unge, skøre Bælge koges i
Vand. Spises stuvede, ustuvede til Smørrebrød,
Kødretter eller med rørt Smør.
M. L.
</chapter>

<chapter name="Aspergillus">
<b>Aspergillus</b> se Sygdomme paa
<sp>Konserves</sp>.
</chapter>

<chapter name="Asperula">
<b>Asperula</b> (Rubiaceæ), <sp>A. orientalis</sp> Boiss.
(<sp>A. azurea setosa</sp> hort.), Kaukasus, enaarig
Sommervækst, anvendelig til Blomsterbede,
Rabatter og Indfatning; c. 15 cm; Blomstringstid
Juni-Juli; smuk himmelblaa. <sp>Kultur:</sp> Saas paa
Voksestedet i Marts-April, udtyndes til 15 cm
Afstand. Frøets Spirekraft 3 Aar; Spiring i Løbet af
14 Dage.

<sp>A. odorata</sp> L., Skovmærke, Bokar (d.), Myske
(n.). Staude, Europa, c. 20 cm; hvide Blomster i
Maj-Juni. Noksom bekendt vildtvoksende Plante i
vore Skove, der ved sit friske og stærkt duftende
Løv er alles Yndling. Egner sig godt til
Plantning i Haver paa skyggefulde Steder, under
Træer, som Indfatning etc. Formeres let ved
Deling i Aug.-Septbr.; Frøudsæd kan ogsaa anvendes,
men Frøet bruger lang Tid til at spire.
L. F.
</chapter>

<chapter name="Asphodelus">
<b>Asphodelus</b> (Liliaceæ), Staude. <sp>A. luteus</sp> L.,
Kejserlys, Sydeuropa, 1 m, sivformede,
trekantede Blade, der danner en tæt Busk. Stængelen
med Blade i aftagende Størrelse. Blomsterne gule,
parvis, i et langt Aks. Maj-Juni. <sp>A. ramosus</sp>
L., Sydeuropa, 1 m lange, sværdformede Blade,
Stængelen nøgen, forgrenet, Blomsterne hvide,
Maj-Juni. A. er smukke, anselige Planter, der er
gode som Rabatplanter og enkeltstaaende i
Græsplæner. <sp>Kultur:</sp> A. formeres let ved Deling og
Frø om Foraaret. De trives i enhver god
Havejord.
C. V. L.
</chapter>

<img>Aspidium aculeatum.</img>

<img>Aspidium aculeatum angulare.</img>
<chapter name="Aspidistra">
<b>Aspidistra</b> (Convallariaceæ), Koldhusplante. <sp>A.
elatior</sp> Blume., Japan, store, grønne Blade,
<sp>A. e. variegata</sp> med hvidbrogede Blade. A.
hører til vore bedste og mest haardføre
Bladplanter til Dekoration og har navnlig vist sig at være
udmærkede Planter til Dyrkning i Værelser.
<sp>Kultur:</sp> A. formeres ved Deling. De plantes i
Græstørvjord, blandet med velforraadnet Gødning og
lidt Sand. Omplantning finder kun Sted, naar det
er strengt nødvendigt, og de dyrkes i Bakke eller
et Væksthus, hvor der kan holdes skygget og lidt;
fugtigt. Væksten fremmes meget, dersom man,
navnlig efter Delingen, kan give Planterne lidt
Undervarme.
M. H.
</chapter>

<chapter name="Aspidium">
<b>Aspidium</b> (Polypodiaceæ), Skjoldbregne,
Bregneslægt med over 50 Arter, dels til Friland, dels
til Koldhus og dels til varmt eller tempereret Hus.
Blandt de smukkeste til Friland regnes: <sp>A.
acrostichoides</sp> Sw., Nordamerika, <sp>A.
aculeatum</sp> Sw., Europa, med Varieteten <sp>A. a.
angulare</sp>, <sp>A. cristatum</sp> Sw., Europa, <sp>A. Filix
mas</sp> Sw., Europa, med flere Varieteter, <sp>A.
rigidum</sp> Sw., Europa, <sp>A. spinulosum</sp> Sw.,
Europa, <sp>A. Thelypteris</sp> Sw., Europa, o. fl.,
voksende i fugtige Skove. De fleste af dem gaar
ogsaa under synonyme Slægtsnavne som
Polystichum, Lastræa og Polypodium (f. Eks.
Polystichum aculeatum Kit, Lastræa Filix mas. Presl.,
Polypodium Telypteris L.). Under Koldhusarter
kan nævnes: <sp>A. aculeatum</sp> Sw. var.
<sp>squarrosum</sp> og <sp>proliferum</sp>, <sp>A. capense</sp> Willd.,
Sydamerika, Natal, Ny Zealand, <sp>A. falcatum</sp>
Sw., Japan, <sp>A. pungens</sp> Klf., Sydafrika, <sp>A.
trifoliatum</sp> Sw., Antillerne. Til varmt eller
tempereret Hus: <sp>A. molle</sp> Hook., Brasilien, og
<sp>A. m. violescens</sp>, <sp>A. trapezoides</sp> Spr.,
Vestindien, o. fl. <sp>Kultur</sp>: se Bregnekultur.
M. H.
</chapter>

<chapter name="Asplenium">
<sp>Asplenium</sp> (Polypodiaceæ), Fjerbregne. Til denne
smukke Bregneslægt hører over 200 Arter,
hvoriblandt mange prægtige baade til Frilands-,
Koldhus- og Varmhuskultur. Følgende Udvalg
anbefales til Friland, særlig paa Stenhøje eller
Klippepartier, da de næppe fordrer saa lavt og fugtigt
Voksested som flere andre Frilandsbregner: <sp>A.
Adiantum nigrum</sp> L., Europa, <sp>A. Ruta
muraria</sp> L., Europa, <sp>A. septentrionale</sp>
Hoffm., Europa. <sp>A. Trichomanes</sp> L., Europa
(meget fin og sirlig), <sp>A. viride</sp> Huds., Europa,
og <sp>A. Filix femina</sp> Bernh. (Athyrium,
Diplazium og Polypodium F. f.), Europa, Nordamerika.
Denne sidste Art indbefatter mange smukke
Varieteter med delte og krusede Smaablade: coronatum,
cristatum, dædaleum, multifidum, Elworthii. Til
Koldhus fremhæves: <sp>A. bulbiferum</sp> Forst.
Gulerodsbregne, Australien, Meksiko, prægtig Art,
indtil 1 m lange, fint delte Blade, der er rigt
plantebærende. <sp>A. dimorphum</sp> Kze., Norfolk,
ligner foregaaende, har endnu mere findelte
Smaablade, især paa de sporebærende Blade, hvor
Findelingerne varierer saa stærkt, endog paa samme
Blad, at det kan se ud, som om det var Blade af
helt forskellige Planter. <sp>A. obtusatum</sp> Forst.
og var. <sp>obliquum</sp>, Ny Zeeland, <sp>A.
palmatum</sp> Mett., Madeira, ejendommelig og smuk med
5 lappede Blade. <sp>A. viviparum</sp> Presl. og
<sp>præmorsum</sp> Sw. — begge fra St. Mauritius — den
første, svarende til Navnet, stærkt plantebærende,
den anden med glinsende, sortgrønne Blade, hvis
skævt kileformede Smaablade ender i en lang
Spids. Til Varmhuskultur anbefales: <sp>A.
Belangeri</sp> Kze., Java, <sp>A. Serra</sp> Langsd., tropiske
Amerika, og fremfor alle <sp>A. nidus</sp> L.,
Fugleredebregne, Ostindien, bekendt smuk Bregne, hvis
udelte og helrandede, læderagtige Blade former sig
som en Rede paa den tykke Rodstok; de ny Blade,
frisk saftgrønne med fin og smuk Nervation, maa
fredes omhyggeligt for Snegle. Den holdes dog
kun som yngre Plante i Varmhus; ældre Planter
udvikler sig sundest og bedst i et halvvarmt Hus
— om Sommeren alm. Koldhus —, hvor de bedre
gaar fri for Angreb af Thrips og Spind.
<sp>Kultur:</sp> se Bregnekultur.
M. H.

<img>Asplenium F. f. setigerum.</img>

<img>Asplenium nidus.</img>
</chapter>

<chapter name="Astelma">
<b>Astelma</b> se <sp>Helipterum</sp>.
</chapter>

<chapter name="Aster">
<b>Aster</b> (Compositæ), Staude. <sp>A. alpinus</sp> L.,
Mellemeuropa, 20 cm, Maj, lyslilla med gul Skive.
<sp>A. a. albus</sp>, hvid. <sp>A. a. Nixe</sp>, storblomstret,
lyslilla med drejede Randkroner, ejendommelig.
<sp>A. a. superbus</sp>, store lilla Blomster. <sp>A.
Fremontii</sp> A. Gray, Nordamerika, 35 cm, lillarosa,
April-Maj. <sp>A. hybridus subcoeruleus</sp>,
40-50 cm, skinnende lysviolet med brungul Skive,
meget smuk. Ovennævnte Arter blomstrer i
Maj-Juni paa enblomstrede Stængler og er lige
anvendelige til Indfatning, Rabatter og Stenhøje. De
følgende Arter har flerblomstrede Stilke og udmærker
sig ved den uhyre Blomsterrigdom fra Aug. til det
seneste Efteraar. Af alle Arterne tiltrækkes der
stadig en Mængde ny og bedre Varieteter;
hvorfor der henvises til disse Hybrider i
Staudeprislisterne. <sp>A. Amellus</sp>, Nordamerika, 80 cm,
lilla. <sp>A. cordifolius</sp> L., Nordamerika, 80 cm,
Septbr.-Okt., elegante, fine, sartlilla Blomsterstande.
<sp>A. Datschi</sp> hort., hvide Blomster, Novbr. <sp>A.
ericoides</sp> L., Nordamerika, 75 cm, Okt.-Novbr.,
finløvet med ganske smaa, sirlige hvide Bl. <sp>A.
diffusus</sp> Ait., Nordamerika, <sp>A. d.
horizontalis</sp>, brune Blomster med hvide Tegninger. <sp>A.
laevis</sp>, L., Nordamerika, 1,50 m, Okt. <sp>A.
Novæ-Angliæ</sp> L., Nordamerika, 1,25 m.
Oktbr.-Novbr. <sp>A. Novi-Belgii</sp> L., nydelig Art,
hvorfra mange af de smukkeste Haveformer stammer.
<sp>A. puniceus</sp> L., Nordamerika. <sp>A. p.
pulcherrimus</sp>, 1,50 m, Septbr.-Okt., store
sartlilla Blomster. <sp>A. Shortii</sp>, Lindl., Nordamerika,
1,50 m, hvidlilla, storblomstret. Alle Efteraars-A.
er fortrinlige Rabatplanter og dekorative til
Beplantning foran Busketter o. lign. samt meget
holdbare afskaarne til Vasepynt og Binderi.
<sp>Kultur:</sp> Arterne formeres let ved Frø og Deling, ny
sjældne Sorter ved Stiklinger om Foraaret i
Formeringshus eller varm Bænk. A. fordrer en
velgødet, ikke for svær Jord og ynder Sol for ret at
blomstre, navnlig for de sildigste Arters
Vedkommende.
C. V. L.

De sildigt blomstrende Arter kan ikke anbefales
i Norge uden under særdeles gunstige Forhold i
Landets sydvestlige Egne.
N—k.

<img>Aster al pinus »Nixe«.</img>
</chapter>

<chapter name="Asteriscus">
<b>Asteriscus</b> se <sp>Jerichorosen</sp>.
</chapter>

<chapter name="Asters">
<b>Asters</b> = Sommerasters se <sp>Callistephus</sp>.
</chapter>

<chapter name="Astilbe">
<b>Astilbe</b> (Saxifragaceæ), Falsk Spiræa; Stauder
med 2-3 Gange fjersnitdelte eller tredelte Blade og
talrige, tætsiddende smaa Blomster, samlede i store
forgrenede Stande. <sp>A. chinensis</sp> Franch. &
Sav., Kina, c. 60 cm, har rødlige Blomster i Juli.
<sp>A. Davidii</sp> A. Henry, Kina, 1 m, med store
Blade og en smal, opret, forgrenet Klase med
rødviolette Blomster i Aug.-Sept. Ved Krydsning af A.
Davidii med andre Astilbearter og Varieteter er der
tiltrukket en hel Del pragtfulde, høje og
mellemhøje Hybrider, med forskellig Blomstringstid i de
sarteste hvide, rosa og rede Nuancer. <sp>A.
japonica</sp> A. Gray (Hoteja japonica Morr. & Dcne),
Japan, c. 60 cm, har hvide Blomster i Juli. <sp>A. j.
fol. aureo-reticulatis</sp> har gulbrogede
Blade. <sp>A. rivularis</sp> Buch., Himalaya, 1-1,50 m,
med hvide Blomster i Juli-Aug. Har smukke,
store, indtil 1 m lange Blade med brunrød
Behaaring. <sp>A. Thunbergii</sp>, Japan, Kina, 60
cm, med forskellige Varieteter fra skinnende hvidt
til rosa. Astilbearterne og deres Former er
smukke, anvendelige Stauder til blandede
Rabatter, men navnlig smukke, grupperede ved
Vandpartier, dog saaledes at de staar c. 40 cm over
den højeste Vandstand, da de ellers vil gaa til
Grunde; idet de ikke taaler at staa i Vand som de
ægte Sumpspiræa. Japonicaarterne og de tidlige
Hybrider — navnlig <sp>Queen Alexandra</sp> og
<sp>Peach-blossom</sp> — bruges ogsaa meget til
sildig Drivning. <sp>Kultur:</sp> Formeres ved Deling og
dyrkes i en kraftig, noget fugtig Jord.
C. V. L.

<sp>A. japonica</sp>. De forskellige Varieteter af A.
japonica anvendes navnlig som Potteplanter til

<img>Astilbe Thunbergii elegans.</img>
Drivning om Foraaret. Formering sker ved Deling, og
de delte Planter udplantes med 30-45 cm Afstand,
helst paa fugtig Jord, da de kræver meget Vand.
Egner Jorden sig ikke for Kulturen, lønner denne
sig ikke, da kraftige Planter faas billigt fra
Holland, hvilket er det almindeligste. Til Drivning
anvendes sædvanligt 3-aarige Planter, der optages
i Septbr., indplantes i 16-20 cm Potter og
opbevares frostfrit til Drivningen skal begynde, først
i Jan. Der medgaar c. 10 Uger til Drivningen ved
en Temp. af 15-20 ° C.; senere tager Drivningen
ikke saa lang Tid, selv ved lavere Temp.
Planterne maa under Drivningen staa lyst og frit,
hvorfor de efterhaanden kræver megen Plads, da
de unge Blade ellers let angribes af Raaddenskab.
Endvidere behøver de meget Vand, hvorfor de
helst maa anbringes i Underskaale; af og til gives
flydende Gødning. Fugtig Luft er ogsaa nødvendig
for at hindre Angreb af Bladlus. Da Bladene ikke
taaler Rygning med Tobak, kan Bladlusene kun
dræbes ved Dampning med andre insektdræbende
Midler (se Rygning). Jordblanding: Alm.
Varmebedsjord.
P. F.
</chapter>

<chapter name="Astralagus">
<b>Astralagus</b> (Papilionaceæ), Astragel, fleraarige og
enaarige Frilandsplanter med uligefinnede,
mangeparrede Blade. <sp>A. alopecuroides</sp> L., Syd-
og Østeuropa, 1 m. Hvidgule Blomster i
hovedformede Aks; Juni-Juli. <sp>A. alpinus</sp> L.,
Europas Bjærge, blaaviolette Blomster. <sp>A. danicus</sp>
Retz., Mellemeuropa, Danmark; lav krybende;
blaaviolette Blomster. <sp>A. exscapus</sp> L.,
Mellemeuropa, 5 cm. Bladene tæthaarede, Blomsterne
gule, sidder dybt nede mellem Bladene. <sp>A.
galegiformis</sp> L., Kaukasus, 1 m. Hvidgule
Blomster i et c. 10-12 cm langt Aks. <sp>A.
monspessulanus</sp> L., Sydeuropa, c. 40 cm. Bladene med
talrige Smaabladepar, Blomsterne lysrøde i store
løse Hoveder paa lange Stilke, som ikke kan bære
sig selv, men ligger henad Jorden, Juni-Juli. <sp>A.
Onobrychis</sp> L., Sydeuropa, Sibirien, c. 30 cm.
Røde Blomster, Juni-Juli. <sp>Kultur:</sp> Formeres
ved Frø, nogle Arter tillige ved Deling. De
højerevoksende Arter plantes paa Rabat, de
laverevoksende paa Stenhøj paa skraa Flader med veldrænet
Jord eller som A. exscapus klemt inde mellem
Sten, men med god Plads til de dybtgaaende
Rødder.
A. L.
</chapter>

<chapter name="Astrantia">
<b>Astrantia</b> (Umbelliferæ), Stjerneskærm, Staude
med haanddelte Blade og Blomster i enkelt Skærm
med store Svøbblade. Arterne er kun lidet
forskellige; den mest dyrkede er <sp>A. major</sp> L.,
Europa, Orienten, 30-60 cm, rødlighvide Blomster
i Juni-Aug. Benyttes paa Stauderabatter,
Stenhøje og i Udkanten af Busketter. <sp>A. minor</sp> L.,
Alperne, er lavere med hvide Blomster. <sp>A.
helleborifolia</sp> Salisb., Kaukasus, har dybere delte
Blade og rødlige Blomster. <sp>Kultur:</sp> Formeres
ved Frø og Deling. Trives bedst i svær Jord og
nogen Skygge.
G. B.
</chapter>

<chapter name="Astrophytum">
<b>Astrophytum</b> (Cactaceæ). Tempereret Hus. <sp>A.
myriostigma</sp> Lem., Meksiko, fladtrykt
Kugleform med 5-6 stærke Ribber; den bleggrønne
Overhud er helt oversaaet med smaa hvide Punkter
(Filtbundter). De ret store gule Blomster
fremkommer paa Plantens Top i Sommertiden og holder
sig indtil 8 Dage. Tornene er hos Hovedarten
erstattede med Filtbundter; en Varietet har korte
Torne. <sp>Kultur</sp> se Cactus.
J. K. J.
</chapter>

<chapter name="Ataccia">
<b>Ataccia</b> se <sp>Tacca</sp>.
</chapter>

<chapter name="Athalia">
<b>Athalia</b> se <sp>Turnips-Bladhveps</sp>.
</chapter>

<chapter name="Athamanta">
<b>Athamanta</b> (Umbelliferæ), Staude. <sp>A.
Matthioli</sp> Wulf., Sydøsteuropa. 25-30 cm. Meget
findelte Blade, uanselige, smaa, hvide Blomster i
Skærme; Juli. Paa Grund af sine fine, smukke
Blade fortjener den Plads paa Rabat eller Stenhøj.
<sp>Kultur:</sp> Formeres ved Frø eller Deling.
Plantes paa Stenhøj.
A. L.
</chapter>

<chapter name="Athyrium">
<b>Athyrium</b> (Polypodiaceæ). Denne Slægt, som
omfatter en Del smukke Frilandsbregner, slaas ofte
sammen med Asplenium, særlig Arten: A. Filix
femina Syn. Asplen. F. f. Se Asplenium.
M. H.
</chapter>

<chapter name="Atragene">
<b>Atragene</b> (Ranunculaceæ). Haardføre, klatrende,
buskagtige Planter. <sp>A. alpina</sp> L. (Clematis
alpina Mill.), Alperne, Nord-Øst-Asien. En ikke
meget højtvoksende Art, med trekoblede eller
dobbelt trekoblede Blade. Planten klatrer ved Hjælp
af Smaabladenes Stilke, der slynger sig om den
Genstand, hvortil Planten støtter sig. Blomsterne,
der fremkommer i Maj-Juni, er enligtsiddende,
langstilkede, anselige, smukke, blaa med 4 lange,
lancetformede, tilspidsede Blosterblade. <sp>A.
sibirica</sp> Mill., Sibirien. Ligner saavel i Vækst som
i Blad- og Blomsterbygning meget foregaaende,
men Blomstens Farve er hvid.
A. B.

<sp>Kultur:</sp> A. formeres ved Frø, der saas om
Efteraaret, og ved Aflægning, i let Jord. Behandles
og benyttes som en mindre Clematis.
J. B.
</chapter>

<chapter name="Atraphaxis">
<b>Atraphaxis</b> (Polygonaceæ). Lave Buske med
eller uden Torne. <sp>A. frutescens</sp> K. Koch,
Rusland, Asien, 1-2 m; har smalle Blade og blegrøde
Blomster i en rigtblomstret Top. <sp>A. buxifolia</sp>
Jaub. & Spach, Turkestan, 1 m. Bladene er
rundagtige, blanke; Blomsterne rosenrøde eller hvide i
en rigtblomstret Top. Plantes paa Stenhøj, ved
Mure eller paa Ruiner. Formeres ved Aflægning
eller Stikning.
A. L.
</chapter>

<chapter name="Atriplex">
<b>Atriplex</b> (Chenopodiaceæ), Melde (d. og n.), Molla
(s.). <sp>A. hortensis</sp> L., Melspinat, var.
<sp>atrosanguinea</sp>, blodrød Melde. <sp>A. h. var.
cupreata</sp>, karminrøde Blade, der senere antager en
kobberfarvet Metalglans. Begge er enaarige, 1,5-2
m høje Prydplanter, der egner sig ret godt til
Bladgrupper, Rabatter og aabne Steder i Buskadser,
hvor de ved deres smukt farvede Blade og
Stængler gør god Virkning. <sp>Kultur:</sp> Meget let; saas
i Marts-April paa Voksestedet; udtyndes til c. 50
cm Afstand. Frøets Spirekraft 3 Aar; Spiring i
Løbet af 2-3 Uger.
L. F.
</chapter>

<chapter name="Atrofi">
<b>Atrofi</b> se <sp>Misdannelser</sp>.
</chapter>

<chapter name="Attalea">
<b>Attalea</b> (Palmaceæ), Varmhuspalme. En
ualmindelig smuk Palme med mørkegrønne, fjerdelte
Blade, hvis enkelte Segmenter i Hjemlandet
opnaar en Længde af indtil 1 m. De er ikke
almindelig udbredte og kendte, men fortjener det
paa Grund af de smukke Blade. <sp>A. compta</sp>
Mart., Brasilien, er vel den smukkeste. <sp>A.
excelsa</sp> Mart., Brasilien; de enkelte Segmenter i
det fjerdelte Blad er spaltede i Spidsen. <sp>A.
funifera</sp> Mart., Brasilien, leverer det bekendte Stof,
Piassaba, Rester af Bladskeder, som anvendes til
Koste, Maatter, Børster m. m. <sp>A. spectabilis</sp>,
Brasilien, en overordentlig smuk, men ogsaa meget
kostbar Art. <sp>Kultur</sp> se Palmer.
M. H.
</chapter>

<chapter name="Aubergine">
<b>Aubergine</b> se <sp>Solanum</sp> som Prydfrugtplante.
</chapter>

<chapter name="Aubrietia">
<b>Aubrietia</b> (Cruciferæ), Blaapude, lave, fleraarige
Frilandsplanter, som paa Grund af deres
Blomsterrigdom, lave tætte Vækst og smukke rene
Blomsterfarver i særlig Grad bliver anvendelige paa
Stenhøj, til Indfatning eller til Plantning i
Grupper. <sp>A. deltoides</sp> DC., Sydeuropa, og <sp>A.
libanotica</sp> Boiss., Libanon, er hinanden
nærstaaende Arter med graaliggrønne Blade og lilla eller
violette Blomster i Maj. Der findes en Del
Hybrider med kraftigere farvede Blomster: <sp>Dr. Mules</sp>
har dybt violette Blomster, mens <sp>A. Leichtlinii</sp>
har karminrosa og <sp>A. Moerheimii</sp> rosa
Blomster; <sp>Fire King</sp> har karmesinrøde Blomster.
<sp>Kultur:</sp> Formeres let ved Deling, Stikning,
Aflægning eller ved Frøudsæd i Potte (Sorterne
kun ved vegetativ Formering); de unge
Planter kan om Sensommeren eller hen paa Efteraaret
henplantes paa Blivestedet, hvor man bør plante
dem ret spredt, da de snart breder sig og hurtigt
danner sammenhængende Tæpper. Er meget
nøjsomme med Hensyn til Jordbund, foretrækker dog
snarere en tør end en fugtig Plads.
A. L.

<img>Aubrietia paa Stenhøj.</img>
</chapter>

<chapter name="Aucuba">
<b>Aucuba</b> (Cornaceæ), Koldhusplante, der bliver
c. 2 m høj. <sp>A. himalaica</sp> Hook. fil.,
Himalaya, med lange, smalle, ensfarvet grønne Blade
og gulrøde Bær. <sp>A. japonica</sp> Thunb., Japan,
med røde Bær og glinsende, læderagtige Blade,
tæt oversaaede med smaa gule Pletter, er den
vigtigste. Af den haves forskellige Varieteter, der
dog kun adskiller sig lidet fra hverandre i
Bladenes Form og Farvetegning og ingen væsentlige
Fortrin besidder. A. er tvebo, hvilket dog kun
har Betydning for Tiltrækning af ny Varieteter,
eller hvis man sætter Pris paa de røde Bær i
Forening med de dekorative Blade, paa hvilke
Anvendelsen som Dekorationsplante, om Sommeren i
det fri, om Vinteren i Koldhus, i Vestibuler, paa
Trapper o. l. St., beror. <sp>Kultur:</sp> A. formeres
ved Stiklinger i Aug. uden Varme, overvintres i
Koldhus og udplantes i Maj paa Friland i
velbehandlet Jord paa en let beskygget Plads. De
knibes en Gang for at forgrene sig bedre og
indplantes i Slutningen af Aug. eller Begyndelsen af
Septbr. Denne Behandling gentages de første Aar.
De trives i enhver almindelige god Havejord. Vil
man sikre sig en rigelig Afsætning af de
pyntelige, røde Bær, er det nødvendigt at foretage
kunstig Befrugtning; en Hanplante vil give
tilstrækkeligt af Støvkorn til Bestøvning af en Mængde
Hunplanter. At Arret er tjenligt til Befrugtning,
kendes paa, at det overtrækkes med en klæbrig
Vædske. Stundom er Hanblomsterne udfoldede, før
Hunplantens Blomster er tjenlige til Bestøvning;
man samler da Støvet med en fin Kamelhaars
Pensel paa en Glasplade og dækker Støvet med
en anden Glasplade; opbevarede paa denne Maade
skal Støvkornene kunne holde sig levedygtige et
Par Uger.
P. F.
</chapter>

<chapter name="August">
<b>August</b> se <sp>Oversigt</sp> over de maanedlige
Arbejder paa Friland og under Glas.
</chapter>

<chapter name="Aurikel">
<b>Aurikel</b> se <sp>Primula</sp>.
</chapter>

<chapter name="Auktion">
<b>Auktion</b> se <sp>Haveprodukternes
Omsætning</sp>.
</chapter>

<chapter name="Aurvæltning">
<b>Aurvæltning</b> (n.) se <sp>Kulegravning</sp>.
</chapter>

<chapter name="Avena">
<b>Avena</b> (Gramineæ). <sp>A. sterilis</sp> L.,
Sydeuropa; enaarigt Sirgræs. Meget anvendeligt til
saavel friske som tørrede Buketter, men maa
afskæres paa et tidligt Stadie, da Frøet, som er den
væsentligste Pryd, ellers let falder af. Højde
80-120 cm. <sp>Kultur:</sp> Saas i Marts-April paa
Voksestedet. Frøets Spirekraft 2-3 Aar; Spiring i
Løbet af 2 Uger.
L. F.
</chapter>

<chapter name="Avenbok">
<b>Avenbok</b> (s.) se <sp>Carpinus Betulus</sp>.
</chapter>

<chapter name="Avnbøg">
<b>Avnbøg</b> se <sp>Carpinus Betulus</sp>.
</chapter>

<chapter name="Axelrøn">
<b>Axelrøn</b> se <sp>Sorbus Aria</sp>.
</chapter>

<chapter name="Ayshire Rose">
<b>Ayshire Rose</b> se <sp>Busketroser</sp> under <sp>Rosa</sp>.
</chapter>

<chapter name="Azalea">
<b>Azalea</b> (Rhodoraeeæ), Koldhusplante. <sp>A. indica</sp>
L., Kina, Japan. Lav Busk med stedsegrønne
Blade og i Spidsen af Skuddene en Blomsterknop,
hvoraf udvikles 1-3 Blomster. Der findes talrige
Sorter med enkelte eller fyldte Blomster, hvide og
i alle røde Farver, undertiden stribede eller
plettede, ofte med en mørkt punkteret Plet i den øvre
Del af Blomsten; hos de hvide Sorter er den
grønlig og lidet iøjnefaldende; Kronbladene har ofte
mere eller mindre bølgede og krusede Rande.
Der er endvidere Forskel paa Sorterne med Hensyn
til Bladenes Form, Størrelse og Beklædning, men
navnlig i Retning af deres større eller mindre
Villighed til at lade sig drive. I Koldhus falder
Blomstringstiden først sent om Foraaret, men ved
Drivning kan enkelte Sorter haves i Blomst til Jul og
flere i Jan.-Febr. <sp>Tidlige Sorter:</sp> Deutsche
Perle, fyldt ren-hvid, med jævnt afrundede Rande;
meget tidlig. Frau Minna Hartl, karmin rosa,
fyldt, Mme de Kerchove Lippens, hvid og rosa
med mørke Striber. Mme Petrick, klar rosa.
Sigismund Rucker, rosa med mørkt punkteret Plet og
bred hvid Rand. Simon Mardner, stærk rosa, fyldt.
<sp>Senere Sorter:</sp> Franz Scirovi, lys rosa, fyldt.
Helene Thelemann, rosa, fyldt. Hermosa, mørk
rosa, fyldt. Hexe, mørk, karmin, fyldt. Pharalde
Mathilde, hvid med røde Striber og Punkter, fyldt.
Président Oswald de Kerchowe (Emma), sart rosa
med lys Rand, fyldt. Professor Walters, rosa med
hvid Rand. Sakuntala, alabasthvid, stærkt fyldt,
kompakt Vækst. Vervaeneana, stor rosa med hvid
Kand, fyldt. Vervaeneana, hvid, ny, ren, hvid,
stærkt fyldt. <sp>Sildige Sorter:</sp> Anna Klein,
hvid med karmin Striber, kruset, fyldt. Bernhard
Andreas alba, hvid, fyldt John T. D. Lewelyn,
sart rosa med hvid Rand. Mdm. van der Cruyssen,
rosa, med mørk Tegning, rigtblomstrende. Niobe,
elfenbenshvid, stor, fyldt. Paul Weber, gullig rosa,
med mørk Tegning, fyldt, rigtblomstrende.
<sp>Kultur:</sp> Formering, der sker ved Stiklinger eller,
hvilket er almindeligst, ved Podning paa unge
Stiklingplanter af kraftigvoksende Sorter, f. Eks.
den ældre Sort Duc Adolphe de Nassau, foretages
sjældent her til Lands, men navnlig i Sachsen og
Belgien, hvorfra Planterne indforskrives om
Efteraaret med ansatte Blomsterknopper. I de senere
Aar har navnlig de belgiske A. vundet Indpas,
fordi de er fyldigere, som Følge af, at de
væsentligst dyrkes udplantede og lige indtil Forsendelsen
foregaar. Indplantningen sker altsaa efter
Ankomsten, og der kræves en omhyggelig Behandling i
Bakke under Glas, indtil Rødderne atter er komne
i Virksomhed. De er sædvanlig tiltrukne med
Stamme af 20-30 cm Højde, men der anvendes
ogsaa Kegleform, hvis Tildannelse dog kræver
længere Tid. I Oktober indflyttes Planterne i Koldhus,
hvorfra de efterhaanden tages ind til Drivning.

Drivning i det Øjemed at have blomstrende
Azalea til Jul tager sin Begyndelse i Slutningen
af Oktbr., og hertil maa kun benyttes de tidligste
Sorter, som Deutsche Perle, Sigismund Rucker,
ligesom Knopperne maa være enten synlige eller let
følelige. Der begyndes med en Temperatur af
12-15 ° C., der efterhaanden kan forhøjes, navnlig
mod Slutningen. Det er dog ikke hvert Aar, at
de lige let lader sig drive paa denne Tid, og
undertiden udvikler kun de fremmeligste Knopper sig.
Til Blomstring i Jan. indsættes tidligere Sorter
sidst i Novbr. og saa fremdeles, men medens der
til de første Drivninger medgaar c. 8 Uger,
kræves der mindre og mindre Tid, jo mere man
nærmer sig den normale Blomstringstid, og det maa
ogsaa erindres, at Knopperne da er mere
udviklede ved Drivningens Begyndelse. Under
Drivningen sprøjtes Planterne en Gang midt paa Dagen,
indtil Blomsterne udfolder sig, og de Skud, der
fremkommer ved Siden af Blomsterknopperne inden
den Tid, maa fjernes i Tide, da de ellers udvikler
sig paa Blomsterknoppernes Bekostning, saa at
disse gaar til Grunde. Efter Afblomstringen
hensættes Planterne igen i Koldhus eller en Bakke,
hvor de senere hen vil begynde at danne ny
Skud. I denne Periode vandes de rigeligt, sprøjtes
og skygges for, naar de er tilstrækkeligt udvoksede,
at omplantes og flyttes ud paa Friland, hvor de
ligeledes skygges og jævnligt vandes med flydende
Gødning; de vil da hen paa Sommeren paa ny sætte
Knopper, og i Septbr. indflyttes de i Koldhuset
til Overvintring. Jordblanding: Lyngjord og Sand.

<sp>A. mollis</sp> Bl. Indplantede om Efteraaret kan de
ved Drivning (15-20° C.) i 5-6 Uger haves i Blomst
fra Slutningen af Jan. Tiltrækning af unge
Planter betaler sig ikke her til Lands; man
indforskriver de blomsterdygtige Planter (navnlig fra Belgien)
ligesom ovenfor nævnt for A. indica.
P. F.

<sp>Azalea for Friland</sp> (Rhododendron
Underslægt Azalea). <sp>A. mollis</sp> Bl. (A. sinensis
hort), Kina, Japan. Lav Busk med lancetformede,
fint behaarede Blade og i Maj, førend Løvspring,
store, tragtformede, gule Blomster i store
Halvskærme i Spidsen af Grenene. Af denne dyrkes
der en Mængde overordentlig smukke Varieteter
med Blomster i forskellige gule, gulhvide,
orangefarvede, kødfarvede, ejendommelig kobber-rødgule
og rosa Farver. Disse er dog for en Del
Krydsninger mellem A. mollis og nogle
nordamerikanske Arter, f. Eks. <sp>A. caleudulacea</sp> Mchx.
med orangerøde Blomster, og <sp>A. viscosa</sp> L. med
rosarøde Blomster, der begge paa Grund af mindre
Blomster er mindre værdifulde som Prydplanter.
<sp>A. pontica</sp> L., Orienten, Kaukasus; temmelig
lav Busk med lancetformede Blade og i Maj,
førend Løvspring, gule Blomster i Halvskærme i
Spidsen af Grenene. Ogsaa af denne gives der mange
Varieteter med Blomster i forskellige gule Farver,
f. Eks. forskellige Nuancer af orangegult, som er
smukkere end Hovedarten og dels er Varieteter af
denne, dels Krydsninger med den foregaaende og
flere andre Arter.
A. B.

<sp>Kultur:</sp> De almindelige A. mollis og A.
pontica samt andre Arter formeres ved Frø,
Varieteterne ved Podning eller Aflægning. Frøet, der
plukkes, naar Frøkapslerne ved Juletid begynder
at aabne sig, tørres og udsaas sidst i Maj eller
først i Juni under Glas i kolde Karme i Mose- eller
Lyngjord, der før Saaniiigen maa være steriliseret;
det dækkes ganske let med en Blanding af rent
hvidt Sand og Mosejord, vandes godt og skygges.
Frøet spirer i Løbet af faa Dage, og de unge
Planter vænnes efterhaanden til Lys og Luft og holdes
hele Tiden jævnt fugtige. Hen paa Sommeren
tages Vinduerne af, og om Efteraaret dækkes med
et tyndt Lag Granris. Næste Foraar udprikles
Planterne tæt paa velgødet Mosejord, bedst i
Karme, passes godt med Vand, og plantes Aaret efter
paa Bede med passende Afstand. Omplantes endnu
et Par Gange, og man har da blomsterdygtige
Salgsplanter. Formeringsbedene bør ligge
beskyttede. Varieteterne podes som Abies og Taxus om
Efteraaret i Aug.-Sept. paa Frøplanter af A.
pontica. Nedkrogning kan foretages naarsomhelst, og
Roddannelsen tager 2 Aar.
D. P-n.

Azalea kan ikke dyrkes i Norge som
Frilandsplante uden paa de i klimatisk Henseende mest
begunstigede Steder.
N—k.
</chapter>

<chapter name="Azolla">
<b>Azolla</b> (Salviniaceæ), en lille, tropisk,
svømmende Vandplante, som hører til Vandbregnerne. Den
spæde, tæt forgrenede Stængel bærer 2 Rader
taglagte, udelte, skælagtige Blade. <sp>A. caroliniana</sp>
Willd, og <sp>A. filiculoides</sp> Lam., begge fra
tropisk Amerika, er de almindeligste Arter. <sp>Kultur:</sp>
A. formerer sig selv i Sommerens Løb meget
livligt ved Deling. Den holdes i Varmhus eller
Koldhus-Akvariet, ja kan endog trives paa Friland.
Overvintres paa Dynd i Varmhus-Akvariet.
A. L.
</chapter>

<chapter name="Azotobacter">
<b>Azotobacter</b> se <sp>Kvælstofbinding</sp> ved frit
levende Mikrober.
</chapter>

<chapter name="Azotobacterprøve">
<b>Azotobacterprøve</b> se <sp>Kalktrang</sp>.
</chapter>
<h1>B.</h1>

<chapter name="Baanddannelse">
<b>Baanddannelse</b> se <sp>Misdannelse</sp>.
</chapter>

<chapter name="Baandgræs">
<b>Baandgræs</b> se <sp>Phalaris arundinacea
variegata</sp>.
</chapter>

<chapter name="Baandpil">
<b>Baandpil</b> se <sp>Kurve- og Baandpil</sp>.
</chapter>

<chapter name="Bacillus phytophthorus">
<b>Bacillus phytophthorus</b> se
<sp>Kartoffel-Sortbensyge</sp>.
</chapter>

<chapter name="Bakke-Nellike">
<b>Bakke-Nellike</b> se <sp>Dianthus deltoides</sp>.
</chapter>

<chapter name="Bakker">
<b>Bakker</b> er Benævnelse for Varmebede (s. d. A.)
med faste Karme, hvorved opnaas at tilvejebringe
større Rum og dermed Anvendelse til større
Planter end i alm. Varmebede. B. graves i Reglen
noget i Jorden, c. 60 cm, og den indvendige
Dybde er i Almindelighed 1,20-1,50 m ved
Forkanten. De bygges almindeligst af Stolper og
Brædder, og med Poster til at bære Vinduerne,
men kan ogsaa støbes af Beton (se Væksthus).
Af Pladshensyn og for bedre at bevare Stolperne
sættes Bræddebeklædningen indvendig og
Stolperne udvendig, og disse afdækkes med et
fortløbende Bræt, paa hvilket det nederste af
Vinduesrammerne hviler. Oprindelig anvendtes mest
ensidige B., og Vinduerne var da noget længere
end almindelige Varmebedsvinduer, 1,80 m, nu
anvendes mere B. med Sadeltag og alm.
Varmebedsvinduer til begge Sider samt Rygning, en
Planke paa Højkant, afdækket med en flad,
fremspringende Liste og hvilende paa Søjler, Jærnrør
støbte i Beton, eller paa Buer af trukne Jernrør
eller T Jærn. I sidste Tilfælde kan B.
indrettes til at færdes i ved at grave en Gang ud i
Midten, og derved faa Anvendelse til Opbevaring
af Chrysanthemum o. l. om Efteraaret. Foruden
Gødningsvarmen kan B. forsynes med
Varmeledning, c. 5 cm trukne Jærnrør, fra et nærliggende
Varmeapparat. Udvenlig kan B. beskyttes med
Omsats af frisk Staldgødning eller Bark og
yderligere ved Dækning med Dækkemaatter og
Dækkelemme (se d. A.)
P. F.
</chapter>

<chapter name="Bakkestjerne">
<b>Bakkestjerne</b> se <sp>Erigeron</sp>.
</chapter>

<chapter name="Bakketidsel">
<b>Bakketidsel</b> se <sp>Carlina</sp>.
</chapter>

<chapter name="Bakterieknolde">
<b>Bakterieknolde</b> se <sp>Knoldbakterier</sp>.
</chapter>

<chapter name="Bakterier i Jordbunden">
<b>Bakterier i Jordbunden.</b> Jorden er det
naturlige Opholds- og Voksested for et meget stort
Antal og rimeligvis for langt de fleste af de
eksisterende Bakterieformer, og den er
Hovedværstedet for de Mikrober, hvis Virksomhed betinger
Kulstoffets og Kvælstoffets Kredsløb i Naturen
(Forraadnelse og Formuldning, Cellulosegæring,
Ammoniak- og Salpeterdannelse,
Salpetersønderdeling, Kvælstofbinding, Æggehvidedannelse o. a.).
Ogsaa flere Sygdomsbakterier, som f. Eks.
Stivkrampebakterien, forekommer almindelig udbredt
i Jord. — Samtidig med at man skaber gode
Betingelser for Kulturplanternes Vækst, skaber man
ogsaa gode Betingelser for et rigt Bakterieliv i
Jordbunden, og Mængden af Bakterier er da
ogsaa altid langt større i dyrkede Jorder end i raa,
<sp>sure</sp>, uformuldede Jorder, hvor disse smaa
Organismer altid er meget sparsomt repræsenterede.
l saadanne Jorder forekommer derimod sædvanlig
en betydelig Mængde Skimmelsvampe og andre
Svampeformer; saadanne forekommer dog ogsaa i
gode, sunde (og alkalisk reagerende)
Kulturjorder, men her er Bakterierne som Regel de
dominerende. I særlig stort Tal forekommer
Bakterierne i det øverste bearbejdede Jordlag, medens
Antallet aftager stærkt med Dybden, og i en vis
Dybde, forskellig for de forskellige Jorder
(sædvanlig omkring 1 m) ophører alt Bakterieliv. De
Bakterier, der forekommer i de dybere Jordlag,
er overvejende saadanne, som ikke eller kun i
ringe Grad stiller Krav til fri Ilt. Mængden af
Bakterier i de dyrkede Jorder er overmaade
forskellig, varierende fra mindre end 1 Million til
over 100 Millioner pr. gr Jord. — Særlig stor
er Bakteriemængden i Jorder, der er rige paa
organisk Stof, og Jorder, der faar megen
organisk Gødning (Staldgødning eller Latrin), vil
altid være meget bakterierige. Jordens
Fugtighedsforhold er ogsaa i høj Grad bestemmende for
Jordbundens Bakterieliv. Efter længere Tids
Udtørring af Jorden daler Bakteriemængden meget
stærkt.
H. C.
</chapter>

<chapter name="Bakterier i Staldgødning og Latrin">
<b>Bakterier i Staldgødning og Latrin.</b> Af
Staldgødningens Bestanddele, de faste Ekskrementer,
Strøelsen og Urinen, er kun den sidste
oprindelig kimfri, hvorimod de to andre er saa meget
rigere paa Mikrober, enten i hvilende eller
voksende Tilstand. — Den største Del af de
foreliggende Undersøgelser over Mængden af Kim er,
med Henblik paa den menneskelige Hygiejne,
foretaget med Menneskets Ekskrementer, og ved
Anvendelse af særlige Metoder har man kunnet
konstatere, at en meget væsentlig Del af de faste
Ekskrementer bestaar af Legemer, der stammer
fra levende eller døde Mikrober. Saaledes fandt
<sp>Strassburger</sp>, at gennemsnitlig 1/3 af
Ekskrementernes Tørstof udgøres af Bakterielegemer,
og han beregner derefter, at der i et Menneskes
daglige Udskillelse af Ekskrementer vil findes
128 Billioner Bakterier, 1 Milligram af
Ekskrementerne i frisk (fugtig) Tilstand indeholder c.
2400 Millioner Bakterier. For Kvæggødningens
Vedkommende er der udført nogle lignende
Undersøgelser, der viser, at 10-20 pCt. af denne
Gødnings Tørstof udgøres af Bakterielegemer.
Antallet af forskellige Arter Bakterier er ligesom
Individantallet meget stort. — De Organismer, der
besørger de organiske Kvælstof- og
Kulstofforbindelsers Nedbrydning (Forraadnelsesbakt.,
urinforgærende, cellulosesønderdelende o. m. a.)
forekommer naturligvis i meget stor Mængde i vore
Huspattedyrs Ekskrementer, og ogsaa
Denitrifikationsbakterier findes i stor Mængde i Staldgødningen.
Ligeledes forekommer en meget betydelig Mængde
Svampe. — En overmaade rig Bakterieflora,
repræsenterende de forskelligste Arter, findes i
Fugleekskrementer.
H. C.
</chapter>

<chapter name="Bakterier">
<b>Bakterier</b> se endvidere <sp>Sygdomme paa
Konserves</sp>.
</chapter>
<chapter name="Bakteriose">
<b>Bakteriose.</b> Herved forstaar man de af
Bakterier foraarsagede Sygdomme hos Planter. B.
findes især i urteagtige, saftige Plantedele, hvis
Væv opløses af Bakterierne (de gaar i
»Forraadnelse«). Se f. Eks. Art.
<sp>Knoldforraadnelse</sp>, <sp>Sorte Ben</sp>, <sp>Kaalbakteriose</sp>,
<sp>Rodhalsgalle</sp>.
F. K. R.
</chapter>

<chapter name="Balaninus">
<b>Balaninus</b> se <sp>Nøddesnudebillen</sp>.
</chapter>

<chapter name="Balantium">
<b>Balantium</b> se <sp>Dicksonia</sp>.
</chapter>

<chapter name="Baldrian">
<b>Baldrian</b> se <sp>Valeriana</sp>.
</chapter>

<chapter name="Balkon">
<b>Balkon</b> se <sp>Altan</sp>.
</chapter>

<chapter name="Ballota">
<b>Ballota</b> (Labiatæ). <sp>B. nigra fol. var.</sp>,
Staude, er en hvidbrogetbladet Varietet af <sp>B.
nigra</sp> L., Europa. Benyttes til Indfatning og
Tæppebede, men bliver let for høj, især paa god
Jord. — <sp>Kultur:</sp> Formeres ved Deling og kan
dyrkes selv paa tør og stenet Jordbund. Maa ofte
omplantes for at bevare sit gode Udseende, lige
som Blomsterstænglerne maa afskæres, naar de
viser sig.
G. B.
</chapter>

<chapter name="Balsam">
<b>Balsam</b> (d.), Luktsalvia (s.), <sp>Tanacetum
Balsamitæ</sp> L. (Compositæ), fleraarig
Krydderurt fra Orienten; 60 cm-1 m. Blev i gamle
Dage almindelig dyrket paa Grund af sine
vellugtende Blade; kan bruges som Indfatning og
plantes med 30-40 cm Afstand. Den formeres
ved Deling.
J. J. H.
</chapter>

<chapter name="Balsam-Agurk">
<b>Balsam-Agurk</b> se <sp>Momordica
Balsamina</sp>.
</chapter>

<chapter name="Balsamgran">
<b>Balsamgran</b> se <sp>Abies balsamea</sp>.
</chapter>

<chapter name="Balsamine">
<b>Balsamine</b> se <sp>Impatiens Balsamina</sp>.
</chapter>

<chapter name="Bambusa">
<b>Bambusa</b> (Gramineæ). Varmhus- og
Koldhusplanter. Kæmpemæssige Græsser (Bambus) med
busket Vækst og træagtige Stængler. <sp>B.
arundinacea</sp> Willd., høj, kraftigt voksende, med en
Rigdom af lysegrønne Blade, og <sp>B. nana</sp> Roxb.
(<sp>B. viridi-glaucescens</sp> Carr.) med lavere
Vækst og blaagrønne Blade; er begge fra Indien
og dyrkes i Varmhus. <sp>B. Fortunei</sp> van Houtte
<sp>variegata</sp>, Japan, bliver kun 30-60 cm høj,
har en meget busket Vækst og hvidbrogede,
haarede Blade, der afgiver et fortrinligt
Buketmateriale. <sp>B. aurea</sp> Sieb., Japan, er høj og kraftigt
voksende og har lysegrønne, gullige Blade. Begge
de sidstnævnte dyrkes i Koldhus. <sp>Kultur:</sp> B.
formeres ved Deling, som foretages om Foraaret
samtidig med Omplantningen, umiddelbart efter
at den ny Vækst er begyndt. De fordrer en let,
men kraftig, nærende Jord og rigeligt Vand. De
fleste Arter kan efter tilbørlig Af hærdning
udflyttes paa Friland om Sommeren og kan med Fordel
anvendes som fritstaaende Planter paa lunt
beliggende Plæner, hvor de da maa passes med rigelig
Vanding.
V. E.

<img>Bambusa aurea.</img>
</chapter>

<chapter name="Banan">
<b>Banan</b> se <sp>Musa</sp>.
</chapter>

<chapter name="Banksia">
<b>Banksia</b> (Proteaceæ), træagtige Koldhusplanter
fra Australien med smukke, læderagtige, ofte
indskaarne Blade og koglelignende Blomsterstande om
Sommeren. <sp>B. collina</sp> R. Br. har smalle, paa
Undersiden hvide Blade og gule Blomster. <sp>B.
occidentalis</sp> R. Br. har linieformede Blade
og gule Blomster. <sp>B. serrata</sp> L. har
dybttakkede Blade og rødviolette Blomster. <sp>Kultur:</sp>
B. formeres ved Stikning af modne Skud i Sand
under Glasklokke i et varmt Hus, men uden
Undervarme. Stiklingerne danner dog kun langsomt
Rod. B. omplantes om Foraaret i vel drænede
Potter i Lyngjord, Græstørvjord og rigeligt Sand.
Vandingen maa udføres omhyggeligt, da B. hverken kan
taale Udtørring af Jorden eller for rigelig
Fugtighed. De udflyttes om Sommeren i en aaben Bakke
eller paa et lunt beskyttet Sted i det fri.
Overvintres i Koldhuset paa en lys, tør Plads.
G. B.
</chapter>

<chapter name="Baptisia">
<b>Baptisia</b> (Papilionaceæ), Stauder. <sp>B.
australis</sp> R. Br., Nordamerika; 1 m; en svagt
forgrenet Plante med smukke mørkeblaa Blomster i
lange, aabne Klaser; Juni-Juli. <sp>B.
leucantha</sp> Torr. & Gray, Nordamerika, har hvide
Blomster; Juni-Juli. B. er anvendelige i
Stauderabatter og foran Busketter. <sp>Kultur:</sp> B. formeres i
Reglen ved Frø, da de ikke godt taaler, at Roden
forstyrres. De trives i enhver god Havejord.
A. L.
</chapter>

<chapter name="Barbarea">
<b>Barbarea</b> (Cruciferæ). <sp>B. vulgaris</sp> R. Br.,
Vinterkarse, Europa. <sp>B. v. foliis
aureo-variegatis</sp>, 2aarig Frilandsplante, anvendelig til
Staudegrupper, Rabatter og Stenhøj paa Grund af
sine gulbrogede Blade; c. 30 cm høj. <sp>Kultur:</sp>
Saas i Maj-Juli i Potte eller paa Friland;
udplantes, naar Planterne er passende store. Da det kun
er Bladene, der giver Planten noget Værd, bør
Blomsterstænglerne afskæres, saa snart de viser
sig. Frøets Spirekraft 2 Aar; Spiring i Løbet af
8-14 Dage. <sp>B. v. flore pleno</sp>, to- eller
fleraarig, har ret smukke, fyldte, gule Blomster;
30-50 cm høj, formeres ved Deling. Begge er meget
efterstræbte af Jordlopper.
L. F.
</chapter>

<chapter name="Bark">
<b>Bark</b> se <sp>Garvebark</sp>.
</chapter>

<chapter name="Barkbiller">
<b>Barkbiller,</b> barkborrare (s.) (Tomicidæ, Ipidæ)
er en Slags smaa, 2-6 mm lange, mørkfarvede,
sædvanlig cylindriske Biller, som ofte i uhyre
Mængder findes mellem Bark og Ved eller i det
sidstnævnte paa træagtige Vækster. Meget
almindelige er de paa Naaletræer, særlig paa Gran.
Deres Larver er brunhovede, hvide, fodløse og
krumbøjede. Barkbillernes Forplantning og
Levevis er meget ejendommelig. I Særdeleshed maa
fremhæves det Væv af karakteristiske
Gangsystemer, som Larver og fuldt udviklede Insekter
tilsammen danner mellem Bark og Ved, ofte
bestaaende af en kortere eller længere Hoved-
(Moder-) Gang og fra denne straaleformigt udgaaende
Side- (Larve-) Gange, der slutter med et lille
saakaldt Puppekammer. Naar Dyrene er talrige, flyder
de enkelte Gangsystemer sammen i et eneste Virvar.

Barkbillerne angriber med Forkærlighed Træer,
som af en eller anden Grund er begyndt at
udtørres eller paa anden Maade bleven syge. Det er
vigtigt, at saadanne Træer snarest muligt
udhugges, hvilket bør ske om Vinteren. Et fældet Træ
bør snarest afbarkes eller bruges til Brændsel; thi
Træets Fældning er ingenlunde alene nok til
Udryddelse af Dyrene. En Art af B. er særlig
vigtig for Havedyrkeren, nemlig
<sp>Løvvedboreren (Anisandrus [Xyleborus,
Tomicus] dispar</sp> F.). Den lever bl. a. paa unge
Frugttræer og angriber ogsaa tilsyneladende friske
Træer. Billerne borer sig lige ind i Stamme og
Grene; Gangsystemet gaar ind i Veddet. Gennem
Indgangshullet udskydes Gnavespaanerne. Unge
Grene og Stammer uddør hurtigt ovenfor
Angrebspunktet. I Planteskoler er disse Skadedyr
ingenlunde sjældne, og de spredes derfra til den
enkelte Frugtavler. Ved Indkøb maa man være
vagtsom, thi et angrebet Træ kan vanskelig
reddes. En anden Art er
<sp>Frugttræsplintboreren</sp> (<sp>Scolytus rugulosus Ratz</sp>),
som Jever mellem Bark og Ved paa yngre Grene,
i Særdeleshed paa ældre Træer. Det er af
Vigtighed, at de angrebne Grene ved Vinterbeskæringen
fuldstændig tilintetgøres ved Brænding.
A. T.
</chapter>

<chapter name="Barkborrare">
<b>Barkborrare</b> (s.) se <sp>Barkbiller</sp>.
</chapter>

<chapter name="Barkeria">
<b>Barkeria</b> se <sp>Epidendrum</sp>.
</chapter>

<chapter name="Barkslag">
<b>Barkslag</b> eller Bark-Solbrand viser sig hos tynd-
og glatbarkede Træer, f. Eks. yngre Frugttræer,
derved at Barken i Løbet af Sommeren tørrer ud
og sprækker paa langs og paa tværs; der opstaar
herved Saar, der kun heler langsomt og
ufuldstændigt. B. viser sig især paa Træstammernes
Syd- og Sydvestside og kan skyldes en for stærk
Opvarmning af Barken paa solrige, varme
Sommerdage; men hyppigst — og det gælder vist
særlig Frugttræerne — fremkaldes B. ved Frostskade
henimod Vinterens Slutning, idet Solen om
Dagen opvarmer Barkens Væv og gør dem mere
følsomme for Nattens Kuldegrader. B. forebygges
ved Kalkning af Træernes Stammer og Grene,
eller for unge Træers Vedkommende ved Ombinding
med Papir, Halm eller lign. De ved B. frembragte
Saar maa snarest renses, renskæres og desinficeres
med Kultjære.
F. K. R.
</chapter>

<chapter name="Barometer">
<b>Barometer.</b> »Vejrglas«. Instrument til Maaling
af Lufttrykket. Før anvendtes mest Kviksølv-B.,
men nu hyppigst Aneroid-B., der er af Metal og
angiver Lufttrykket i mm svarende til Højden
af den Kviksølvsøjle, Luftens Vægt i det givne
Øjeblik kan holde Ligevægt med. B. er vigtig i
meteorologisk Henseende, da Erfaringen har vist,
at høj Barometerstand og godt Vejr oftest følges
ad, medens lav B. gerne ledsages af Blæst og
Regn. B. med dets forskellige Angivelser kan dog
langtfra altid tages bogstavelig, da Vejrliget
foruden af Lufttrykket tillige afhænger af Temp.-,
Vind- og Fugtighedsforhold.
N. E.
</chapter>

<chapter name="Barrlöss">
<b>Barrlöss</b> (s.) se <sp>Naalelus</sp>.
</chapter>

<chapter name="Barrväxter">
<b>Barrväxter</b> (s.) se <sp>Naaletræer</sp>.
</chapter>

<chapter name="Bartonia">
<b>Bartonia</b> (Loasaceæ). <sp>B. aurea</sp> Lindl.,
Kalifornien, enaarig Sommervækst, anvendelig til
Blomsterbede og Rabatter. 40-50 cm; smukke
guldgule Blomster med fremtrædende Støvtraade,
Juli-Aug. <sp>Kultur:</sp> Saas i April-Maj paa
Voksestedet; udtyndes til 20-25 cm Afstand. Ynder
tør Jord og fuld Sol. Frøets Spirekraft 2 Aar;
Spiring i Løbet af 14 Dage.
L. F.

<sp>Bartonia til Frøavl</sp> udsaas tidligst mulig
i Marts-April i Rækker med 45-50 cm Afstand,
og Planterne udtyndes paa 8-10 cm. Frøet
modnes i August og høstes med Segl eller Le for at
vejres paa Marken eller i Tørrelade. Tærskes
med Plejl eller Maskine.
H. G.
</chapter>

<chapter name="Baryumkarbonat">
<b>Baryumkarbonat</b> se under <sp>Mus</sp> og <sp>Rotter</sp>.
</chapter>

<chapter name="Basilikum">
<b>Basilikum,</b> <sp>Ocymum Basilicum</sp> L.
(Labiatæ). Enaarig Køkkenurt fra Ostindien, der som
tørret bruges enkelte Steder til at krydre
Svinefedt og i Medicinen. <sp>Kultur:</sp> Frøet saas sidst
i Marts paa halvvarm Bænk, og Planterne
udplantes først i Juni paa næringsrig, ikke hurtig
udtørrende Jord i 4 Rækker paa 1 m Bede med
c. 25 cm Afstand. Før Blomsterne udfolder sig i
August, skæres Planterne af ved Roden og
ophænges til Tørring under Tag. Spireevnen bevares
2 Aar. 5 gr Frø indeholder c. 3000 Korn.
<sp>Anvendelse:</sp> Se Krydderurter.
J. J. H.

I Norge vil Udsæden — paa Grund af, at
Foraaret kommer sent — først kunne ske sidst i
April eller senere.
N—k.

<sp>Frøavl</sp> kræver hos os Kultur i Potte eller
frit udplantet i Drivbed, og da vort Forbrug af
Frø kun er lille, er der næppe Grund til at
paabegynde den.
H. G—m.
</chapter>

<chapter name="Bast">
<b>Bast</b> er i Gartnerierne et vigtigt Bindemateriale.
Nu til Dags bruger man i Almindelighed
Raffiabast, men før denne naaede at blive en
almindelig Handelsvare, anvendtes Lindebast. Denne
tilberedte man i Reglen selv og paa følgende
Maade: Lindestammer og Grene af passende
Tykkelse afsaves om Foraaret, naar Saften er
kommen op i Træet, i Stykker af passende Længde,
og nedsænkes derefter i Vand. Efter 6-7 Ugers
Forløb kan man da uden Vanskelighed afskrælle
Barken fra Veddet og derefter skille Basten fra
Barken. - Lindebast er i og for sig et meget
anvendeligt og holdbart Bindemateriale, og
bruges endnu i stor Udstrækning til Bastmaatter,
der bl. a. anvendes en Del til Indpakning af
Planter ved længere Forsendelse, og hovedsagelig
indføres fra Rusland (Archangel-Maatterne er særlig
gode og stærke), medens man til Bindemateriale
og til Forædling i Planteskolen nu foretrækker
Raffiabast. Raffiabast faas af Raphia Ruffia, en
Palme, der vokser paa Madagaskar. Det er
Overhuden af de ikke fuldt udviklede, foldede og til
Bladstilken tiltrykte Bladafsnit, der benyttes,
efter at være præpareret paa en særlig Maade.
Raffiabast er blødere end Lindebast og gaar ikke saa
let i Stykker under Brugen; dog bliver den let
skør, naar den ikke opbevares tørt.
D. T. P.
</chapter>

<chapter name="Bastard">
<b>Bastard</b> er i Biologien en Betegnelse for et
Plante- eller Dyreindivid, der ved kønnet
Forplantning er fremkommet som Afkom af
Forældre med forskelligt Anlægspræg (se Art.
<sp>Arvelighed</sp>). B. er derfor uensdobbelt anlagte. Hvis
Forældrene er saa forskellige, at de maa
henregnes til forskellige Arter eller Slægter, vil B. i
Reglen være svagelige eller ude af Stand til
at frembringe Afkom ad kønnet Vej (f. Eks.
Muldyr). B. mellem forskellige Varieteter indenfor
samme Art er oftest lige saa frugtbare som deres
Ophav; deres Afkom kan derfor benyttes til
Studiet af Arvelighedsforholdene, og det har vist sig,
at der for B.'s Arvelighedsforhold gælder en i sit
Grundlag meget simpel Lovmæssighed (de
Mendel'ske Love, se Art. <sp>Arvelighed</sp>).
Afkommet af B. »spalter« i ensdobbelt anlagte og
uensdobbelt anlagte Individer; en B. kan derfor
frembringe Afkom, der ikke er B.

Man har tidligere antaget, at der ad vegetativ
Vej — ved Podning — kunde fremkomme B.;
men dette er ikke rigtigt, se Art. <sp>Kimære</sp> og
<sp>Podningsbastard</sp>.
F. K. R.
</chapter>

<chapter name="Bastmaatter">
<b>Bastmaatter</b> se <sp>Bast</sp>.
</chapter>

<chapter name="Batater">
<b>Batater,</b> søde Kartofler, <sp>Batatos edulis</sp>
Chois. (Convolvulaceæ), Kina, er en Køkkenurt,
der her til Lands kun dyrkes som en Kuriositet.
<sp>Kultur:</sp> Formeres ved Rodstiklinger paa
Undervarme. Knoldene lægges om Foraaret i
Slutningen af Maj med 50 cm mell. Ræk., 20 cm mell.
Knoldene og dækkes med 3-5 cm Jord. Over
Rækkerne anbringes et fritstaaende Espalier, hvortil
Rankerne opbindes. Om Efteraaret, naar Væksten
standser, afskæres Toppen, og Jorden dækkes med
halmet Gødning el. l. Først naar Planterne er
2 til 3 Aar gamle, faar Knoldene deres
ejendommelige Smag. Ved Optagningen maa Knoldene
kulegraves ud af Jorden og indslaas i
Urtekælderen. De fordrer en dyb, muldet, næringsrig Jord
og en lunt beliggende Vokseplads.

B. kan ogsaa dyrkes som Sirplante paa Grund
af sine ret smukke, blankgrønne Blade; det er en
hurtigvoksende Slyngplante, anvendelig til
Dækning af Stakitter o. l., Højde 4-5 m.
L. H.

B. formerer sig i Norge saa langsomt, at der
næppe kan blive Tale om at dyrke den som
Økonomivækst.
N—k.
</chapter>

<chapter name="Bathophila">
<b>Bathophila</b> se <sp>Hindbærjordloppen</sp>.
</chapter>

<chapter name="Beaucarnea">
<b>Beaucarnea</b> (Liliaceæ). Koldhusplante. <sp>B.
recurvata</sp> Lem (Nolina rec.), en sjælden Plante
fra Meksiko; ligner en Cordyline i Ydre, kun er
Stammen stærkt knoldformet opsvulmet ved
Grunden. <sp>Kultur:</sp> B. formeres ved Frø, behandles
ellers som Cordyline.
F. E.
</chapter>

<chapter name="Bedefluen">
<b>Bedefluen,</b> betflugan (s.) <sp>Pegomyia
hyoscyami</sp> Pz.) lægger om Foraaret smaa snehvide,
langstrakte Æg paa Undersiden af Bede- eller
Spinatblade. De snart derefter udklækkede Larver
trænger ind under Bladets Hud og gnaver
blærelignende Miner i Bladvævet. Er Bladene smaa,
visner de snart. De fuldvoksne Larver forpuppes i
Jorden. Mindst to Generationer aarlig. Den
største Risiko foreligger, naar Planterne er ganske
spæde, men man kan da i nogen Grad afværge
Skaden ved at saa tykt og holde Jorden i god
Kraft. Ved Udtyndingen opsamles og ødelægges
de angrebne Planter. Gaasefod (Chenopodium)
efterses, da Larverne gerne lever i disse. Efter et
sværere Angreb i Eftersommeren bør Jorden
dybtgraves, hvorved en Del af Pupperne tilintetgøres.
Efter russisk Erfaring kan Sprøjtning med 7 %
Baryumkloridopløsning dræbe de i Planterne
levende Larver. Anvendes kun paa unge
Bedeplanter eller paa Gaasefod.
A. T.
</chapter>

<chapter name="Bedeguar">
<b>Bedeguar</b> se <sp>Rosen-Galhveps</sp>.
</chapter>

<chapter name="Bedelusen">
<b>Bedelusen,</b> vallmobladlusen (s.) (<sp>Aphis
[papaveris</sp> L.] <sp>rumicis</sp> L.) er en sort Bladlus,
som lever paa en Mængde Vækster (Rumex,
Cirsium, Vicia Faba, Chenopodium, Papaver, Rheum,
Urtica, Lappa, Evonymus, Viburnum m. fl.) og
overvintrer fortrinsvis paa fleraarige Planter eller
Buske af nævnte Slægter. Meget skadelige Dyr
paa Frøbeder og Hestebønner (bondbönor,
hästbönor) m. m. Kan stundom bekæmpes ved
Stævning af de angrebne Planter; men uskadeliggøres
sikrest ved Sprøjtning med Nikotinvædske eller
Kvassiaekstrakt.
A. T.
</chapter>

<chapter name="Bederust">
<b>Bederust</b> (<sp>Uromyces betæ</sp>) viser sig paa
Blade, Bladstilke og Stængler af Beder (Rødbede,
Sukker- og Runkelroe) som talrige, brune,
afsmittende Smaaprikker, der særlig breder sig henimod
Slutningen af Sommeren. Ved ondartede Angreb
af B. kan Væksten hemmes og Frøudbyttet
formindskes. B. bekæmpes paa samme Maade som
Bedeskimmel (s. d.).
F. K. R.
</chapter>

<chapter name="Bedeskimmel">
<b>Bedeskimmel</b> eller Bedens Bladskimmel
(<sp>Peronospora Schachtii</sp>) optræder paa Bladene
af Rødbeder, Runkelroer og Sukkerroer; de syge
Blade bliver mindre, bulede, blege og overtrukne
med en løs graalig Skimmel. B. kan hemme
Væksten i første Aar, og ødelægge Planterne eller
svække dem i andet Aar, saa at Frøudbyttet
formindskes. B. bekæmpes ved at have saa stor
Afstand som muligt mellem 1. og 2. Aars Kultur af
Beder, ved om Efteraaret til Frøavl kun at udtage
Roer, hvis Hjerteblade er fuldstændig sunde, og
ved om Foraaret at gennemgaa Frøkulturerne
meget omhyggeligt og straks at fjerne alle af B.
angrebne Planter.
F. K. R.
</chapter>

<chapter name="Befrugtning">
<b>Befrugtning</b> hos Planterne bestaar ligesom hos
Dyrene i, at den hanlige og den hunlige Kønscelle
smelter sammen; Resultatet heraf er Kimen, og
den af Kimen udviklede Plante vil sædvanlig vise
sig at have arvet Egenskaber fra begge
Forældrene. Hos Blomsterplanterne er Kønsorganerne
som bekendt Støvvejen og Støvdrageren.
Støvvejen bestaar af Arret, Griflen og Frugtknuden.
Arret er gerne klæbrigt eller haarklædt for at
kunne opfange Støvkornene, Griflen indeholder den
Kanal, gennem hvilken den hanlige Kønscelle ledes
ned til Frugtknuden, hvor der findes et eller flere
Æg. Ægget bestaar af en Kærne, omgiven af i
Reglen to Hinder, der dog ikke slutter
fuldstændig sammen, men efterlader en lille Aabning,
kaldet Ægmunden. I Æggets Kærne nær ved
Ægmunden findes en større Celle, kaldet Kimsækken,
og inde i denne dannes flere smaa, nøgne Celler,
blandt hvilke Ægcellen, der ligger tæt op til
Ægmunden, er den egentlige Huncelle. Støvdrageren
bestaar af Støvtraad og Støvknap; i sidstnævnte
findes Støvkornene, der indeholder Sædcellens
Støvkornet er omgivet af en dobbelt Cellevæg;
naar det er ført over paa Arret, fastholdes det af
den paa dette værende klæbrige Vædske, og dets
indre Væg skyder ud til Støvrøret, som derefter
vokser videre gennem Griflen og ned i
Frugtknuden, hvor det da gennem Ægmunden naar ind til
Ægcellen. Sædcellen træder nu ud af Støvrøret og
forener sig med Ægcellen, og dermed er
Befrugtningen fuldbyrdet. De to sammensmeltede Celler
danner derefter Kimen, hvoraf den unge Plante
ved Frøets Spiring senere udvikles; nogle af de
øvrige nøgne Celler i Kimsækken udvikler sig til
Frøhvide, og Æggets Hinder bliver til Frøskal. —
Man skelner mellem Selvbestøvning,
Fremmedbestøvning og Krydsbestøvning. Ved Selvbestøvning
forstaas, at Støvet overføres paa Arret i den samme
Blomst, ved Fremmedbestøvning, at Støvet overføres
paa Arret i en anden Blomst, men paa samme
Plante eller i hvert Fald en Plante hørende til
samme Art. Ved Krydsbestøvning overføres Støvet
paa Arret af en anden Plantearts Blomst. Hos
enkelte Planter er Blomstens Bygning af en saadan
Beskaffenhed, at de er henviste til Selvbestøvning
(Violer, Havre, Byg, Ærter, Bønner o. fl.). De fleste
Blomster er indrettede paa Fremmedbestøvning,
som foregaar enten ved Vindens eller Insekters
Hjælp. Hos de Planter, hvor Vinden besørger
Bestøvningen, mangler i Reglen Blosterblade.
Blomsterne udvikler en uhyre Mængde Støvkorn, som
f. Eks. Naaletræer, og Planterne vokser ofte
selskabeligt, som f. Eks. Græsserne. Endvidere er
hos disse Planter Arret hyppigt stort og fjerformigt
og rager langt ud af Blomsten for lettere at kunne
opfange Støvkornene, og endelig foregaar
Blomstringen tit før Løvspring, som f. Eks. hos flere
Rakletræer, saa at Bladene ikke kan hindre Støvet
i at naa dets Bestemmelsessted. Hos
Vindbestøverne er der i Reglen kun ringe Sandsynlighed for
Selvbestøvning, men ligesom for yderligere at
udelukke denne Mulighed er hos nogle Arter
Blomsterne særkønnede, som f. Eks. Hassel (Enbo), og
hos andre findes paa nogle Individer kun
Hanblomster, paa andre kun Hunblomster, f. Eks.
Humle (Tvebo). Simplere opnaas det samme ved,
at Støvknapper og Ar hos nogle Planter med
Tvekønsblomster ikke kommer samtidig til Udvikling.
— Det langt overvejende Flertal af Planter har
imidlertid Insektbestøvning, og for at hidlokke
Insekterne er Blomsterne hos disse udstyrede med
mere eller mindre iøjnefaldende Farver, Vellugt,
Honningkirtler o. l. Desuden har Blomsterne ofte
en særegen Bygning for at sikre mod
Selvbestøvning; til Belysning heraf skal som Eksempel
omtales Blomstens Bygning hos Mimulus. Arret har
to Flige, der lukker for Svælget; kommer nu et
Insekt for at søge Honning, kan det ikke undgaa
at røre ved Arret og afsætte det Støv, som det
fører med sig, men Arret er følsomt, og ved
Berøringen lukker de to Flige sig hen over Arret og
giver derved Insektet uhindret Adgang til
Svælget. Naar Insektet derefter, overpudret med Støv
fra Støvdragerne, paa ny passerer forbi Arret, er
dette dækket af Fligene, og Insektet fører derpaa
Støvet hen til den næste Blomst. Adskillige
Planters Blomster er beregnede til Bestøvning ved et
enkelt, bestemt Insekt; hos Aconitum skal saaledes
Humlebien udføre Bestøvningen, og Arterne af
denne findes derfor kun vildtvoksende i Lande,
hvor ogsaa Humlebien har hjemme.

For normal og smuk Udvikling af forskellige
Frugttræers Frugter og for Frugtansætningen
mener man at have Erfaring for, at Insektbestøvning
er heldig, og at navnlig Bier kan være til megen
Nytte i saa Henseende. Smukt Vejr i
Blomstringstiden bidrager til en fuldstændigere
Insektbestøvning og medfører derved en rigeligere
Frugtansætning, ligesom ogsaa Frugten, alle andre Forhold
lige, i saa Fald kan ventes at blive bedre udviklet.
(Se Bier og næste A.). I det praktiske Gartneri
sætter man ikke altid Pris paa, at der finder en
Befrugtning Sted, naar Planterne har Evne til at
udvikle Frugter uden forudgaaende B.
(Parthenocarpi). Agurker bliver saaledes slankere og
smukkere, naar der ingen B. har fundet Sted (se under
Agurker i Hus). — Kunstig Bestøvning kommer
til Anvendelse i Gartnerierne, naar man vil
tiltrække ny Kulturformer (jfr. Arvelighed), eller
man f. Eks. ved tidlig Drivning har Grund til at
befrygte, at der ikke vil ske tilstrækkelig
Frugtansætning uden Indgriben fra Dyrkerens Side, samt
endelig ved Frøavl af forskellige Potteplanter. Den
kunstige Bestøvning skal sædvanlig udføres i
Solskin og i Middagstimerne. Med en fin og blød
Pensel tager man lidt Blomsterstøv og stryger derpaa
Penselen let hen over Arret. At dette er modent
til Bestøvning, kendes paa, at det er overtrukket
med en klæbrig Vædske. Hos Planter af
Compositæ- og Campanulaceæ-Familien, hvor det paa
Grund af ejendommelige Forhold ved Støvknapperne
kan være vanskeligt at faa Støvkornene i Penselen,
benyttes et Stykke Lak, som man gør elektrisk
ved Gnidning med en ulden Klud. Holder man det
hen foroven ved det Rør, Støvknapperne danner,
vil Støvkornene komme op af Røret og hænge ved
Stangen. Fører man derpaa hurtig Stangen hen
over Arret paa den Blomst, man vil befrugte,
slipper Stangen efter nogle Øjeblikkes Forløb
Støvkornene, som falder ned paa Arret. Overfor
fritstaaende Frugttræer i Frugthus kan man medvirke
til Bestøvningen ved gentagne Gange at ryste
Træerne grundigt i den Tid, Blomstringen foregaar.
Meloner i Varmebed bestøves ved at afplukke
Hanblomsterne, naar Støvknapperne har aabnet sig, og
stryge disse forsigtigt hen over Hunblomsternes
Ar. — Hvis man vil sikre sig mod tilfældig
Krydsbefrugtning, kan det i det store kun ske ved at
plante den enkelte Kulturform saa langt fjernet
fra alle andre nærbeslægtede, at man derigennem
har Sikkerhed for, at Krydsning undgaas. Naar
det er et begrænset Antal Blomster, som det gælder
om at skærme mod Selvbestøvning eller tilfældig
Krydsbefrugtning, aabner man Blomsten lige før
Udspringet, afskærer Støvdragerne og
Blosterbladene og dækker Arret ved at binde lidt Vat om
dette. Naar det er modent til Bestøvning, fjernes
Vattet, Støvkornene føres hen paa Arret, og
Blomsten ombindes paa ny med Vat, som man først
borttager efter nogle Dages Forløb.
L. H.

<sp>Frugttræernes Befrugtning</sp>. Æble-
og Pæretræer har — i alt Fald for mange Sorters
Vedkommende — førsthunnede (proterogyne)
Blomster; d. v. s., at Støvfanget udvikler sig saa
tidligt, at det, naar Støvknapperne i den samme
Blomst er tjenlige, ikke mere er i Stand til at
modtage Støvet. Selvbestøvning er da udelukket.
Dette gælder ogsaa for Sorter, hvor Støvbladene er
kortere end Frugtbladet, selv om begge Køn er
udviklede samtidig. Bestøvningen er altsaa
afhængig af Insekter, og da navnlig af Bier. Da
der i et Frugttræs Blomstermængde paa samme
Tid vil være tjenlige Støvfang og Støvknapper, vil
der efter Insektbestøvning finde Befrugtning Sted,
naar Selvsteriliteten kun beror paa et af de
ovennævnte Forhold. En Del Frugtsorter er imidlertid
selvsterile, selv om der hverken er Tale om
Førsthunnethed eller kort Griffel. I saadanne Tilfælde
gælder Selvsteriliteten ikke kun den enkelte Blomst,
men den gør sig gældende indenfor Sorten, Racen.
De mange Eksemplarer af samme Sort er jo
nemlig i Virkeligheden kun eet Individ, der forgrener
sig gennem den vegetative Formering. Selvsterilitet
gør sig ogsaa gældende hos Sorten af Stenfrugter.

Da det ikke er den af Befrugtningen resulterede
Frugt-Hovedbestanddel — Kærnehus og Kærner —
det kommer an paa, men den spiselige Frugtbund,
som vi opfatter som Æblet og Pæren, og som vi
nyder, saa kunde det synes, at Befrugtning
overhovedet var overflødig, at Frugtbunden maatte
kunne udvikle sig alligevel. Selv den Omstændighed,
at en ikke bestøvet Blomst i en Blomsterstand
falder af efter Afblomstringen, medens de andre
bestøvede Blomster udvikler sig til Frugt, er ikke
Bevis for Bestøvningens Nødvendighed, men for at
de befrugtede Organer river alt for Haanden
værende nødvendigt Byggemateriale til sig. (Ewert).
Det er da ogsaa for enkelte Sorters Vedkommende
godtgjort, at de uden Bestøvning udvikler
(kærnefrie) Frugter af normal Størrelse, men i Form
noget afvigende fra den normale. Her er altsaa
Spørgsmaalet Selvfertilitet eller Selvsterilitet
ligegyldigt. Disse Eksempler er imidlertid kun
ganske enkelte, og der kan ikke drages nogen for
Praksis betydende Slutning deraf. Det maa sikkert
hævdes, at de fleste Kærnefrugtsorter og
adskillige Stenfrugtsorter kræver Bestøvning —
Insektbestøvning — som Pirring for at opnaa den nys
nævnte Energi hos Blomsten til at tilrive sig
Materiale til Udvikling af Frugten, ja, selv blot
Frugtbunden, idet der uden Bestøvning vil udvikles alt
for faa (kærnefrie) Frugter. Dette har Forsøg i det
store godgjort f. Eks. hos <sp>Cox's orange</sp>.

Det vil af det fremførte forstaas, at det paa
Steder, hvor der ikke kan ventes Bestøvning fra
andre Sorter af samme Art, ikke maa tilraades at
plante en enkelt Sort, om hvilken man enten ved,
at den er selvsteril eller man intet ved, men at
plante i det mindste to samtidig blomstrende
Sorter. Hvis der f. Eks. plantes 100 Træer af
Hovedsorten, skulde der mellem dem indplantes 6-10
Træer af en anden <sp>aarligt villigt
blomstrende</sp> Sort.

Der foreligger en Del Meddelelser om Forsøg,
og der opgives Lister over selvfertile og selvsterile
Sorter samt over, hvilke Sorter der er bedst
egnede som Bestøvere for andre bestemte Sorter. Disse
Meddelelser er imidlertid indbyrdes noget
uoverensstemmende.

Her i Landet synes det af Iagttagelser i Praksis
i det store at fremgaa, at bl. a. Æblesorterne
<sp>Transparente blanche</sp>, <sp>Venus</sp> og
navnlig <sp>Cox's Pomona</sp> er gode Bestøvere for samtidig
eller til Dels samtidig blomstrende Sorter.
J. J.
</chapter>

<chapter name="Begonia">
<b>Begonia</b> (Begoniaceæ), Skævblad. Begonierne
kan deles i 3 Hovedgrupper: 1.
<sp>Knoldbegonier</sp> med knoldet Rodstok og affaldende Stængler.
2. <sp>Stængelbegonier</sp> med forgrenet Vækst
og mer eller mindre lange Stængelstykker. 3.
<sp>Stængelbegonier med korte
Stængelstykker</sp> og som oftest krybende Vækst.
Mellem disse 3 Hovedtyper findes dog flere
Overgangsformer. Alle Begonier er kendelige paa deres
karakteristiske usymmetriske, skæve Blade.
Blomsterne er særkønnede. Planterne enbo. B. hører
hjemme i Troperne, men da flere af dem vokser
paa betydelige Højder, er de i Sommertiden
anvendelige i Koldhus og paa Friland. Resten hører
til vore smukkeste tempererede Varmhusplanter.

1. <sp>Knoldbegonier</sp>: <sp>Begonia
Baumannii</sp> Hort., Bolivia. Store, smukke, rosenrøde,
vellugtende Blomster paa lange stive Stilke.
Rundagtige, mørkegrønne, haarede Blade. Lav Vækst.
<sp>B. boliviensis</sp> D. C., Bolivia. Lange,
hængende, skarlagenrøde Blomster. Langagtige, spidse
Blade. Temmelig høje Stængler. Af denne
nærstaaende Varieteter skal her nævnes: <sp>Bertini</sp>.
Kraftig Vækst og større Blomster og
Blomsterrigdom. <sp>Sedeni</sp>. Koralrøde Blomster. Lav, busket
Vækst. <sp>Worthiana</sp>. Store skarlagenrøde
Blomster. Lav Vækst. Alle fire egner sig fortrinlig
til Udplantning. Bertini er den smukkeste. De
formeres let ved Deling af Knoldene eller ved
Frøudsæd. <sp>B. discolor</sp> Smith, Java. (B.
Evansiana Andr.; B. grandis Hort.; B. bulbifera Hort.).
Blegrøde Blomster i Spidsen af Stænglerne.
Temmelig store lysegrønne Blade med røde Ribber.
Kraftig, opret Vækst. God til Udplantning. Bedst
i Halvskygge. <sp>B. Froebelii</sp> D. C., Ecuador.
Smaa skinnende, skarlagenrøde Blomster paa lange
Blomsterstilke. Rundagtige, hvidfiltede Blade. Lav
Vækst. Koldhus. <sp>B. Martiana</sp> L. & 0., Var. af
<sp>B. gracilis</sp> H. & Bonpl. Meget smukke
rosenrøde Blomster. Glinsende mørkegrønne Blade. Høj,
opret Vækst. God til Udplantning. <sp>B. Pearcei</sp>
Hook, Bolivia. Smaa gule Blomster. Smukke brunt
marmorerede Blade. Lav Vækst. Koldhus. <sp>B.
tuberosa hybrida</sp> Hort. Hvad vi i Nutiden
nærmest forstaar ved Knoldbegonier, er et
Krydsningsprodukt af en Mængde forskellige Arter:
Boliviensis, Pearcei, Veitchii, rosæflora o. fl. a.,
og det er saare naturligt, at disse Hybrider, hos
hvilke Stamformernes bedste Egenskaber er
repræsenterede, mere og mere fortrænger de oprindelige
Arter. Der opstaar bestandig ny Racer og Former
af B. tuberosa, og da det synes, som om Grænsen
for Udviklingsmulighederne for disse pragtfulde
Planter endnu ikke er naaet, er det vanskeligt at
paapege Navnesorter med absolut blivende Værdi.
De enkeltblomstrende egner sig særlig til Friland,
medens de fyldtblomstrende, frynsede og krusede
Varieteter udvikles smukkest i Hus. Afbildningerne
i Fig. 1 til 4 viser forskellige Typer paa
Variationer af storblomstrede Knoldbegonier. Til
Udplantning anvendes i de senere Aar meget en Serie
ualmindelig rigtblomstrende Varieteter med smaa
fyldte Blomster. De bedste er: <sp>Lafayette</sp>,
dybrød, <sp>Graf Zeppelin</sp>, cinnoberrød, og <sp>Fran
Helene Harms</sp>, gul. <sp>Kultur:</sp>
Knoldbegonier formeres ved Frø; dog kan ogsaa Stikning og
Deling anvendes. Formeringen ved Stiklinger er
langsom, da Planterne, med Undtagelse af
<sp>boliviensis</sp>-Typen, kun giver faa Stiklinger, og den
anvendes mest for at forøge Beholdningen af
bestemte, især fyldtblomstrede Sorter. Knoldene
fremdrives i Februar i Varmhus, og naar Skuddene
er c. 5 cm lange, afskæres de under et Øje,
henlægges nogle Timer til Indtørring af Snitfladen
og stikkes derefter i rent Sand paa Undervarme.
De dyrkes i Potte Sommeren over og overvintres
tørt og ikke for koldt, da Overvintringen det første
Aar er den vanskeligste. Deling af Knolden
foretages med Kniv, men er altid risikabel, især for
de storblomstrede Sorters Vedkommende, undtagen
hos Begonier af Boliviensistypen. Stykkerne maa
tørres godt og indgnides med Trækulpulver paa
Snitfladen. Frøudsæd foretages i Foraarsmaanederne.
Frøet saas paa ren Lyngjord uden at dækkes,
holdes varmt og skygget til det spirer. Planterne
prikles gentagne Gange, og naar de har opnaaet
tilstrækkelig Størrelse, udplantes de helst paa en
afbrugt Bænk, hvor de de første Dage maa passes
omhyggeligt med Skygge og Vand. Knoldene
optages om Efteraaret, tørres nogle Dage og
opbevares tørt og halvvarmt til Foraaret efter. —
Til Udplantning fremdrives Knoldene i halvvarm
Bænk i Marts, Planterne afhærdes og udplantes
med Klump. Man kan ogsaa lægge dem paa
Friland, men denne Metode giver ikke altid
tilfredsstillende Resultater. — Til Pottekultur kan
anvendes enten Frøplanter eller Planter af Knolde.
De fordrer en god, næringsrig, porøs og humusrig
Jord, hvortil sættes en passende Portion mild
Lerjord og groft Sand. De fordrer megen Næring,
ogsaa flydende Gødning; i humusfattig og mager
Jord faar hverken Planter eller Blomster nogen
Størrelse og fyldtblomstrede Sorter er tilbøjelige
til at give halvfyldte eller vanskabte Blomster.
Begonier af Boliviensistypen formeres udmærket
ved Stiklinger, ligesom ogsaa de ovennævnte
Varieteter med smaa fyldte Blomster formeres ved
Stikning om Foraaret.

2. <sp>Stængelbegonier</sp>. <sp>De egentlige
Stængelbegonier</sp>. Til denne Gruppe hører
flere af vore smukkeste og mest anvendte
Blomsterplanter baade til Friland og Drivhus. <sp>B.
argyrostigma</sp> Hort. (B. maculata Raddi), Brasilien.
Uanselige hvide eller kødfarvede Blomster i store
hængende Klaser. Tykke mørkegrønne Blade med
hvide Pletter. Højtvoksende. Ikke særlig smuk.
Varmhus. <sp>B. argentea guttata</sp>. En Form
af den forrige. Hvidliggrønne, svagtrosa Blomster
i store, hængende Klaser. Bladene grønligt
bronzefarvede. Smuk, grenet Vækst. God og holdbar
Dekorationsplante. Varmhus. <sp>B. Dregei</sp> Otto,
Sydøstafrika. Smaa hvidlige Blomster. Lysegrønne,
indskaarne Blade. Rødlige Stængler. Koldhus.
Blomstringstid Sommer og Efteraar. <sp>B.
fuchsioides</sp> Hook., New Granada. Smaa rosa
Blomster i hængende Klaser. Smaa mørkegrønne,
glinsende, ovale Blade. Røde Stængler. Høj, kraftig
Vækst. Tempereret. Blomstringstid Sommer og
Efteraar. <sp>B. incarnata</sp> Link., Meksiko.
Rosenrøde Blomster i store, hængende Klaser.
Smukke friskgrønne Blade- og Stængler. En af vore

<img>Fig. 1. Begonia tuberosa crispa.</img>

<img>Fig. 2. Begonia tuberosa cristata.</img>
bedste vinterblomstrende Begonier. Den udvikles
smukkest i koldt tempereret Hus og blomstrer der
fra Decbr. til April. I Varmhus blomstrer den ved
Juletid, men Blomsterrigdommen er ikke saa stor
og Blomsterne ikke saa smukt farvede. Der findes
Kulturformer med stærkere farvede Blade og
Blomster. <sp>B. metallica</sp> L., Meksiko. Smukke
blegrøde, haarede Blomster i temmelig store Klaser.
Svagt haarede, olivengrønne Blade med mørkere
Tegninger. Høj Vækst. Varmhus. Blomstrer af
og til hele Aaret. <sp>B. scandens</sp> Arrab.,
Jamaica. Smaa hvide Blomster i store Klaser. Ovale,
lysegrønne, næsten regelmæssigt formede Blade,
krybende Vækst. Smuk Hængeplante.
Blomstringstid Foraar. <sp>B. Schmidtiana</sp> Hort., Brasilien.
Smaa blegrøde Blomster. Kødlige Blade og
Stængler; hele Planten stærkt haaret. Køn lille Plante
til Stue og tempereret Hus. Stedseblomstrende. <sp>B.
socotrana</sp> Hook., Sokotra. Store, smukke,
rosenrøde Blomster. Kredsrunde, mere eller mindre
indskaarne, friskgrønne Blade. Varmhus. En af de



smukkeste efteraars- og vinterblomstrende
Begonier. B. S c h a r f f i i Hook., Brasilien. (B.
Scharf-fiana Regi. og B. Haageana Hort.). Blomsterne
hvide med røde Haar i store Klaser. Bladene
olivengrønne paa Overfladen, paa Undersiden røde.
Hele Planten stærkt baaret. Væksten lav og
grenet. En fortrinlig Stueplante. Varmhus.
Blomstringstid Foraar og Sommer. B.
semperflo-r e n s Link., Brasilien. Smaa hvide og blegrøde
Blomster, glinsende grønne Blade og Stængler. Der
findes af denne en Mængde Haveformer, baade lave,
rigtblomstrende Dværgformer og kraftig voksende

<img>Fig. 3. Begonia tuberosa fimbriata.</img>

<img>Fig. 4. Begonia tuberosa marmorata.</img>

<img>Fig. 5. Begonia hyb. Madame Charrat.</img>
Varieteter med store smukke Blomster. Som nogle
af de smukkeste og mest anvendelige skal her
nævnes <sp>gracilis</sp>. Lav Vækst. Smukke
rosenrøde Blomster. Rødlige Stængler og Blade. Meget
rigtblomstrende. <sp>Erfordia</sp> (versaliensis).
Kraftigere Vækst. Større Blomster, ellers lig den
forrige. Større og smukkere, men ellers meget lig
disse er Gloire de Châtelaine (Gruppen Königin).
<sp>Glarona</sp>. Brunrøde Blade. Laksrosa
Blomster. <sp>Lubeca</sp>. Rosenrøde Blomster. Lav,
kompakt Vækst. Grønne Blade. Meget rigtblomstrende.
<sp>Luminosa</sp>. Skinnende højrøde Blomster.
Bronzefarvede Blade. Der fremkommer hvert Aar flere
Sorter, og det er vanskeligt at fremhæve nogen
enkelt. De fyldtblomstrende Varieteter, hvoraf der
findes flere, er næsten alle uden Værdi. <sp>B. s.
Phitzers Triumph</sp> er den bedste af de
hvidblomstrende. Foruden de her omtalte, findes der
flere smukke Arter af Stængelbegonier, men da de
ingen synderlig Rolle spiller i det praktiske
Gartneri, skal de ikke nævnes. De Stængelbegonier,
der for Tiden dyrkes i Gartnerierne, er næsten alle
et Krydsningsprodukt mellem forskellige Arter, og
da det i mange Tilfælde er umuligt at gøre Rede
for deres Afstamning, vil vi her samle dem under
Betegnelsen B. hybrida. <sp>B. hyb. Abondance</sp>.
Rosenrøde Blomster i hængende Klaser. Samme
Type som fuchsioides, men kraftigere Vækst og
større Blomsterrigdom end denne. God til
Udplantning og Koldhus. Blomstringstid Sommer. <sp>B.
hyb. ascotensis</sp> Webb. Rosenrøde Blomster i
store, hængende Klaser. Smaa mørkegrønne Blade.
Røde Stængler. Smuk sommerblomstrende Begonia
i Koldhus. Nær beslægtet med fuchsioides. <sp>B.
hyb. Corbeille de Feu</sp>. Rosa, karminrøde
Blomster. Nær beslægtet med fuchsioides.
Overvintrede Planter kan blomstre meget rigt i
Foraarstiden. Varmt tempereret. <sp>B. hyb.
Credneri</sp>. Store blegrøde, haarede Blomster i meget
store Blomsterklaser. Rødbrune, laadne Blade og
Stængler. Meget kraftig Vækst. Varmhus.
Pragtfuld Dekorationsplante. <sp>B. hyb. corallina</sp>.
Smaa koralrøde Blomster i hængende Klaser. God
til Udplantning og Koldhus. Nær beslægtet med
fuchsioides. <sp>B. hyb. dichroa</sp>. Blomsterne
lysende laksrosa eller hvidlige i store hængende
Klaser. Som unge er Bladene hvidplettede, senere
mørkegrønne. Smuk. Varmhus. <sp>B. hyb.
Duchartrei</sp>. Blomsterne meget store, i store
hængende Klaser, hvide med røde Haar, meget
holdbare. Bladene smalle, haarede, paa Overfladen
mørkegrønne, paa Undersiden røde. Det er en
smuk Plante, meget rigtblomstrende, men ikke
stærktvoksende, smukkest som ældre. Varmhus.
<sp>B. hyb. Fulgurante</sp>. Smaa koralrøde
Blomster i hængende Klaser. Smaa mørkegrønne
Blade, røde Stængler. God til Udplantning. Nær
beslægtet med fuchsioides. <sp>B. hyb. Gloire de
Lorraine</sp> og dens Varieteter vil blive omtalt
i en særskilt Artikel. <sp>B. hyb. Gloire de
Sceaux</sp>. Blomsterne laksrosa i store Klaser.
Bladene og Stænglerne glatte, mørkebrune,
bronzefarvede. En af vore smukkeste vinterblomstrende
Begonier. Varmt tempereret. <sp>B. hyb.
Limminghii</sp>. Koralrøde Blomster i store hængende
Klaser. Smukke, glatte, friskgrønne Blade.
Krybende Vækst. Blomstringstid Foraar og Vinter.
Smuk Ampelplante. Varmhus. <sp>B. hyb. Lucerna</sp>.
Karminrøde Blomster i store hængende Klaser.
Lavere, mere grenet Vækst, men ellers meget lig
Président Carnot. <sp>B. hyb. Mdm. Charrat</sp> (var.
af <sp>corrallina</sp> Carr.), se Fig. 5.
Skarlagenrøde Blomster i store hængende Klaser.
Lysegrønne Blade og Stængler. Smuk, grenet Vækst.
Koldt tempereret Hus. Blomstringstid Sommer. <sp>B.
hyb. Margaritæ</sp>. Blegrøde, haarede Blomster
i Klaser, olivengrønne, glinsende, smalle, brunt
marmorerede Blade. Udmærket holdbar
Dekorationsplante. Bedst som 2aarig. Nær beslægtet
med B. metallica. Varmt tempereret.

<img>Fig. 6. Begonia byb. Perle de Lorraine.</img>

<img>Fig. 7. Begonia manicata.</img>
Blomstringstid Foraar og Sommer. <sp>B. hyb. Perle de
Lorraine</sp>, se Fig. 6. Fine blegrøde Blomster i store
Klaser. Olivengrønne, brunplettede Blade. Smuk,
kompakt Vækst. God og holdbar
Dekorationsplante. Umaadelig rigtblomstrende.
Blomstringstid Vinter og det tidlige Foraar. <sp>B. hyb.
Président Carnot</sp>. Store karminrøde Blomster i
store hængende Klaser. Bladene store, rødlige med
hvide Pletter. Væksten kraftig og høj. Blomstrer
om Sommeren. En af vore prægtigste Begonier.
Varmhus. <sp>B. hyb. Président Bourreuille</sp>.
Temmelig store rosenrøde Blomster. Store
rødviolette, haarede Blade med olivengrønne Pletter.
Varmhus. <sp>B. hyb. Triomphe de l'Est</sp>.
Rosenrøde Blomster i store Klaser. Smukke grønne,
noget indskaarne Blade. Lav, grenet Vækst. Meget
blomsterrig. Blomsterne holdbare, men Farven ikke
særlig smuk. <sp>B. hyb. Vésuve</sp>. Smaa
skarlagen-karminrøde Blomster i store Klaser.
Umaadelig rigtblomstrende. Nær beslægtet med
fuchsioides, corrallina og Fulgurante, men overgaar
langt disse i Skønhed og Blomsterrigdom. En
ganske fortrinlig Gruppeplante. <sp>Kultur:</sp> De
Stængelbegonier, der hører hjemme i det tempererede
Hus, vil befinde sig bedst i Sommertiden ved en
Kultur som den for Knoldbegonier anførte. De
overvintres halvvarmt og lyst. En Jordblanding,
bestaaende af 1/2 Del Græstørv-, 1 Del Bladjord,
1 Del gammel Gødning og 1/2 Del Grus, vil i de
fleste Tilfælde være passende. For
Varmhusbegoniernes Vedkommende vil en Kultur som den for
Bladbegonier anførte være passende, ligesom de
ogsaa i Reglen kræver en lettere og mere humusrig
Jordblanding. Formering af B. semperflorens
foregaar enten ved Frøudsæd eller ved Stikning om
Foraaret paa Undervarme. De danner villigt Rod
og vokser hurtigt til. Til Formering bør helst
anvendes unge Skud, der ikke har blomstret, da
Stiklinger af blomstrende Skud har Tilbøjelighed
til ikke at ville grene sig. Frøformering foretages
ligesom for de øvrige Begoniers Vedkommende
helst i Februar. De prikles og behandles den
første Tid som Knoldbegonier, senere udplantes de i
Drivbænk paa Undervarme, hvor de hurtigt vokser
til og danner smukke buskede Planter, der efter
tilbørlig Af hærdning kan udplantes paa Friland
eller indpottes og anvendes som Stueplanter.

3. <sp>Stængelbegonier med korte
Stængelstykker og som oftest
krybende Vækst</sp>. <sp>B. hydrocotylifolia</sp>
Link., Meksiko. Smukke rosenrøde Blomster i store
Klaser. Bladene glinsende, olivengrønne paa
Overfladen; paa Undersiden røde. Lav, krybende Vækst.
Smuk, vinterblomstrende Begonia for varmt og
tempereret Hus. Den bedste Begonia til Stuekultur.
<sp>B. heracleifolia</sp> Cham., Meksiko. Blegrøde
Blomster i temmelig store Klaser. Store, smukt
marmorerede, stærkt indskaarne Blade. Af
nærstaaende Former skal her nævnes: B. nigricans,
punctata, castaneæfolia. En Bastard af B.
heracleifolia og peperomiæfolia er <sp>ricinifolia</sp>, den
største og smukkeste af denne Type. Smaa
blegrøde Blomster i meget store Blomsterstande.
Meget store, smukt tegnede, noget haarede Blade.
Stærkt haarede Blomster og Bladstilke. En meget
værdifuld Dekorationsplante. Varmt tempereret
Hus. <sp>B. manicata</sp> Brongn., Meksiko, se Fig. 7.
Smaa fine, blegrøde Blomster i store Klaser.
Lysegrønne, næsten helrandede Blade, ejendommelige,
manchetlignende Haarkranse paa Bladstilkene.
Meget smuk vinterblomstrende Begonia for Varmhus
og Stuekultur. <sp>B. macrophylla</sp> Dryand.,
Jamaica. Temmelig store, rosenrøde Blomster i
Klaser. Bladene indskaarne, paa Overfladen glinsende
olivengrønne, paa Undersiden røde.
Vinterblomstrende. Varmhus. <sp>B. nelumbiifolia</sp> Cham.,
Meksiko. Smaa hvide Blomster i meget store
Blomsterstande. Lysegrønne, smukt tegnede,
nebumbielignende Blade. Dekorativ Plante for Varmhus. <sp>B.
peltata</sp> Otto, Brasilien. Smaa hvide Blomster.
Helrandede, stærkt hvidfiltede Blade. Varmhus.

<img>Fig. 8. Begonia Rex.</img>

<img>Fig. 9. Begonia Rex diadema.</img>
<sp>B. polygonata</sp> Liebm., Meksiko. Hvide
Blomster i store Klaser. Grønne rustfiltede, indskaarne
Blade. Smuk Varmhusplante. <sp>B. Rex</sp>, Putz.,
Ostindien, Fig. 8. Den krybende Rodstok danner
Rødder paa Undersiden. Bladene store, skævt-ægrunde
eller tilspidsede, mer eller mindre haarede, smukt
farvede, enten sølvhvide, fløjelsgrønne eller
rødlige med forskellige Tegninger. Der findes nu et
meget stort Antal Kulturformer, og især efter at
man har begyndt at krydse dem med Arter af de
andre Grupper, er der fremkommet meget smukke
og ejendommelige Racer. Som Resultat heraf kan
nævnes: <sp>B. Rex diadema</sp> Fig. 9, med opret
Vækst, store, dybttakkede. eller
uregelmæssigt lappede Blade, <sp>B.
Rex discolor</sp> adskiller sig fra
B. Rex ved at have opret Stamme,
men for øvrigt gaar flere af disse
ny Racer jævnt over i hverandre.
— Bladbegonier finder især
Anvendelse i Væksthus og
Beboelsesrum, hvor de i lang Tid kan
dekorere smukt, naar de blot er godt
afhærdede. Flere af dem har
tillige ret smukke Blomster, der
fremkommer om Vinteren eller i
Foraarsmaanederne. <sp>B.
smaragdina</sp> Lem., Meksiko. Smaa
uanselige, hvide Blomster.
Smaragdgrønne, fløjelsagtige Blade. Meget
smuk lille Plante. Varmhus. <sp>B.
hyb. Verschaffeltiana</sp>.
Rosenrøde Blomster i store
Blomsterklaser om Foraaret. Smukke
lysegrønne, Aralia Sieboldii
lignende Blade. Kraftig, opret Vækst.
God til Stuekultur og tempereret
Hus. <sp>Kultur:</sp> De formeres ved
Blade, Stykker af Rodstokken og
Frø. Det er heldigst at foretage
Bladformeringen i August. Bladene
maa være godt modne. Bladstilken
afskæres omtrent ved Basis, og de
større Nerver gennemskæres i
deres Samlingspunkter, hvorefter
Bladet anbringes fladt udbredt paa fugtigt Sand i
Varmhustemperatur. Naar Planterne, som
fremkommer, hvor Ribberne er overskaarne, er store
nok, plantes de i Potter eller Kasser til
Overvintring. Bladene kan ogsaa skæres i trekantede
Stykker med Knudepunktet af sammenstødende større
Nerver til Toppunkt; disse stikkes i udvadsket Sand
i samme Temperatur. Endvidere formeres de ved
at skære Rodstokken i Stykker med tilhørende Øje
og anbringe dem paa god Undervarme, efter at
Snitfladerne er godt indgnedne med Trækulpulver.
Formeringen ved Frø er den samme som for
Knoldbegonier. De fordrer som Regel en humusrig Jord,
helst god Bladjord med Tilsætning af gammel
Gødning. Fine Hornspaaner til de senere Ompotninger
giver Bladene en usædvanlig Størrelse og Farvepragt.
De fleste Former fordrer et varmt Hus og fugtig Luft;
Skygge er ligeledes nødvendig for at give dem den
rette Farve. Enkelte Sorter som Verschaffeltiana,
hydrocotylifolia, ricinofolia o. fl. trives dog bedst ved
en lavere Temperatur og mere Lys.
J. K. J.

<sp>Begonia hybrida Gloire de
Lorraine</sp> er i Aaret 1891 fremstaaet hos Lemoine
i Nancy ved Krydsning mellem B. socotrana og B.
Dregei. Sjældent har en ny Plante faaet en saa
enestaaende hurtig Udbredelse som denne, idet den
ved sin glimrende Blomsterpragt i Vinterens Midte
har sat de fleste samtidig blomstrende Potteplanter
i Skygge og fundet rig Anvendelse til
forskelligartet Dekorationsbrug. Planten, som opnaar en
Højde af 30-40 cm, har en buskagtig Vækst.
Bladene er ikke ret store, omtrent runde, af en
friskgrøn Farve, undertiden med lidt lysere Skattering.
Blomsterne, som er c. 3,5 cm i Tværmaal, er saa
at sige næsten alle af Hankøn og fremkommer i
hængende Klaser i saa stort et Antal, at de helt
skjuler Bladene, de har en stærk karminrosa Farve
og virker, især ved Lys fortrinlig, de holder sig
meget længe uden at falde af. De i meget ringe
Antal forekommende Hunblomster har efter mange
forgæves Befrugtningsforsøg vist sig at være
næsten ufrugtbare, saa at Formeringen udelukkende
maa foregaa ad vegetativ Vej, enten ved Hjælp af
Bladene eller ved Stiklingsformering, som er
almindeligst anvendt. Den kultiveres baade som
Potteplante, opbundet til fine Stokke, og som
Ampelplante; som afskaarne finder Blomsterne især
glimrende Anvendelse til Borddekoration.
<sp>Kultur:</sp> Man udvælger efter Jul sunde, kraftige
Moderplanter, som nedskæres saa langt som
Blomsterklaserne har siddet. Man lader dem henstaa i et
lyst Drivhus paa c. 15° C. Naar de i Marts
begynder at skyde ny Skud, paabegyndes
Formeringen; de først fremkommende Skud er dog oftest
tilbøjelige til uafbrudt at blomstre i Stedet for at

<img>Fig. 10. Begonia hyb. Gloire de Lorraine »Konkurrent«.</img>
forgrene sig, hvorfor saadanne Skud knibes for at
fremtvinge bedre Stiklinger. Naar man har godt
egnede Stiklinger paa 4-5 cm Længde, stikkes
disse i Kasser i stærk sandblandet Løvjord og
Sphagnum, de sættes i Formeringen paa 20-25° C.
Undervarme, og de vil da i Løbet af 3 Uger have
Rod. Bladformeringen tager noget længere Tid,
men man opnaar bedre buskede Planter. Efter at
være vænnet til Luften, prikles Stiklingerne i
Kasser, 3 Dele porøst Løvjord, 1 Del Sphagnum, 1/2
Del velforraadnet gl. Gødning og 1/2 Del
Græstørvjord. Saa snart de har opnaaet en Længde af 6-8
cm, knibes de, og det vil ikke vare længe, førend
de igen bryder ud og kommer med Sideskud og
Rodskud. Naar de kommer til at staa for tæt i
Kasserne, foretages Læplantning i 10 cm Potter i
forannævnte Jordblanding, dog med Tilsætning af
1/2 Del mere gl. Gødning og Græstørvjord. De
knibes atter, naar det findes nødvendigt, og
omplantes i større Potter, førend de har udpint
Jorden for meget. Den sidste Knibning foretages
efter som man ønsker Planterne i Blomst før eller
senere. Ønskes de i Blomst til Jul, foretages den
sidste Knibning i første Halvdel af Septbr.; de
først stukne Planter kan dog haves i Blomst i
September. Naar de første Blomster fremkommer,
foretages Opbindingen af Skuddene til ganske tynde
Stokke. Kultiveret som Hængeampler benyttes ikke
for flade Hængeskaale, c. 25 cm i Tværmaal, og
der plantes 3 Planter i hver, man opnaar saaledes
at faa pænt garnerede Planter. De maa ikke knibes
mere end 2 Gange, for at Rankerne ikke skal blive
for korte. I Vækstperioden, altsaa i Maj, Juni, Juli
og August, holdes Planterne i Halvskygge. Hvis
Temperaturen stiger over 22 ° C., gives der Luft,
lidt Fyring om Natten forhindrer Nedslag og deraf
følgende Svampeangreb paa Bladene. Saa snart
Planterne har afsluttet deres egentlige Vækst og
de begynder at fremkomme med Blomsterknopper,
mindskes Skyggen, og efter som Vejret er, gives
rigeligere Luft, og Temperaturen holdes paa
15-18 ° C. Man opnaar saaledes at faa korte, sluttede
Planter, men maa dog stadig give dem god Plads
og tilføre dem lidt flydende Gødning, naar det
synes at tiltrænges. Vandingen maa foretages med
stor Forsigtighed; naar Planten er tør, skal den
have rigeligt Vand, og dernæst ikke før den er tør
igen. Af Stamformen er der fremkommen flere
Sorter, saaledes <sp>Turnford Hall</sp> og <sp>Schne</sp>
med hvide Blomster, <sp>erecta</sp> med mere opret
Vækst og lysere Blomster, <sp>Glory of
Cincinatti</sp> og <sp>Konkurrent</sp> med betydelig større
Blomster og Blade, og endelig <sp>præcox</sp> med
mindre, men stærkere farvede Blomster.
L. A.

<sp>Frøavl af Knoldbegonia</sp>. Ved Frøavl
af Begonia lægges Knoldene tidligt, helst i Jan.,
for at opnaa store, kraftige Planter. Man kan
med Fordel udvælge sine Moderknolde Aaret før,
for at være sikker paa at faa Planter med gode
Egenskaber. Frøavlen foregaar bedst ved en
Temperatur af 20-22 ° C. og lidt mindre Skygge og
Luftfugtighed end almindelig for Begonia. Begonia
befrugtes let ved at føre Hanblomstens Støvdragere
hen over Arret; Selvbefrugtning finder ogsaa Sted.
Ved dobbelte Blomster, der har særligt lidt Støv,
som sidder dybt inde i Blomsterne, kan man
lettest udføre Befrugtningen med Pensel. Frøet
modnes fra Aug. til Slutningen af Septbr.
Modningen er kendelig paa, at Frøkapslen aabner sig ved
Stilken.

Begonia semperflorens til Frøavl udsaas i Februar,
prikles og omplantes nogle Gange, indtil de er i god
Kultur, i 15 cm Potter. De anbringes derefter paa
af brugt Bænk og beskyttes med Vinduer paa
Urtepotter eller Sten, samt lidt Skygge for den
stærkeste Sol. Selvbefrugtning finder Sted, men da
Sorterne krydses indbyrdes, maa de holdes isoleret fra
hinanden. Frøet modnes i August-September og
bør afplukkes i mange Gange, da Frøet let falder
ud af Kapslen.
H. G.
</chapter>

<chapter name="Bejdsning af Frø (se Afsvampning)">
<b>Bejdsning</b> <sp>af Frø</sp> se <sp>Afsvampning</sp>.
</chapter>

<chapter name="Bejdsning (se Tørring og Farvning af Blomster)">
<b>Bejdsning</b> se <sp>Tørring og Farvning af
Blomster</sp>.
</chapter>

<chapter name="Bekæmpelse af Skadedyr.">
<b>Bekæmpelse af Skadedyr.</b> Det er almindelig
kendt, at Vanrøgt af Planterne ikke blot hindrer
deres Udvikling og nedsætter deres Frugtbarhed,
men tillige gør dem mindre modstandsdygtige
overfor Angreb af Skadedyr. Giv derfor i rigeligt Maal
Planten den Næring, den behøver, behandl Jorden
omhyggeligt og værn om Væksternes overjordiske
Dele ved Beskæring, Rengøring af Stammer og Grene,
Bortrensning af angrebne Blade o. s. v. Hold
Haven fri for Ugræs, giv Planterne Sol og Fugtighed
alt efter Behov. Gennemfør Vekseldrift i Haven og
lad ikke af Mangel paa Udtynding Haven blive et
Krat af Træer, Buske og mellemplantede Urter. Lad
Frugthaven ligge isoleret fra Parken. Beskyt
endvidere de insektædende Fugle og byd dem passende
Ynglepladser i Haven.

Befrygter man visse Skadedyrs Optræden paa
Køkkenurter (Kaal, Gulerødder, Ærter m. m.), saas
tykt og udtyndes ikke for tidligt og i hvert Fald
med Skønsomhed. Naar Planter viser sig at være
angrebne af Insekter, lad dem da ikke blive
liggende paa Jorden, men tilintetgør dem; det samme
maa iagttages ved Beskæringen om Foraaret, hvis
Kviste og Grene findes i højere Grad belagte med
Insektæg.

De direkte Udrydningsmidler er talrige. Nogle af
de almindeligste fortjener at anføres her i
skematisk Orden:

I. <sp>Fangstmidler</sp>.

<sp>Limringe</sp>, limgördlar (s.) anvendes f. Eks.
mod Frostmaaler-Hunner.

<sp>Fangbælter</sp> af Bølgepapir anvendes mod
Æblesnudebillen, Æblevikleren og Blommevikleren.

I øvrigt kan Fangstapparater af forskellig Slags
komme til Anvendelse. Se t. Eks. under
Glimmerbøssen og Hindbærbillen. Ofte kan man med en
enkel Kætsjer af Tøj udrette et værdifuldt
Udrydningsarbejde.

II. <sp>Kemiske Midler</sp>.

En Del af disse anvendes i tør Form som Pulver,
andre opslemmes eller opløses i Vand og spredes
med særlige Sprøjter (se Sprøjtning), atter andre
bruges som Rygemiddel, spredes med Vanddamp
eller omsættes til Gasarter.

a. Midler, der virker som <sp>Mavegift</sp>, d. v. s.
er indrettede paa at ædes af Skadedyrene og
altsaa alene bestemte for Skadedyr, som bider og
gnaver.
1. <sp>Schweinfurtergrønt</sp> (Parisergrønt,
Kejser grønt).

2. <sp>Blyarsenat</sp>.

b. Midler, som virker naar Skadedyrenes Krop
fugtes eller træffes af dem, saakaldte
<sp>Kontaktgifte</sp>.

1. Nikotin til Sprøjtning, Overpudring eller
Rygning.

2. Kvassia-Ekstrakt.

3. Petroleum-Emulsion.

4. Lysolopløsning.

5. Sæbe.

6. Karbolineum-Emulsion.

7. Svovl eller Svovlkalkvædske.

8. Svovlkulstof.

9. Cyankalium.

10. Insektpulver.

Nærmere Oplysninger om disse kemiske Midlers
Sammensætning, Tilberedning, Anvendelse og
Virkninger findes under de specielle Rubrikker.
A. T
</chapter>

<chapter name="Bekæmpelse af Sygdomme">
<b>Bekæmpelse af Sygdomme</b> hos Haveplanterne er
en Foranstaltning, hvis Nødvendighed for et
rationelt og lønnede Havebrug gør sig mere og mere
gældende, efterhaanden som man bliver klar over
Sygdommes almindelige Udbredelse og økonomiske
Betydning. Om B. kan i Almindelighed siges, at
den maa rette sig efter de Paagældende
Sygdommes Natur, hvorfor Enkeltheder desangaaende maa
søges i de specielle Artikler om de enkelte
Sygdomme; Universalmidler, hvis Anvendelse kan
fjerne alle eller blot et meget stort Antal
Sygdomme, kendes ikke.

B. kan bringes i Anvendelse i Tilslutning til de
allerfleste sædvanlige Arbejder i Havebruget, hvad
nedenstaaende Oversigt over de vigtigste
Foranstaltninger vil vise.

A) <sp>Driftssystemet</sp>. En almindelig
Betingelse for Gennemførelsen af B. er, at de forskellige
Midler anvendes i rette Tid, paa rette Maade og
med mindst muligt Arbejde og Bekostning. Dette
forudsætter, at Bedriften ikke omfatter for mange
Kulturer, saaledes at Driftslederens og hans
Medhjælperes Tid og Opmærksomhed ikke er for splittet
til at B. kan tages op som fast Led af Kulturen;
Specialkultur-Princippet er altsaa af grundlæggende
Betydning for B.

Ved Planlægning af Kulturer maa man tage de
stedlige Klima- og Jordbundsforhold i Betragtning,
som kan begunstige visse Sygdommes Optræden, og
Kulturerne bør ordnes saaledes, at der ingen
Hindringer er for Gennemførelsen af Sprøjtning o. lign.
(f. Eks. tilstrækkelig stor Afstand mellem
Frugttræer og Buske m. m.).

Plan, Orden og Renlighed i alle Bedriftens Grene
betyder mere for B., end mange paa Forhaand
tænker.

B) <sp>Jordens Grundforbedring</sp> ved
Afvanding og Kalktilførsel i Mergel eller Kridt er af
stor Betydning for B. Dertil kommer Desinfektion
af Jorden (s. d.) ved Ophedning eller kemiske
Midler, naar farlige Smitstoffer er til Stede, som ikke
kan uskadeliggøres paa anden Maade.

C) <sp>Gødskning og Jordbehandling</sp>
maa gennemføres i Overensstemmelse med
Planternes Livskrav; god Dyrkning er et Middel mod
mange Sygdomme eller bidrager til, at Planterne
lettere kommer over Sygdommene. Ensidig stærk
Tilførsel af kvælstofholdige Gødningsmidler maa
undgaas, medens en meget rigelig Anvendelse af
Fosforsyregødning maa tilraades. Det maa erindres,
at Staldgødning, Ajle og Kompost kan være farlige
Smittebærere.

D) <sp>Vekseldrift</sp> er af største Betydning for
B. af Angreb, hvis Smitstof findes i Jorden; der
maa hengaa flere Aar, helst 7-8, mellem to paa
hinanden følgende Afgrøder af samme Art (eller
samme Familie). Kan Vekseldrift ikke
gennemføres, som i Drivhuse, maa Jordfornyelse eller
Jorddesinfektion træde i Stedet.

E) <sp>Dyrkning af modstandsdygtige
Arter, Varieteter og Stammer</sp> er en af
de vigtigste Foranstaltninger. Forsøg og
Iagttagelser paa mange Steder under forskellige Forhold
maa give Anvisning paa, hvilke Arter o. s. v., der
er at foretrække.

F) <sp>Sundt Forplantningsmateriale</sp>
maa anvendes; thi Smitteoverførelse finder hyppigt
Sted med Frø, Planter, Stiklinger, Knolde, Løg,
Podekviste o. lign. Ved Indkøb af Frø og Planter
maa man skaffe sig Garanti for en god
Sundhedstilstand.

G) <sp>Desinfektion og Afsvampning</sp> af
Planter, Knolde og Frø med Blaastensopløsning,
Svovlkalk eller Formalin kan ofte værne mod
Smitteoverførelse. Desinfektion af Jorden i Frøbede og
Priklebede er af stor Betydning for Frembringelse
af sunde Planter til Salg (f. Eks. Kaal og Selleri).

H) <sp>Plejen under Væksten</sp> er af stor
Betydning. De først angrebne Planter eller
Plantedele maa fjernes og uskadeliggøres. Temperatur
og Fugtighed i Drivhuse maa passes nøje; særligt
maa det undgaas, at der om Natten sætter sig
Fugtighed og Vanddraaber paa Planterne og deres
Omgivelser, Der maa anvendes smittefrie Stokke til
Opbinding o. lign. Visne Grene fjernes, Frugtrester
nedplukkes, og Jorden renses for smittet Affald
under Buske og Træer. Kræftsaar og andre Saar
renskæres og desinficeres. Fyrsvampe og andre
Frugtlegemer af Svampe indsamles og brændes.
Sprøjtning, Pudring og Rygning med forskellige
Kemikalier gennemføres, som de enkelte Angreb af
Svampe eller Insekter kræver det.

I) <sp>Afgrødernes Indhøstning og
Opbevaring</sp> maa foregaa paa skaansom Maade,
saa at Beskadigelser undgaas; syge Knolde,
Frugter o. lign. maa fjernes. Temperaturen i
Opbevaringsrummene maa holdes saa nær ved 0 °
som muligt; Fugtighedsgraden maa ikke være for
stor. Opbevaringsrum maa efter Afbenyttelsen
rengøres og desinficeres.

J) <sp>Affald</sp> uskadeliggøres ved Brænding, dyb
Nedgravning eller Kompostering (med Kalk for
at fremskynde Omsætningen).

K) <sp>Værtplanter</sp> for værtskiftende
Rustsvampe fjernes fra Haverne og deres nærmeste
Omgivelser (f. Eks. Sevenbom o. fl.).
F. K. R.
</chapter>

<chapter name="Belgiske Planter">
<b>Belgiske Planter</b> er en kommerciel Betegnelse
for en Række Planter (Kentia, Araucaria, Laurus,
Aspidistra, Dræcena m. fl.), der dyrkes i meget stor
Udstrækning omkring Gent og eksporteres derfra
vidt omkring til Frankrig, Tyskland,
Skandinavien, Rusland o. a. St. Foruden i de store
eksporterende Gartnerier i Gent kultiveres disse Planter
i flere Hundrede Smaabedrifter, hvor Arbejdet for
en væsentlig Del gøres af Kvinder og Børn.
Produktionen er saa billig, at Konkurrence er
temmelig udelukket.
F. S.
</chapter>

<chapter name="Beliggenhed for Haven">
<b>Beliggenhed for Haven</b> se <sp>Haveanlæg</sp>.
</chapter>

<chapter name="Bellis">
<b>Bellis</b> (Compositæ), Tusindfryd; Staude. <sp>B.
perennis</sp> L., Europa, 10 cm. Heraf er kun de
fyldtblomstrede Varieteter Genstand for Dyrkning.
Navnlig maa af de hvide fremhæves <sp>Die Braut</sp>
med meget store Blomster paa lange Stilke, og
<sp>Ruhm von Frankfurt</sp>, skinnende røde,
store, 5-6 cm brede Bl., rigtblomstrende fra Foraar
til Efteraar. B. hører til vore bedste
Indfatningsplanter og er smukke til Foraarsbede. Varieteten
<sp>Die Braut</sp> leverer et fortrinligt Materiale til
Afskæring. <sp>Kultur:</sp> B. formeres baade ved
Deling og ved Frø, der dog giver et højst
tvivlsomt Resultat. Da ældre Planter Aar efter Aar
giver stedse mindre Blomster, maa man hvert
Foraar, efter Afblomstringen, dele og plante dem
enkeltvis paa Blivestedet, men for øvrigt taaler
de godt at flyttes i fuld Blomst. De trives i
enhver kraftig, ikke for tør Jordbund.
C. V. L.

Da B. i det østenfjældske Norge er udsat for at
fryse bort i Vintre uden Sne, bør den om Høsten
dækkes med Granris (Granbar (n.)) eller Lyng. I
Nordland holder den sig meget bedre, og den
forvilder sig endog i Haverne dersteds.
N—k.

B. maa særlig i Mellem- og Nordsverrig dækkes
med Granris om Vinteren.
E. L.

<sp>Bellis til Frøavl</sp> udsaas i Juni-Juli og
udplantes i September paa Bede med 30 cm
mellem Rækkerne og 20 cm mellem Planterne. Bellis
udarter stærkt, hvorfor en skarp Sortering er
nødvendig. Frøet modnes Juni-Juli og maa afplukkes
ofte, da det er tilbøjeligt til at falde
hurtigt af.
H. G.

<img>Bellis perennis, Die Braut.</img>
</chapter>

<chapter name="Belysning">
<b>Belysning</b> se <sp>Haveanlæg</sp> og
<sp>Lysvirkning</sp>.
</chapter>

<chapter name="Belysningsgas">
<b>Belysningsgas</b> kan ved sin Forbrænding danne
Stoffer, der er giftige for mange Planter. I
Beboelsesrum, hvor der brænder Gas, lider Planterne
meget. Allétræer i Byer tager hyppigt Skade af
den fra Rørledningerne gennem Utætheder
udstrømmende Gas, der forgifter Jorden og ofte
kan bevirke, at selv gamle, store Træer gaar ud.
F. K. R.
</chapter>

<chapter name="Benmel">
<b>Benmel</b> se <sp>Kunstgødning</sp>.
</chapter>

<chapter name="Benthamia">
<b>Benthamia</b> se <sp>Cornus</sp>.
</chapter>

<chapter name="Benved">
<b>Benved</b> se <sp>Euonymus</sp>.
</chapter>

<chapter name="Benvedmøl">
<b>Benvedmøl</b> se <sp>Snareorme</sp>.
</chapter>

<chapter name="Benzoin æstivale">
<b>Benzoin æstivale</b> se <sp>Lindera</sp>.
</chapter>

<chapter name="Berberis">
<b>Berberis</b> (Berberidaceæ). Haardføre Buske med
tornede Grene, a) I Reglen større Buske med
affaldende Blade: <sp>B. caroliniana</sp> Loud.,
Nordamerika. Mellemhøj eller høj Busk med i Juni
gule Blomster i Klaser og senere skinnende røde,
aflange Bær. Ligner meget B. vulgaris. <sp>B. c.
declinata</sp> smuk ved sine overhængende Grene,

<img>Berberis vulgaris med Skaalruststadiet
af Sortrust.</img>
lange, hængende Blomsterklaser og senere
Frugtklaser med skinnende røde Bær, der som sædvanlig
hos B. sidder noget af Vinteren over. <sp>B.
sinensis</sp> Desf., Kina. Mellemhøj eller høj Busk med
gule Blomster og senere skinnende røde Bær i
smukke, hængende Klaser. <sp>B. Thunbergii</sp>
D. C., Japan. Lav, tæt Busk med overhængende
Grene, smaa Blade og i Juni smukke rødlige og
bleggule Blomster i korte Klaser. Senere
rundagtige, røde Bær. <sp>B. vulgaris</sp> L., Europa og
Asien, vild eller forvildet i Danmark og Norge.
Mellemhøj eller høj Busk med gule Blomster i
Klaser og smukke, skinnende røde, aflange Bær.
Af de talrige Varieteter kan fremhæves <sp>B. v.
atropurpurea</sp> med mørk-rødbrune Blade, der
beholder den mørke Farve hele Sommeren. — b)
Lave Buske med stedsegrønne eller til Dels
stedsegrønne Blade: <sp>B. buxifolia</sp>, Lam., Chili.
Temmelig lav Busk med smaa,
læderagtige, mørkegrønne, næsten
stedsegrønne Blade og i Juni smukke,
enligtsiddende gule Blomster samt
senere ovale, blaasorte Bær. <sp>D.
Darwinii</sp> Hook., Chili. Lav, kun paa
gunstigt Sted nogenlunde haardfør,
undertiden i Koldhus dyrket, meget
smuk Busk med ganske smaa, i
Randen tornede, læderagtige, stedsegrønne
Blade og smukke gule Blomster i
Klaser samt sorteblaa Bær. <sp>B.
empetrifolia</sp> Lam., Chili. Lav Busk
med overhængende Grene og meget
smaa, ganske smalle, braadspidsede,
stedsegrønne Blade med tilbagerullet
Rand. Blomsterne enligtsiddende, gule.
<sp>B. Neubertii</sp> Lem., Bastard
mellem B. vulgaris og Mahonia
Aquifolium. Lav Busk med store runde,
dels trekoblede, dels enkelte i Randen tornede, til
Dels stedsegrønne Blade. Se for øvrigt
<sp>Mahonia</sp>.
A. B.

<sp>Anvendelse:</sp> De efter Plads og Vinterens
Strenghed mere eller mindre stedsegrønne Arter er
alle smukke Smaabuske, naar de vokser i let, god
Jord paa beskyttet Plads og kan ses paa nært Hold.
B. vulgaris o. l. Arter er gode Busketplanter og
pynter ved Blomster og Frugt. B. kan anvendes
til Underplantning i Halvskygge, taaler Foryngelse
ved Afhugning eller Klipning, og giver en stærk
Hæk endog paa høj, tør Jord. Frugterne giver et
smukt, forfriskende Syltetøj. <sp>Kultur:</sp> B.
formeres ved Frø, som saas om Efteraaret og ligger et
Aar over i Jorden, men kan indslaas i Sand første
Aar. Planterne prikles som 1- eller 2-aarige, efter
Studsning i Rod og Top, staar i 2 Aar og udskoles
da i Rækker paa 60 cm Afstand. Af B. vulg. atrop.
bliver næsten alle Planterne ægte ved Frøudsæd.
B. buxifolia saas paa Friland, stenophylla ligeledes
eller i Kasser, og begge dækkes lidt første Vinter.
Darwinii maa tildækkes og i alt Fald første Aar
overvintres frostfrit. B. Neubertii formeres ved
Aflæggere, som ligger 2 eller flere Aar, men kan
ogsaa ligesom stenophylla formeres ved unge Skud
fra Roden, hvilke dog kun fremkommer meget
sparsomt.
J. B.

De fleste stedsegrønne Berberisarter holder sig
vanskeligt i Norge uden i de sydvestlige Egne.
I alt Fald bør de andre Steder dækkes om
Vinteren med Granris (Granbar [n.]), Ener eller Lyng.
N—k.

Alle Varieteterne af <sp>B. vulgaris</sp> og de
beslægtede Arter, som er løvfældende, bør anses som
nogle af Landbrugets mest ondartede Fjender, da
de er Bærere af Skaalruststadiet af <sp>Sortrusten</sp>
(<sp>Puccinia graminis</sp>); fra B. overføres
Smitten til Korn og Græs, som er i Nærheden, og
som kan ødelægges fuldstændig ved den tidlige og
stærke Infektion; herved opstaar der endvidere
Smittecentrer, hvorfra yderligere Smitte kan
spredes milevidt, ogsaa til Egne, hvor B. ikke findes.
For at forebygge denne Smitteoverførelse er det i
Danmark ved Lov af 27. Marts 1903 bestemt, at
B. kun maa findes i botaniske Haver, knyttede til
Undervisningsanstalter; alle andre Steder (saaledes
ogsaa i Planteskoler) skal de ryddes. Dog kan der
i ganske særlige Tilfælde meddeles Tilladelse til,
at der maa findes B. i bestemt afgrænsede
Distrikter (København-Frederiksberg), hvor B.s Forekomst
ikke skønnes at kunne skade landøkonomiske
Interesser. Overtrædelse af dette Forbud straffes,
saafremt vedkommende er vidende om, at B. findes
paa Ejendommen, med Bøder fra 5 til 100 Kr.,
hvorhos B. ved det offentliges Foranstaltning
fjernes paa hans Bekostning. Er den Paagældende
uvidende om, at B. forefindes paa Ejendommen,
paalægges det ham inden en angiven kort Frist at
fjerne dem. Sager, der anlægges i Henhold til denne
Lov, behandles som offentlige Politisager.
F. K. R.
</chapter>

<chapter name="Berceau">
<b>Berceau</b> se <sp>Løvgang</sp>.
</chapter>

<chapter name="Bergenia">
<b>Bergenia</b> (Saxifragaceæ), fleraarige
Frilandsplanter med store blanke Blade. <sp>B. cordifolia</sp>
A. Br., Sibirien. Røde Blomster i April-Maj. 30 cm.
<sp>B. crassifolia</sp> Engl., Sibirien. Rosenrøde
Blomster i April-Maj, 30-40 cm. <sp>B. ligulata</sp>
Engl., Himalaya. Rødlig-hvide Blomster i April,
30 cm. <sp>B. orbicularis</sp> hort. Hvidlig-røde
Blomster i April-Maj, 30-40 cm. <sp>B.
Stracheyi</sp> Engl., Thibet. Hvidlige Blomster i
April-Maj, 30 cm. Alle Arterne holder Løvet friskt
langt hen paa Aaret. <sp>Kultur:</sp> Formeres ved
Deling. De vokser villigt i muldet Jord og egner
sig godt til Plantning paa større Stenhøje,

<img>Bergenia crassifolia.</img>
Rabatter eller i Udkanten af Busketter. B. er nær
beslægtet med Saxifraga og gaar hyppigt under
dette Navn; dyrkes ogsaa under Navnet Megasea.
A. L.
</chapter>

<chapter name="Bergløn">
<b>Bergløn</b> (s.) se <sp>Acer Pseudoplatanus</sp>.
</chapter>

<chapter name="Bertolonia">
<b>Bertolonia</b> (Melastomaceæ), Varmhusplante, der
hører hjemme i det tropiske Sydamerika. Lav
Vækst med ovale eller hjerteformede Blade, der
er pragtfuldt aarede, marmorerede eller
punkterede, i Habitus ikke ulig de mere kendte
Fittonia. Der fremkommer stadig ved Frøformering
mange prægtige Former, som vilde være en Pryd
for Varmhuset, hvis de ikke var saa sarte i
Kultur. Af de smukkeste ældre Arter skal fremhæves:
<sp>B. marmorata</sp> Naud., Brasilien, <sp>B. guttata</sp>
Hook. (Gravesia guttata Naud.), Madagaskar, <sp>var.
albo-punctata</sp> og <sp>rosea punctata</sp>, og
af nyere Former: <sp>B. guttata van Houttei</sp>
med nydelige røde Aarer. <sp>Kultur:</sp> Formering
ved Frø og Stiklinger. Det er, som sagt, pragtfulde
smaa Bladplanter, men deres Kultur kræver
megen Varme og Fugtighed; dyrkes i lave Huse,
helst under Glasklokke og i sandblandet
Lyngjord.
M. H.

<img>Bertolonia guttata.</img>
</chapter>

<chapter name="Beskæring af Frugttræer">
<b>Beskæring af Frugttræer.</b> <sp>Almindelige
Principper for Frugttræers
Beskæring og hermed i Forbindelse
staaende Behandling</sp>. Ved Beskæring faar man
Indflydelse paa Træets Vækst, Form, regelmæssige
Frugtbarhed og paa Frugtens Udvikling. Til en
for alle Arter, Sorter og Former gennemgaaende
passende <sp>rationel</sp> Beskæring kan der
imidlertid ikke gives ufravigelige Regler. Man maa vide
Besked med og gøre sig Rede for, hvorledes Træet
optager og tilvirker sin Næring, hvorledes det
benytter de tilvirkede Stoffer, man maa have
Indsigt i de forskellige Sorters Ejendommeligheder
og vide, hvoraf disse betinges. I de i det
efterfølgende omhandlede 6 Hovedpunkter kan
sammenfattes Formaalene for <sp>rationel</sp> Beskæring.
Hos Træer, der skal vokse i deres <sp>naturlige</sp>,
for de enkelte Sorter egnede Form og Størrelse,
hvad enten de er forædlede paa Vildstamme eller
Dværgstamme (og det er jo saadanne Træer, der
i det hele og store dyrkes i vore Frugthaver)
kommer denne Beskæring væsentligst til
Anvendelse ved <sp>Tildannelsen</sp>; senere følger Træet
sin Natur og bliver derved i Reglen hurtigst
frugtbart; Træer, der holdes i <sp>kunstige</sp>
Former, maa derimod vedblivende beskæres rationelt.
Som berørt paa de paagældende Steder, gælder
Omtalen af stærkere Indsnit o. lign. ikke
Stenfrugttræer. For en Del Enkeltheders
Vedkommende henvises til Artiklerne om Frugttræets
forskellige Organer, Frugttræformer og deres
Tildannelse, de forskellige Frugttræarter o. s. v.

I. <sp>Tilvejebringelse af et Stillads,
der er stift nok til at modstaa
Vinden og bære Frugten, stort nok til, at
der ikke spildes Plads, men dog ikke
større, end at Lys og Luft kan faa
Indflydelse paa de enkelte Dele</sp>.
Dette, der jo væsentligst gælder for
<sp>fritstaaende</sp> Træer, opnaas ved passende Indstudsning af
Ledekvistene i færre eller flere Aar, eftersom
Træet tildannes i naturlig eller kunstig Form,
ved behørig Udtynding i Kroner af naturlig
Form, og ved passende Afstand mellem Grenene
paa Træer i kunstige Former. Med Hensyn til
Ledekvistenes Indstudsning skal i Alm. bemærkes,
at Sorter, som bærer stive, tykke Grene opret,
skæres mindre tilbage, end Sorter med tynde,
svajende Grene. (Se ogsaa V. A.).

II. <sp>Ligevægt mellem Rod og Top og
mellem Forgreningerne indbyrdes
hos disse to Organer — det
indsugende og det fordampende — med
særligt Hensyn til deres gensidige
Indflydelse</sp>. Er Bladoverfladen for stor i
Forhold til Roden, udtømmes Træet for Vædsker;
er den for lille, kan den ikke forarbejde den
tilførte Saft. Forholdet reguleres af Træet selv,
<sp>naar dette vokser i naturlig
Størrelse og Form</sp>; ved kunstige Former
derimod maa man træde regulerende til; naar der
skæres meget af Toppen, maa Roden ogsaa
beskæres. Ved Nyplantning maa man bl. a. ogsaa
have sin Opmærksomhed henvendt paa
Ligevægtsforholdet. Ligesom Roden i sin Helhed staar i et
vist Forhold til Toppen, saaledes er dette ogsaa
Tilfældet med dens enkelte Partier. Bliver
Roden ved den ene Side forholdsvis kraftig, saa vil
den tilsvarende Side af Toppen ogsaa blive
kraftigere end den anden; den kraftige Topside vil
da atter indvirke fremmende paa den tilsvarende
Rodside. Er en Rodgren altfor stærk i Forhold til
de andre, maa den derfor skæres passende
tilbage.

III. <sp>Tilvejebringelse,
Opretholdelse eller Genoprettelse af
Ligevægten mellem Træets Grene</sp>, hvilket
navnlig kræver Opmærksomhed ved Dyrkning af
Træer i <sp>kunstige Former</sp>, og naar
Grunden til Uensartethed ikke kan søges i noget
tilsvarende hos Roden. Midlerne hertil er:

A. Reducering af Bladmassen paa det for
stærke Parti samtidig med, at man søger at
forøge den paa det for svage Parti. De Maader, paa
hvilke Bladreduktionen foretages, er: 1) <sp>Stærk
Indstudsning om Foraaret af
Kvistene paa det stærke, ringe eller
ingen Indstudsning paa det svage
Parti</sp>. Jo færre Knopper, des færre Skud og des
mindre Bladoverflade i den kommende Sommer;
dette virker som Helhed hemmende. Det svage
Parti med den større Bladoverflade styrkes
derimod ved at beholde <sp>de kraftigste
Knopper</sp>, ved den <sp>absolut</sp> rigeligere Safttilførsel
og ved usvækket Evne til Stofforarbejdelse.

2) <sp>Knibning af for kraftige Skud</sp>.

B. <sp>Indflydelse
paa
Saftstrømningen</sp>. Dette er af
megen Betydning ved
Tildannelse navnlig af
Formtræer, hvor det jo
i særlig Grad gælder
om at faa de bestemte
Knopper til at bryde og
svage Grene til at
vokse frodigere.
Maaderne er: 1) <sp>Et for
svagt Skud
gives en saa lodret
Retning som
muligt, medens et
for kraftigt Skud
bindes vandret
ud, indtil
Ligevægt er opnaaet</sp>.
Forlængelsen af et Skud
foregaar nemlig des
hurtigere og kraftigere,
jo mere Skuddets
Stilling nærmer sig den
lodrette. Saften har
størst Tilbøjelighed til
at gaa i lodret Retning;
derfor er det bl. a., at
man skærer Kvistene
des kortere, jo mere
lodret de er stillede, og
af samme Grund skæres
i unge Kroner de
Kviste, der sidder øverst,
længere tilbage end de
nedre Kviste. Da
Saften dernæst har
Tilbøjelighed til at søge til
de yderste Knopper paa en Kvist, maa man skære
ned over den Sideknop, hvorfra man vil have det
kraftigste Skud. — 2) <sp>Tværsnit foretages
over en svag og under en stærk Gren
eller Kvist</sp>. Det sidste anvendes sjældnere, da
man jo har andre Svækningsmidler; derimod maa
man ofte ty til Indsnit <sp>over</sp> en svag Gren, Kvist
eller Knop. Den fra Roden kommende Saft
tvinges herved til at søge ud i den paagældende Gren
eller Knop. (Se Saftstigning). Indsnittene, der maa
naa ind til Dannelsesvævet i det ydre Vedlag,
gøres des dybere og bredere, i jo stærkere Grad man
vil paavirke Grenen eller Knoppen (Fig. 1). Disse
Indsnit anvendes ikke gerne paa Stenfrugttræer af
Hensyn til Faren for Gummiflod. — 3)
<sp>Længdesnit føres igennem Barken langs
Undersiden af en for svag Gren eller
Kvist fra dens Spids til et Stykke
under dens Udspring</sp> (Fig. 1 e). Man
tilstræber at benytte sig af den Saftstrømning, der
finder Sted for at læge Saaret, og som har
Tilbøjelighed til at vedblive at søge til Stedet. Flere
kortere Længdesnit foretages ofte gennem Barken
under den Gren eller Knop, over hvilken man har
gjort Tværsnit (Fig. 1 a).

C. <sp>Det stærke Parti lader man
beholde alle eventuelt
tilstedeværende Frugter, medens man afplukker
dem straks efter Dannelsen paa det
for svage Parti</sp>. Man maa ikke, i Stedet
for de smaa Frugter, allerede fjerne Blomsterne;
disse virker nemlig som Safttrækkere, indtil den
eller de ved Grunden af Blomsterstanden (hos
Æble, Pære o. fl.) værende Knopper er udviklede
til Skud, som overtager Arbejdet. Hvis
Blomsterne fjernes, saa snart de viser sig, vil der ofte ikke
komme noget Skud frem, og Grenen vil da
yderligere svækkes.

IV. <sp>Passende Forhold mellem
Stillads og Besætning, hvorved en
tilstrækkelig kraftig Vækst forenes
med en regelmæssig Frugtbarhed</sp>. Vi
ved, at Træet til Opbygning af sine forskellige
Organer forbruger de i de grønne Blade tilvirkede
Næringsstoffer; endvidere, at en Del af dette
Arbejdsprodukt skal anvendes til Reservestof. I nær
Forbindelse med Reservestoffets Aflejring og som
Betingelse for, at denne kan ske fyldestgørende,
staar dette, at Træets Dele om Efteraaret naar til
fuldstændig Modning. Blandt andet har Knibning
Indflydelse herpaa. Naar et Træ et Aar bærer for
rigeligt, bliver hele dets Arbejdsprodukt forbrugt
til Frugten i den Periode, da Reservestoffet skal
aflejres. Hvis man yderligere har undladt at komme
Træet til Hjælp med Næring, vil det næste Aar
blive svagt. Samtidig med Reservestoffets
Aflejring ansættes Blomsterknopperne; bliver hin
ufuldkommen, gaar det ogsaa ud over disse, der jo i
særlig Grad skal næres af Reservestof. Der bør
altsaa være et passende Forhold mellem
Frugt<sp>belastningen</sp> og det arbejdende Parti. Dette
opnaas ved hensigtsmæssig Beskæring af
Frugtgrenene og ved Frugtudtynding; endvidere ved at
sørge for at holde kraftige Ledegrene i
Virksomhed; endelig maa nødvendig Tilførsel af Næring
ikke forsømmes. Paa et svagt Træ, der som
saadant har Tilbøjelighed til kun at udvikle
Blomsterknopper, og paa et Træ, som har baaret for
rigeligt og af den Grund er svækket, skæres Grene
eller Kviste stærkt tilbage for derved at tvinges
til at udvikle forholdsvis faa Skud, hvori
Safterne kan koncentreres og sættes i livligere
Bevægelse. I sidste Tilfælde sker Tilbageskæringen
kun for saa vidt, som Træet ikke mangler Næring,
thi i Fald det gør dette, vil Tilførsel af
Næringsstoffer ofte foranledige tilstrækkelig Dannelse af
Skud. Naar et Træ, f. Eks. af Æblesorten <sp>Cox's
orange</sp>, Aar efter Aar har baaret rigeligt, og
de noget svajende Grene udvikler smaa Blade og
smaa Frugter, vil Tilbageskæring af Grenene give
kraftig Bladvækst og større Frugter. Naar
Besætningen paa et Træ er altfor ringe i Forhold til
Stilladset, saaledes at dette til Dels bestaar af
kraftige og store, men nøgne Grenpartier, der i
Forening med de tilsvarende uvirksomme Rodpartier

<img>Fig. 1.

Ved alm. Tværsnit (<i>c</i>)
udskæres intet eller kun
ubetydeligt: ved kileformet Snit
(<i>d</i>) udskæres et c. 3 mm bredt,
kileformet Stykke, og ved det
∧-formede Snit (<i>b</i>) udskæres
to kileformede Stykker af
nævnte Bredde.</img>
kun tærer paa Træets Arbejdsprodukt, saa bringer
man det rette Forhold til Veje ved <sp>Foryngelse</sp>
(se d. A.).

V. <sp>Alle Træets Grenpartier, med
Undtagelse af Ledekvistene, skal
være forsynede med Frugtgrene</sp>.
Hovedmidlet til Fremme af Frugtbarhed er
Hemmen af Væksten; disse to Faktorer staar i omvendt
Forhold til hinanden. De enkelte Midler, man
benytter, er forskellige og mere eller mindre
indgribende, alt efter, hvor utilbøjeligt Træet er til
at ansætte Blomsterknopper. De anføres nedenfor,
ordnede efter den Grad, hvori de indvirker
svækkende paa Væksten.

A. <sp>Ringe Indstudsning af
Ledekvistene</sp>. Derved, at man lader Kvistene beholde
omtrent hele deres Længde, udvikles næsten alle
Knopperne til <sp>svage</sp> Skud, idet Safterne skal
fordeles til dem alle. — Der er nogen Forskel paa
Villigheden til at bryde hos de forskellige Arters
Knopper. Hos Pære bryder saaledes let de
allerfleste Knopper, medens det nederste Stykke af
Kvisten hos de fleste Æblesorter vil blive nøgent. —
De udviklede Skud vil uden synderlig Knibning
danne Frugtsporer. Adskillige Sorters Kviste
udvikler umiddelbart Blomsterknopper. Der bliver
i hvert Fald kun Tale om Knibning af de Skud,
der kommer paa Kvistens øvre Halvdel. Dette er
den saakaldte »Langbeskæring«, der dog kun kan
faa Betydning, hvor Træets Grene støttes af
Espalier o. lign. Fritstaaende Træer af begrænset
Størrelse kan undertiden underkastes Behandlingen,
idet man kan lade et for kraftigt voksende Træ
staa et Aar over uden Beskæring. Hos Træer i
<sp>naturlig Størrelse og Form</sp>, hvor man
efter faa Aars Forløb ophører med Tilbageskæring
af Ledekvistene, vil disse, der jo faar Lov til at
beholde hele deres Længde, efterhaanden blive
kortere, saa meget mere som Træet skal fordele
Safterne til alle frembrydende Skud. Her regulerer
Træet i Reglen sig selv i de omtalte Henseender.

B. <sp>Knibning af Sommerskuddene</sp>.
Som antydet under A, bryder de nederste Knopper
paa en Kvist som Regel ikke. Medens dette er
uden Betydning hos Træer i <sp>naturlig
Størrelse og Form</sp>, er det af megen Betydning,
at alle Knopper bryder hos Træer i kunstige
Former. Derfor skæres Ledekvistene i Reglen
passende tilbage hos de Arter, der overhovedet
beskæres om Foraaret. De Sideskud, der udvikles,
knibes som omtalt under »Sommerbeskæring« S. 83.

C. <sp>Nedbøjning af Grene</sp>. Det er omtalt,
at Saften har størst Tilbøjelighed til at gaa i
lodret Retning. Ved at bøje Grene eller Kviste i en
Bue mod Jorden opnaar man en svagere
Safttilstrømning og derved svagere Udvikling af
Knopperne, der da ikke giver langledede Skud, men
Frugtsporer.

D. <sp>Ringning</sp>. Naar Saftstigningen om
Foraaret er begyndt, foretages med en Sav tæt over
Jorden et Indsnit i Stammen helt rundt og ind i
det ydre Vedparti. Herved hemmes Tilstrømningen
af raa Saft til Toppen noget, medens i endnu
højere Grad Tilstrømningen af forarbejdet Saft til
Roden modarbejdes. Resultatet er ofte, at Træet
ansætter Blomsterknopper. Er det kun en Gren paa
Træet, der vokser meget kraftigt uden at ville
blomstre, kan man foretage Ringsnittet ved dens
Grund, tæt over dens Udspring. Naar Saaret er i
Færd med at vokse sammen, anbefales det at
foretage korte Længdesnit i Barken under og over
Ringen og lige til denne. Stenfrugttræer maa ikke
underkastes den her omtalte Behandling.

E. <sp>Rodbeskæring</sp>. Herved mister Træet
en Del af de Organer, der optager Næringen. I
Oktober—November eller om Foraaret graver man
ned og overhugger de Rødder, der gaar lige ned.
Hvis dette ikke hemmer Væksten tilstrækkeligt,
graver man næste Efteraar ned midt imellem
Stammen og Kronens Yderkreds og overskærer de
kraftige Rødder. Man bør fordele dette Arbejde
saaledes, at man det første Aar skærer Rødderne
over ved to hinanden modsatte Sider; to Aar efter
tager man saa de andre to Sider for. Det er en
Selvfølge, at man, hvis man ikke den første Gang
træffer nedadgaaende Rødder af Betydning, da
straks skærer af Siderødderne. Denne
Fremgangsmaade anvendes overfor store Træer baade i
naturlige og kunstige Former. Paa Espaliertræer
bortskærer man i det mindste de Rodpartier, der gaar
ud over Rabattens Grænse. Efter Beskæringen
fyldes Jorden til igen. Se i øvrigt Artiklen
»Beskæring af Rødder«.

F. <sp>Omplantning</sp>. Træet graves om
Efteraaret omhyggeligt op, beskæres paa de for kraftige
Rødder og plantes igen. Omplantningen gentages
med nogle Aars Mellemrum, hvis det viser sig
nødvendigt. Denne radikale Fremgangsmaade
anvendes kun paa yngre Træer og væsentligt paa
Dværgtræer i <sp>stærkt begrænsede
Former</sp>.

VI. <sp>Frugten skal være vel udviklet</sp>.
For at opnaa dette, bør man have sin
Opmærksomhed henvendt paa følgende:

A. <sp>Frugten bør sidde Ledegrenene
saa nær som muligt</sp>; Frugtgrenene holdes
derfor i saa simpel Form, saa korte og saa lidet
forgrenede som muligt.

B. <sp>Alle unødvendige Skud
udbrækkes i Løbet af Sommeren</sp>.

C. <sp>De Skud, der udvikles fra
Frugtgrenene — nær ved Frugterne —
knibes over 4—6 Blade</sp>; de forhindres da fra at
røve for megen Saft, medens de paa den anden
Side fungerer som nødvendige Safttrækkere.

D. <sp>Udtynding af Frugt bør
foretages, hvor det er nødvendigt</sp>, selv efter
at man om Foraaret har beskaaret og udtyndet
Frugtgrene. Træet bør ikke tvinges til at anvende
en Del af sine Kræfter paa overflødig Frugtmasse
og værdiløst Frø, hvorved ingen af Frugterne
bliver fuldkommen. Efter en nødvendig Udtynding
bliver Frugten bedre, og man faar et større
Totaludbytte. Frugten bliver desuden mere holdbar. Og
endelig: Udbyttet næste Aar betinges for en Del
heraf. Naar Træet skal afgive Næring til Kolonier
af en Mængde tæt ved hverandre siddende Frugter,
der hver for sig er meget smaa og værdiløse, men
som har vel udviklede Kærner, der tærer mere
paa Træets Arbejdsprodukt end Frugtkødet, saa
vil Træets Evne til at oplagre Reservestof for
næste Aar stærkt svækkes. Her har vi ofte en af
Grundene til den periodiske Frugtbarhed. Man
foretager Udtyndingen, naar der af den nydannede
Frugt er faldet, hvad der vil; dette vil for Æblers
og Pærers Vedkommende sige, naar de er af
Størrelse som Hasselnødder. I større Træer kan
Udtynding med nogen Nytte foretages ved Rystning
af Grenene; de angrebne og svage Frugter vil da
fortrinsvis falde ned. Stenfrugter udtyndes først
efter Stendannelsen.

Efter Tiden for Udførelse af Beskæringen
inddeles denne i <sp>Foraarsbeskæring</sp> eller
<sp>Vinterbeskæring</sp> og <sp>Sommerbeskæring</sp>.
<sp>Foraarsbeskæringen</sp> giver væsentlig for
Udførelsens Vedkommende Anledning til Omtale.
En Kvist skæres tilbage ved et Snit, der begynder
ved Knoppens Grund og ender ved dens Spids
(Fig. 2 a). Ligger Snittet dybere, gaar mere paa
langs ad Kvisten (Fig. 2 c), vil det virke
udtærende, og ligger det højere, saa at der over
Knoppen staar en Stab (Fig. 2 b), vil denne dø bort,
raadne og derved efterhaanden kunne faa uheldig
Indflydelse paa Grenen, navnlig hos Stenfrugter.
(Blødveddede Planter, f. Eks. Vin, danner en
Undtagelse; her bør man ikke skære tæt til Knoppen).
Beskæringen udføres, naar der ikke mere kan
ventes vedholdende streng Frost, men i øvrigt tidligst
muligt. Rækkefølgen, hvori Beskæringen af vore
almindelige Frugttræer foregaar, er denne:
Kirsebær, Pære, Blomme, Æble, Abrikos, Fersken.
Angaaende Frugttrækroners Udtynding se d. A.
<sp>Sommerbeskæringen</sp> udføres, fra Skuddene er
lange nok til Udbrækning eller Knibning, og indtil
i August. Som andre Steder berørt, bestaar den
hos Træer, der tildannes, væsentligst i Fjernelse
af overflødige eller forkert siddende Skud samt
Knibning, d. e. Afstudsning af Spidsen, af de
øvrige, der ikke skal bruges til Dannelse af
Formen. <sp>Ledeskud</sp> knibes, dels naar de vokser
for kraftigt i Forhold til andre Ledeskud, dels
naar man vil fremskynde Modningen af dem. I
begge Tilfælde knibes nogle Led over det Sted,
hvor der næste Foraar skal skæres. <sp>Sideskud</sp>
knibes enten for at paavirke Grenen, dens Knopper,
Frugtsporer, hvorpaa Skuddet sidder, eller for at
bringe Skuddet til at udvikle Blomsterknopper i
Stedet for Bladknopper. — Ved Knibning hemmes
Skuddets Totaludvikling, men denne Hemmen i
Forbindelse med, at Sollyset nu kan naa til alle
Bladene, bevirker, at de Safter, der ellers i særlig
Grad vilde komme de ydre Blade til gode, nu
bliver tagne i Brug af de tilstedeværende nedre
Blade, hvorved Knopperne ved deres Grund udvikles
langt fuldkomnere, end hvis Skuddet ikke var
blevet knebet. Naar der i det følgende fremsættes
nogle Regler for Knibning af Sideskud, maa de
optages som gældende i al Almindelighed. Sorterne,
ja endogsaa Individerne inden for samme Sort
frembyder undertiden helt forskellige Resultater
efter ens Behandling. Et Skud kan saaledes
udvikle 1-2 Frugtknopper, et andet 1-2 Biskud efter
Knibning paa samme Gren, samme Stadium og
Tidspunkt. Man kniber i Almindelighed over 4-6
Blade, naar Skuddet har udviklet 6-8 Blade. Jo
stærkere Træet skyder, og jo større
Utilbøjeligheden er til at ansætte Blomsterknopper, des
længere bør Skudresten blive. Biskud knibes hos
Kærnefrugttræer over 1-2 Blade, hos
Stenfrugttræer noget længere; kommer der mere end et
Biskud, skæres umiddelbart over det nederste, der
da knibes som antydet. (Fig. 3). Man kan ogsaa
vente, til Biskuddet har udviklet 4-6 Blade, alt
efter Træets svagere eller stærkere Vækst, og
derefter brække det over Knivsæggen saa langt nede,

<img>Fig. 2.
a. En Kvist, der er rigtigt beskaaren. — b. Snittet ligger
for højt over Knoppen ; BC viser, hvor det skulde have
været. — c Snittet er ført for dybt under Knoppen; E viser
den rigtige Retning.</img>

<img>Fig. 3.
Skuddet <i>A</i> har efter at være knebet ved <i>a</i> udviklet de falske
Sommerskud (Biskuddene) <i>b</i> og <i>c</i> ; det skæres tilbage ved <i>d</i>
og <i>c</i> knibes ved <i>e</i>, <i>f</i> eller <i>g</i>.</img>
at det Blad, fra hvis Vinkel Skuddet udspringer,
følger med. Svage Skud, der viser Tegn til
hurtigt at afslutte deres Vækst, d. v. s. blive
Frugtsporer, knibes ikke. Som en Modifikation af den
rationelt gennemførte Knibning hos Æbletræer og
Pæretræer vælges undertiden at vente, til man
først i August skærer Skuddene tilbage over 4-5
Blade, altsaa omtrent saaledes, som man næste
Foraar vilde skære. Grundene, der taler <sp>for</sp>
denne Beskæring, er: 1) der spares Tid i
Sommerens Løb, 2) Skuddene kan benyttes som
Okulationskviste. Af Grunde, der taler <sp>imod</sp>
Augustknibning, skal fremhæves, at den undertiden
bevirker, at Træer, der er i Færd med at afslutte
Væksten, paa ny begynder denne, og at der
saaledes skydes over Maalet. Forskellige Forhold maa
derfor tages i Betragtning. Selv i <sp>gunstige</sp>
Tilfælde kan der ikke være Tale om at øve nogen
stor Indflydelse paa de nedenfor Snittet og den
øverste Knop værende Knopper, men dog <sp>nogen</sp>
— ved Aflejring af Reservestof.

Om Augustbeskæring af de Sideskud, der ellers
skulde skæres tilbage næste Foraar, kan i al
Almindelighed siges: Træer, som skyder svagt, og
som tegner til at ville ansætte Blomsterknopper
i tilstrækkelig Grad, lades urørte. Hos Træer
derimod, som har kraftige Skud, der ikke er blevne
knebne, og som efter al Sandsynlighed sent vil
afslutte Væksten, kan man, for at fremskynde
Modningen, knibe Skuddene over 4-5 Blade; de, der
giver Biskud, behandles saa ved
Foraarsbeskæringen, som omtalt under Frugttræformers
Tildannelse og senere Beskæring. Se i øvrigt V. B og VI. C
samt under de forskellige Frugttræer.

<sp>Beskæringens umiddelbare
Indflydelse</sp>. Ved Beskæring berøver vi Træet en Del
af dets Materiale, af dets Arbejdsevne. Den
umiddelbare Følge er derfor en Svækkelse, og det
endelige Hovedresultat er en forkortet Levetid. Dette
maa man være paa det rene med og i visse Tilfælde
tage tilbørlig Hensyn til. Har man f. Eks. to
etaarige Forædlinger, der endnu er for svage til
Stammer, og man om Foraaret skærer den ene
stærkt tilbage, men lader den anden urørt, saa vil
i Reglen den sidste udvikle sig til en høj, kraftig
Stamme, medens den anden vil forblive svag og
ubrugelig, fordi man berøvede den en væsentlig
Del af det Materiale, der skulde udvikle videre paa
Rod og Top. Det samme gør sig gældende med
Hensyn til svage, etaarige Kroner og de nedre
Etager hos Formtræer, naar de er svage. Det er
imidlertid netop igennem den svækkende
Indflydelse, man søger at opnaa meget af det, man
tilsigter ved rationel Beskæring. Man tvinger Træet
til at antage en bestemt Form, ringe Størrelse;
man hemmer f. Eks. ved Knibning Træets Evne til
at frembringe større Grene for at faa det til at
udvikle Frugtsporer; man svækker et Parti for at
ophjælpe et andet o. s. v.

Sluttelig skal berøres Tilfælde, der
tilsyneladende staar i Modstrid med hinanden og med, hvad
ovenfor er sagt. Naar der under Omtalen af
Midler til at fremme Frugtbarhed bl. a. tilraades at
lade et Træ, <sp>der vokser kraftigt</sp>, staa et
Aar over ubeskaaret for blive <sp>hemmet</sp> i
Væksten, saa maa denne Hemmen ikke forveksles
med <sp>Svækkelse</sp>. Sagen er, at Træets
Reservestof og senere Arbejdsprodukt nu skal fordeles
til en betydelig Mængde Knopper, hvoraf Følgen
bliver, at en Del af disse kun vil frembringe
svage Skud, der er paa Vej til Blomsterdannelse.
Hvis man havde skaaret tilbage, vilde Træet
ganske vist have givet kraftige Skud, men det totale
Produkt vilde for saa vidt være blevet ringere,
som der ikke vilde være dannet Frugtsporer eller
Blomsterknopper. Træet havde jo desuden i en
vis Grad maattet begynde forfra. Et <sp>for svagt</sp>
ungt Træ, der faar Lov at staa ubeskaaret et Aar,
vil samle Kræfter, saa at <sp>Beskæring næste
Aar</sp> vil kunne foretages med den tilsigtede
Virkning: at faa kraftige Skud frem. Vi siger, at et
ældre, svagt Træ styrkes ved en radikal
Tilbageskæring. Sagen er, at Saften, der før skulde
fordeles til en Mængde Grene — iberegnet større
nøgne Partier, hvis gavnlige Virksomhed var
uvæsentlig, men hvis Forbrug af Næring var
væsentlig — og maaske til en resultatløs
Blomsterudvikling, nu koncentrerer sig i Skududvikling
paa færre Grene, der altsaa hver for sig styrkes.
Den Omstændighed, at en <sp>kraftig</sp> etaarig
Stamme ved Tilbageskæring til Grunden vil kunne give
et nyt kraftigt Skud, medens en <sp>svag</sp> Stamme
kun vil kunne give et forholdsvis svagt Skud,
beror i første Række paa, at den første har en kraftig
Rod, medens Roden hos den sidste endnu er svag.
Roden saavel som Stammen udvikles ved
Undladelse af Beskæring. (Om Beskæring se videre
under Frugttræformers Tildannelse og senere
Beskæring).
J. J.

<sp>Beskæring af Frugttræer i
Storkulturer</sp>. Ved Forsøg, udført bl. a. i England
paa Woburn Experimental Fruit Farm og her i
Landet af Det jydske Haveselskab, Østifternes
Haveselskab og Alm. dansk Gartnerforening, er det
godtgjort, at en regelmæssig aarlig Beskæring af
fritstaaende Frugttræer foraarsager en Svækkelse,
som i høj Grad bevirker en Formindskelse af
Frugtudbyttet. Ved Woburn gav Beskæringen af
Æbletræer i anden 5aarige Periode af Forsøget
følgende Forhold mellem Udbyttet: Ingen Beskæring
100, svag Beskæring 81, middel Beskæring 50,
stærk Beskæring 22. Alm. dansk Gartnerforenings
Forsøg i 1913-17 med Hawthornden viste for
ubeskaarne 100, naar moderat beskaarne Træer gav
73. Det jydske Haveselskabs Forsøg i 1904-10
ved Balskov gav som Gennemsnit af 5 Sorter
Æbler paa ubeskaarne Træer 100, naar moderat
beskaarne Træer gav 66. Beskæringen bevirker,
at Kronerne bliver tættere, og de mange Saar
giver god Adgang for Kræftsporer. De beskaarne
Træers senere Afslutning af Væksten giver ogsaa
tit Anledning til at Barken lider Skade af
Frosten, og dette medfører ogsaa lettere Adgang for
Kræftsporerne. Ved Storkultur af Frugttræer,
hvortil der i Skandinavien kun kan anvendes
fritstaaende Frugttræer, maa Beskæringen derfor
indskrænkes til det mindst mulige og kun anvendes
til at hjælpe Træerne ud af en unormal Tilstand.
Ved Plantningen er det unge Frugttræ i en
unormal Tilstand, idet det ved Opgravningen har
mistet en Del af Rødderne, og for at der kan skaffes
et passende Forhold mellem den Mængde Næring,
som Træet optager fra Jorden gennem Rødderne,
og den Kulsyremængde, som gennem Bladene
optages fra Luften, er det nødvendigt at indstudse
sidste Aars Skud i et tilsvarende Forhold, som
Rødderne ved Opgravningen er blevne studsede eller
til 1/2 eller 1/3 af Skuddenes Længde. Ved
Stenfrugttræer og ved Kærnefrugttræer, som plantes
under gode Forhold, vil denne Operation kunne
udføres straks ved Plantningen eller, hvis Træerne
plantes om Efteraaret, det følgende Foraar. Er de
nyplantede Kærnefrugttræer 3-4 Aar gamle, eller
Vilkaarene for god Vækst af andre Grunde er
mindre tilfredsstillende, kan det være formaalstjenligt
at udsætte Tilbageskæringen en Vækstperiode.

Da Træerne ved Tiltrækningen i Planteskolen
har faaet de Grene, som skal danne Kronen,
unaturligt tæt knebne sammen, vil det i de første Aar
efter Plantningen undertiden være nødvendigt at
fjerne enkelte Grene, hvor disse sidder saa tæt
sammen, at de ved at gnave mod hinanden kan
foraarsage Beskadigelser af Barken. Senere vil
Anvendelse af Kniv og Saks kunne indskrænkes
til at fjerne syge og døde Skud og Grenpartier, og
til at foretage en Tilbageskæring af Kronens
yderste Grene, hvis Træet paa Grund af stor
Frugtbarhed truer med helt at standse Væksten.
Ubeskaarne Træers Frugtansættelse er ofte saa rig, at
Frugterne vil blive for smaa, hvis der ikke foretages en
grundig Udtynding af dem. (Om Beskæring se
videre under Frugttræformers Tildannelse og senere
Beskæring).
N. E.
</chapter>

<chapter name="Beskæring af Rødder">
<b>Beskæring af Rødder.</b> Ved rationel
Frugttræbeskæring kan man i mange Tilfælde ikke nøjes
med at behandle Træets Top, tværtimod, den stærke
Beskæring af Toppen fordrer ofte, at man maa
paavirke Roden; ja, undertiden kan alene
Rodbeskæring frembringe det ønskede Resultat, at tvinge
Træet til at indskrænke sin Vækst og ansætte
Blomsterknopper. Forskellige Formaal og
Fremgangsmaader omtales i Artiklerne »Besk. Alm.
Principper« II. og V., »Foryngelse af Frugttræer«,
»Frugthavens Beplantning og Pasning«. Her
skal omtales en bestemt Metode, der er den
mest indgaaende, og som efter Opfinderen
kaldes <sp>Den Thomas River'ske
Beskæringsmaade</sp>. Den anvendes paa smaa Former
af Pære og Æble (Snorformer, Uformer,
Buskformer o. fl.) samt Blomme i Buskform. Man opnaar
derved at faa ensartede og frugtbare smaa Træer.
Om Efteraaret efter Frugthøst graver man 1/2 m
fra og rundt om Stammen ned i c. 65 cm Dybde
og søger da navnlig at komme ind og overskære
de Rødder, der gaar lige ned. For at undgaa, at
Jorden falder fra inden for den afstukne Grænse,
graver man ned først ved en Side, skærer Rødderne
over med rent Snit, fylder Jorden paa igen, tager
umiddelbart derefter en anden Side for og
behandler Træet saaledes af f. Eks. 4 Gange. Hvis
Jorden alligevel falder fra, tages Træet op,
beskæres som antydet og plantes igen, idet man da
søger at brede de nedre Rødder vandret ud. Hvis
dette ikke lykkes, skæres disse Rødder stærkt
tilbage. Ved senere Rodbeskæringer vil Klumpen
bedre holde, saa at man ikke behøver at tage Træet
op. Renden fyldes med god Kompost, enten
udelukkende eller iblandet den forhaandenværende
Jord. Denne Behandling vil bevirke, at Træet giver
svage Skud og villigt ansætter Blomsterknopper.
Beskæringen af Toppen bliver altsaa indskrænket
meget. Naar Træet giver Skud af over 35 cm
Længde, foretages atter Rodbeskæring efter
Frugthøst. Jævnlig Tilførsel af Næring samt Bedækning
af Jorden med gammel Gødning gaar Haand i
Haand med den øvrige Behandling.
J. J.
</chapter>

<chapter name="Besætning hos Frugttræer">
<b>Besætning hos Frugttræer</b> se <sp>Frugttræets
forskellige Organer</sp>.
</chapter>

<chapter name="Beta">
<b>Beta</b> (Chenopodiaceæ). <sp>B. Cicla L. v.
brasiliensis</sp> og <sp>chilensis</sp>, Sirbede, er toaarig,
men dyrkes i enaarig Kultur; anvendelig til
Bladgrupper og Rabatter.
60-80 cm.
Varieteterne med sølvhvide,
guldgule,
karmesinrøde og skarlagenrøde
Bladstængler, Ribber
og Aarer er af stor
dekorativ Virkning,
særlig fra August til
det sene Efteraar, til
hvilken Tid Farverne
bliver intensivere og
mere iøjnefaldende.
Som afskaarne er
Bladene meget brugbare til Vasedekoration etc.
<sp>Kultur:</sp> Saas i Marts-April i kold Bænk; udplantes i
Maj med 50-60 cm Afstand. Kan ogsaa saas paa
Voksestedet i April-Maj; man lægger da med 40-50
cm Afstand nogle Frø paa hvert Sted og lader af
de opkomne Planter kun den kraftigste blive
staaende. Om end Kulturen er yderst let, udvikler
Planterne sig dog anderledes kraftigt og
forbavsende smukt, naar de i tørt Vejr jævnligt vandes,
af og til med flydende Gødning; hver Plante
behøver i saa Fald omtrent halvt saa stort
Vokserum som ovenfor nævnt. Frøets Spirekraft 5-6
Aar; Spiring i Løbet af 2-3 Uger. <sp>Beta
vulgaris L. Dells Superb Black</sp> er ved
sin lave, c. 30 cm høje Vækst og sine smukke
sortrøde, glinsende Blade ypperlig til Indfatning
af Bladgrupper o. l. <sp>Kultur</sp> som foregaaende,
men behøver kun 25-30 cm Afstand mellem hver
Plante. Roden er udmærket anvendelig som
Rødbede.
L. F.

<img>Bede.</img>
</chapter>

<chapter name="Betelpalme">
<b>Betelpalme</b> se <sp>Areca Catechu</sp>.
</chapter>

<chapter name="Betflugan">
<b>Betflugan</b> (s.) se <sp>Bedefluen</sp>.
</chapter>

<chapter name="Bethlehemsstjerne">
<b>Bethlehemsstjerne</b> se <sp>Ornithogalum
arabicum</sp>.
</chapter>

<chapter name="Betonica grandiflora">
<b>Betonica grandiflora</b> se <sp>Stachys
grandiflora</sp>.
</chapter>

<chapter name="Betula">
<b>Betula</b> (Betulaceæ), Birk (d. og n.), Björk (s.).
Haardføre Træer eller Buske. <sp>B. Ermanii</sp>
Cham., Sibirien. I sin Hjemstavn et højt Træ med
stærkt og ejendommeligt afskallende, gulbrun Bark
og hjerteformede Blade. <sp>B. lenta</sp> L.,
Avnbøgbladet Birk, Nordamerika. I sin Hjemstavn et højt
Træ uden afskallende Bark. Bladene er stærkt
ribbede, ægformet-ovale og ligner Bladene hos alm.
Avnbøg. <sp>B. nigra</sp> L., Nordamerika. I sin
Hjemstavn et højt Træ med afskallende, rødligbrun Bark
og næsten trekantede, grofttakkede Blade. <sp>B.
odorata</sp> Bechst. (<sp>B. pubescens</sp> Ehrh.),
Hvid-Birk, Europa. Ogsaa vild i Danmark og Norge,
Højt Træ med hvid, i Blade afskallende Bark og
ægformede Blade. <sp>B. o. atropurpurea</sp>,
svagtvoksende med mørkpurpurfarvede Blade. <sp>B.
papyracea</sp> Ait., Nordamerika. Højt Træ med hvid,
afskallende Bark og store, ægformede, groft
dobbelt-savtakkede Blade. <sp>B. verrucosa</sp> Ehrh.,
Vortebirk, Europa. Ogsaa vild i Danmark og
Norge. Højt Træ med paa yngre Stammer og paa
Grenene hvid, afskallende Bark og ægformede,
næsten trekantede, langt tilspidsede, skarpt
dobbelt-savtakkede Blade. Af denne dyrkes der mange
smukke Varieteter, hvoraf kan fremhæves: <sp>B. v,
laciniata</sp> og <sp>dalecarlica</sp> med langt
tilspidsede, dybt spidsfligede Blade, <sp>B. v.
pyramidalis</sp> (fastigiata) med pyramideformig Vækst.
<sp>B. v. pendula</sp> og <sp>pendula elegans
Vonngii</sp>, Hængebirke, især den sidste med
lange, fine, sirligt hængende Grene. <sp>B. v. elegans
laciniata</sp> har baade sirligt hængende Vækst
og fligede Blade. Endvidere findes der en Række
Birkearter af en hel anden Type, mest
hjemmehørende i de nordlige, til Dels arktiske Egne af
Europa, Asien og Amerika. De er buskformige af
Vækst, med smaa, runde eller rundagtige, stive
Blade. Den mest bekendte er <sp>B. nana</sp> L.,
Dværgbirk, Alperne og det nordligste Europa, Asien og
Amerika. Lav Busk.
A. B.

Af Betula har de hjemlige Arter, odorata og
verrucosa, størst Betydning for os. De trives
saavel paa fugtig Bund, Mosebund, som paa tør Grund
og taaler tættere Sammenplantning end de fleste
andre Træer. Begge har hvid Bark, men
sidstnævnte er i alle Henseender den sirligste. Til
Hovedbestand i større Plantninger egner de sig
ikke, hvorimod de i fremskudte Grupper giver god
Afveksling og har en oplivende Virkning. Denne
er dog endnu stærkere, naar de anbringes med
højereliggende Naaletræplantninger som Baggrund
eller endog imellem Naaletræer, hvor de gør sig
gældende saavel i Løvspring som senere ved den
hvide Bark og lette Struktur. De finder en
velegnet Anvendelse i Smaagrupper paa Plæner,
plantede i 2 à 3 m Afstand, saa Toppen vokser
sammen, og er lige yndefulde, hvad enten de ses som
veludviklede Ornamenttræer eller med forvredne
Stammer og lette Grene fantastisk hængende ud
over Vandløb, Vandfald, Skrænter, Stenpartier o.
s. v. Varieteterne egner sig bedst som
Solitærplanter. B. v. laciniata, en af de smukkeste Birke, er
elegant i Vækst og Løv og bør kunne ses paa
nært Hold; pend. eleg. Youngii er et yndet
Hængetræ, ogsaa for Gravsteder, og smuk Kontrast til
pyramidale Former; atropurpurea er smuk i
Farven, men noget vanskelig, og kræver Hensyntagen
til Plads; pyramidalis anbefales meget i Kataloger,
men synes kun lidet skøn, naar den er kommen
ud over de yngre Aar. Af Arter er B. papyracea
et stort, smukt Træ, anvendeligt som fritstaaende
og i høje Plantninger. De andre benyttes til
Mellemplantning i høje Busketter og blandede
Grupper. Dværgformerne er uden egentlig Betydning i
gartnerisk Henseende. — <sp>Kultur:</sp>
Betula-Arterne formeres ved Frø, som saas tidligt om
Foraaret med Fremgangsmaade som nævnt under
Alnus; sjældnere Arter dog ogsaa i Kasser under
Glas. For B. gælder det fuldt saa meget som for
Alnus, at Jorden maa være ren, Bedene maa ikke
være tørre i Spiringsperioden, og at Vanding maa
kun udføres med fin Bruse. De prikles som
en-aarige i 5 Rækker paa 1,20 m br. Bede, staar i
2 Aar, udskoles i Rækker paa 60 cm Afstand, hvor
de kan forblive 2-3 Aar; vil man have større
Træer, omplantes de atter, stedse med
Rodbeskæring. Større Birke vokser kun sikkert, naar de
jævnlig omplantes, bedst tidlig om Foraaret.
Varieteter formeres ved Okulation paa om Foraaret
omplantede unge Stammer, men bedre ved Podning i
Hus som nævnt under Acer, eller ved Afsugning.
<sp>Sygdom</sp> se Heksekoste.
J. B.
</chapter>

<chapter name="Bibio">
<b>Bibio</b> se <sp>Haarmyg</sp>.
</chapter>

<chapter name="Bidens">
<b>Bidens</b> (Compositæ), <sp>B. atrosanguinea</sp>
hort. (Dahlia Zimapani Roezl), Meksiko, enaarig
Sommervækst eller fleraarig Knoldvækst. Er ikke
nogen særlig dekorativ Plante, men dog ret
anvendelig til smaa Blomsterbede og Rabatter,
ligesom de meget mørktfarvede Blomster er gode til
Afskæring; c. 60 cm; Blomstringstid Juli-Oktbr.;
sortbrunrød med orangegule Støvknapper.
<sp>Kultur:</sp> Saas i Marts-April i varm Bænk eller Potte,
prikles og udpæantes sidst i Maj med 30-40 cm
Afstand. Dyrkes lettest som enaarig, men
Knoldene kan ogsaa overvintres tørt og frostfrit; de
udplantes i Maj og blomstrer da tidligere, end for
Frøplanterne nævnt. Frøets Spirekraft 2-3 Aar;
Spiring i Løbet af 14 Dage.
L. F.
</chapter>

<chapter name="Bier">
<b>Bier</b> og flere andre Insekter spiller en stor Rolle
ved Planternes Befrugtning, og hos adskillige af
disse kan denne ikke foregaa uden Insekternes
Hjælp. For Æbler og Pærer har det vist sig, at
Frugtansætningen bliver rigeligere og Frugten
bedre udviklet, naar Støvet ved B.s Hjælp føres
fra det ene Træ over paa det andet. Flere Sorter
synes slet ikke at kunne fuldføre Bestøvningen uden
Biernes Hjælp. Det maa derfor anses for nødvendigt
at holde B., hvor der dyrkes Æbler og Pærer i det
Store i Salgsøjemed.
L. H.
</chapter>

<chapter name="Bifrenaria">
<b>Bifrenaria</b> (Orchidaceæ). Omkring 10 Arter
Epifyter fra Brasilien og Kolumbia. Korte, tykke
Bulber og stive, læderagtige Blade. Blomsterne
enlige eller i Klaser, noget voksagtige og ofte
vellugtende. Mest dyrkede er: <sp>B. aurantiaca</sp>
Lindl., Demerara, Blomsterne mørkgule,
rødplettede, Læben ren gul, blomstrer i Juli-Aug. <sp>B.
Harrisoniæ</sp> Rchb. f., Brasilien, Blomsterne
store, enlige paa 20 cm lange Skafter, gulhvide
med orange og purpur paa Læben. Villigt voksende
og rigtblomstrende; blomstrer om Foraaret.
Udmærkede Snitblomster og Prydvækster i Væksthus.
<sp>Kultur:</sp> Dyrkes i hængende Kurve i temp.
Varmhus og behandles som Lycaste. Se for øvrigt
Orchidékultur.
Ax. Hzn.
</chapter>

<chapter name="Bignonia">
<b>Bignonia</b> (Bignoniaceæ), halv varmt Hus;
kraftigt voksende, klatrende eller slyngende, træagtige
Planter med smukke, som oftest finnede Blade og
endestillede Blomsterklaser i gult, rødt og orange.
Til luftigt Varmhus eller halvvarmt Hus egner
sig <sp>B. callistegioides</sp> Cham., Buenos-Ayres,
med gullige og lysrosa Blomster i April-Maj, og
<sp>B. venusta</sp> Ker. Gawl., Brasilien, med
orangerøde Blomster. De egner sig bedst til fri
Udplantning ved en lys Bagvæg i store Huse, da de
vanskeligt blomstrer, naar de dyrkes i Potter;
ødelægges let af rødt Spind, hvis de staar for varmt.
<sp>Kultur:</sp> Formeres ved Stiklinger.
M. H.

<sp>Bignonia</sp>. Koldhusarter: <sp>B.
buccinatoria</sp> Mairet. (B. Cherere Aubl.), Meksiko; stærkt
kantede Grene, hvis nederste Blade er trekoblede,
de øverste finnede, oftest endende i en Slyngtraad.
Smaabladene er ægformede, stærkt punkterede,
gennemsigtige; de 6-10 cm lange, tragtformede
Blomster, der fremkommer i hængende Klaser i
Endeskuddet hen paa Sommeren, er indvendig gule,
stærkt karminrøde paa Kraven. <sp>B. capreolata</sp>
L., Nordamerika, kan paa meget lune Steder trives
paa Friland. De 5 cm lange Blomster er indvendig
gule, udvendig orangerøde. <sp>B. Carolinæ</sp> Lindl.,
Brasilien. Temp. Hus. Det finnede Blads
Smaablade er hjerteformede og lidt haarede. Blomsten
renhvid og vellugtende. <sp>Kultur</sp> som
Varmhusarterne; fordrer megen Luft og Sprøjtning om
Sommeren for at undgaa Spind.
F. E.
</chapter>

<chapter name="Biknopper">
<b>Biknopper</b> se <sp>Frugttræets forskellige
Organer</sp>.
</chapter>

<chapter name="Bikvist">
<b>Bikvist</b> se <sp>Frugttræets forskellige
Organer</sp>.
</chapter>

<chapter name="Billbergia">
<b>Billbergia</b> (Bromeliaceæ), Varmhus. <sp>B.
Chantinii</sp> Carr., brede, dekorative mørkegrønne Blade
med graalig-hvide Tværbaand. <sp>B. Morelii</sp>
Brongn., karminrøde Brakteer, blaa Kronblade. <sp>B.
nutans</sp> H. Wendl., lange, smalle, blaalig-grønne
Blade, der er stærkt ombøjede ud mod Spidserne,
lange Blomsterstængler med rosa Dækblade og
rødlig-gule Blomster med blaa Rande; de gule
Støvdragere rager ud over Kronbladene; en meget
taknemmelig Plante, der blomstrer let og villigt
i Vintertiden og ogsaa egner sig fortræffeligt til
Stuekultur. Af denne gl. kendte Art er der i nyere
Tid ved Krydsning tiltrukket en Del nye smukke
Varieteter — rosea, salmonia o. fl. —, der langt
overgaar Stamformen i Skønhed og er lige saa lette
i Kultur. <sp>B. pyramidalis</sp> Lindl. med lange,
smalle tandede Blade, der minder om Ananas,
vinrøde Brakteer, røde Kronblade med blaa Baand.
<sp>B. rhodocyanea</sp> Lem. (Æchmea fasciata
Bak.), Sydamerika, var. <sp>splendens</sp> er en nyere,
meget smuk og ejendommelig Art, med brede
graagrønne Blade, rigt ornamenterede med sølvgraa
Tværbaand; Blomsterstanden hæver sig smukt op
over den dekorative Plante og danner en opret
Roset af nydelig ren rosa Brakteer med blaa
Blomster. Kan holde sig frisk i Maaneder paa en lidt
tør Plads, ogsaa i Stue. <sp>B. zebrina</sp> Lindl. med
hvidlige Tværbaand paa Bagsiden af Bladene, der
staar stift oprette, rosa Dækblade, grønlig-gule
Kronblade. Alle de nævnte hører hjemme i
Brasilien, hvor de lever som uægte Snyltere paa
Træstammer o. l. Steder. Formering og hele
Behandling se Æchmea.
M. H.

<img>Billbergia Chantinii.</img>
</chapter>

<chapter name="Biller">
<b>Biller,</b> skalbaggar (s.) (Coleoptera) er Insekter
med bidende Munddele og en ofte haardhudet Krop,
forsynet med to Par Vinger, af hvilke det første
Vingepar er haardt eller læderagtigt og tjener til
Beskyttelse (Dækvinger) for de underliggende
Flyvevinger. Deres Udvikling er »fuldstændig«.
Larverne har godt udviklet Hoved med bidende
Munddele. De Larver, der lever indeni Plantedele, er
sædvanlig fodløse, andre har i Reglen tre Par korte
Ben. Pupperne skelnes let fra større
Sommerfuglepupper derpaa, at Vinge- og Benskeder ligger mer
eller mindre frigjorte i Forhold til Kroppen. Kun
sjældent forfærdiger Larverne en Kokon, d. v. s.
et af Spindetraade og afsondret Sekret dannet
Puppehylster.
A. T.
</chapter>

<chapter name="Bindemateriale">
<b>Bindemateriale.</b> I Gartnerierne anvendes flere
Slags Bindemateriale, efter de forskellige Øjemed
og den forskellige Styrkegrad, der kræves af
Bindematerialet; men størst Betydning har vel nok
Raffiabasten. Basten finder saaledes overordentlig
stor Anvendelse i Planteskolerne, ved al Slags
Forædling og ved Opbinding af unge Skud og Grene,
i Torve-Køkkengartnerierne til Bundtning af Urter
og Grøntsager (Radiser og Kruspersille etc.), og
i Blomstergartnerierne til Opbinding af Planter og
Bundtning af afskaarne Blomster. Til Opbinding
af Træer og større Planter som Georginer og store
Stauder o. l. maa der benyttes stærkere Materiale,
Kokusgarn og Jutegarn, der begge findes i
forskellige Tykkelser og har den Fordel fremfor
almindeligt Sejlgarn, at det, særligt Jutegarnet, er
blødt, og derfor ikke saa let skærer ind i
Planterne. Til Opbinding af særlig store Træer, som
Allétræer, anvendes ofte Baand af stærk Rughalm.
— Som Bindemateriale anvendes ogsaa ofte i
Planteskolerne Pilevidier, der har flere Fordele, de er
saaledes baade stærke, holdbare og nemme at
anvende for dem, der forstaar at binde med dem, der
skal nemlig nogen Øvelse til at slaa Løkken
saaledes, at Knuden holder. Der findes mange
forskellige Sorter Bindepil, fra ganske fingrenede
Sorter til Sorter med lange kraftige Skud, og i mange
Tilfælde vil det vistnok kunne betale sig at
beplante et Jordstykke med et Udvalg af de bedst
egnede Sorter. — Det almindelige Mosesiv Juncus
kan ogsaa benyttes som Bindemateriale til
Opbinding af mindre Skud og Grene. Det anvendes i stor
Udstrækning i Frankrig, men er vistnok lidet kendt
eller benyttet herhjemme. De runde Grene
afskæres, naar de er passende faste, i Slutningen af
Sommeren, og tørres langsomt ved at udbredes i
et tyndt Lag paa et Logulv eller i et Skur. Naar
de er tilpas tørre, opbevares de til næste Sommer
og afgiver et blødt og behageligt Materiale, bl. a.
til Opbinding af urteagtige Skud.
D. T. P.
</chapter>
<chapter name="Binderi.">
<b>Binderi.</b> Herved forstaas enhver Sammenstilling
af saavel afskaarne Blomster og Grønt som
Tilplantning af Kurve og Jardinierer, idet der af Binderen
(Binderinden) forlanges Kyndighed i Buketbinding,
Kransebinding, Dekoration af Værelser,
Façadesmykning og Udsmykning af Vogne
(Blomsterkorso) samt Arrangement med levende Planter,
saasom Tilplantning af Kurve og Jardinierer,
Opstilling af dekorative Grupper og lignende. Fra en
ganske ringe Betydning har Binderiet udviklet sig
jævnsides med den stærke Udvikling af
Blomstergartneriet, hvilken Udvikling, hvad f. Eks.
Snitblomstkulturerne, Drivning af træagtige Planter og
Løgdrivning angaar, netop er en Følge af den
gennem Binderiet hidførte Forstaaelse af Betydningen af
den rette dekorative Anvendelse af de forskellige
Frembringelser indenfor Blomstergartneriet.
Binderiet har forlængst indtaget en selvstændig og
førende Stilling indenfor Faget, hvilket Resultat i
Særdeleshed skyldes Udviklingen i de sidste 20 Aar,
som mere og mere gaar i Retning af, at der tages
det største Hensyn ikke alene til Blomsternes
Farve, som tidligere, men ydermere til disses Natur,
d. v. s. Voksested og Voksemaade, og hver enkelt
Plantes eller Blomsts hele Maade at virke paa.
Enhver Vold imod denne bærende Ide indenfor
Bindekunsten vil uvægerlig forringe
Skønhedsvirkningen i den forstaaende Betragters Øjne.

Enten Opgaven er at smykke en Vase, fylde en
Kurv, dekorere et Spisebord eller binde en Buket,
bør en <sp>naturlig</sp> Forarbejdning af Materialet
være en Grundregel. Den moderne Binder vil
derfor have den største Nytte og Glæde af til alle
Aarstider at foretage Ture i den fri Natur, gennem
Mark og Skov, ved Mose og Strand, og vil, om
Vedkommende har et aabent Blik for Naturens
Foreteelser, kunne gøre talrige Iagttagelser med
Hensyn til sine Yndlinge, de levende Blomster og
Planters Liv, som kan være af stor Nytte ved
Arbejdet i Bindestuen. Som et Eksempel paa det
fornøjelige ved saadanne smaa Udflugter kan
hosstaaende Billede (Fig. 1) af en lige saa smuk som
ejendommelig Blomsterkurv tages. Materialet er
samlet paa en Tur i Skoven i de sidste Martsdage;
langs Skovbækken vokser Pilebuske med dejlige,
sølvglinsende »Gæslinger« paa de slanke rødbrune
Skud, og hist og her staar en Birk med sin smukke
hvide Stamme, og se! ved Foden af Træer og
Buske titter nogle underlige hyacintlignende,
rødlilla Blomster forsigtigt frem; det er Blomsterne
af Hestehov (Petasites), som blomstrer længe før
Bladene skyder frem. Af disse forskellige Planter
har Binderen samlet sig sit Materiale til den lille
Kurv, som han har flettet af Birkens lyse Bark og
fyldt med de rødlilla Blomster og sølverne
Pileblomster. Man vil se, hvorledes Binderen i

<img>Fig. 1.</img>
<img>Fig. 2.</img>
Overensstemmelse med Hestehov-Blomsternes
Voksemaade har anbragt disse <sp>lavt</sp> og kun mellem
»Gæsling«-Kvistene har et Par enkelte ranket sig
som derude i det fri, i Ly af Pilebusken. For at
fuldstændiggøre Arrangementet har han knyttet en
Sløjfe af rødlilla og sslvgraat Silke, og Kurven
staar da færdig til at opfylde sin Mission og bringe
et Pust af det gryende Foraar ind i de vintermørke
Stuer.

For Kransebinding gør sig til Dels andre Regler
gældende, idet Kransens specielle Formaal kræver
andre Virkemidler, ligesom man maa yde de
forskellige Stilarter skyldigt Hensyn. Dog gør man
klogt i at holde sig Naturens Love for Øje, hvad
Materialet til Kransen angaar, og ikke f. Eks. at
smykke en Fyrrekrans med Aakander, eller en
Krans af Efteraarets brogede Løv — med Orchidéer!

Hvad Farvesammenstillingen angaar, maa i
Hovedsagen Farvelærens (se Art. Farvelære)
Principper lægges til Grund for Arbejdet; men da
Planternes Blomster og Blade som oftest er stærkt
nuanceret og veksler overordentligt ved forskellig
Belysning og andre ydre Aarsager, kan den øvede
Binder foretage Farvesammenstillinger, som vilde
virke uskønt, hvis Materialet ikke netop var
levende Blomster, thi her kan der, ved Anvendelsen
af endog stærkt kontrasterende Farver, ofte skabes
ei Skønhedsindtryk af stor Virkning. Givne
Regler for Farvesammenstillinger vil være praktisk
uanvendelige og kun virke hemmende for en fri
Udøvelse af Bindekunsten, som i sit Materiale ejer
en uudtømmelig Rigdom i Form og Farver. Man
vil altid opnaa et særdeles smukt Billede ved at
anvende en Hovedfarve i flere Nuancer, og
anvendes Baand, maa dette være omhyggeligt afstemt
og sammen med Blomsterne danne en Helhed.
Fig. 2 viser en kostbar Krystalvase, smykket med
prægtige lyse rødlilla Chrysanthemum, Erica
gracilis og grønne og gulbrogede Ranker samt en efter
Blomsterne afstemt Silkesløjfe. Denne Dekoration
er af udmærket Virkning med sine Nuancer i
rødlilla Farver og de smukke bleggule Ranker, som
paa særdeles fordelagtig Maade fremhæver
Blomsterne. Men der vil her, som i andre Forhold af
dekorativ Art, gøre sig forskellige Moder gældende,
som Binderen af forretningsmæssige Grunde maa
tage Hensyn til; dog bør det <sp>personlige</sp> altid
være det afgørende.

Enkelthed og Ensartethed er nu Løsenet, og
Blomsternes eget Løv anvendes helst som Baggrund for
disse; dog danner afskaarne Orchidéer herfra en
Undtagelse, og Blade af Adiantum eller Asparagus
plum. vil her gøre god Virkning. Vil man
derimod anvende Orchidéer som <sp>Planter</sp>, anbragte
i Skaale eller de smukke japanske Bambuskurve,
virker de altid smukkest og mest fornemt alene,
og deres naturlige karakteristiske Vækst gør sig da
bedst gældende. At Japanerne, Jordens mest
blomsterelskende Folk, fra de tidligste Tider har
beskæftiget sig med Blomsterdekoration, er en
historisk Kendsgerning; de har paa dette Omraade
forlængst dannet Skole, og det moderne Binderi er i
mange Henseender paavirket heraf. Med ganske
faa Midler, men anvendt efter strenge og meget
enkelte Regler, er det Japaneren muligt at
fremstille Arbejder af en overordentlig
Skønhedsvirkning; altid anbragt i de smukke japanske
Porcelæner, Bronzer og Kurvefletninger (se Dekoration).
De forskellige Former for Binderi vil yderligere
blive behandlede under Artiklerne: Buketbinderi,
Dekoration af Borde og Kurve etc., Guirlander,
Jardinierer og Kranse.
E—y.
</chapter>

<chapter name="Bindsalat">
<b>Bindsalat</b> se <sp>Salat</sp>.
</chapter>

<chapter name="Biota">
<b>Biota</b> (Cupressaceæ). Haardført Naaletræ, som
kun ved rent botaniske Kendetegn adskiller sig
fra Slægten Thuja. <sp>B. orientalis</sp> Endl. (Thuja
orientalis L.), Kina, Japan. Høj Busk eller lille
Træ af tæt, slank, søjle-pyramideformet Vækst.
Ejendommelig og let kendelig ved sine tætstillede,
flade Grene, der vender Kanten ind imod
Stammen. Der dyrkes heraf en Mængde, for største
Delen dog mindre værdifulde Varieteter, hvoraf
kan fremhæves: <sp>B. o. compacta</sp> af særlig tæt
Vækst. <sp>B. o. filiformia</sp> med nedhængende,
ganske tynde Grenender.
A. B.

B. orientalis og Varieteter kan anvendes i
stedsegrønne Grupper; flere af Varieteterne er endog
pyntelige Forgrundsplanter, men da de ofte tager Skade
af Vinteren og let kan erstattes af andre lignende,
mere haardføre Coniferæ, foretrækkes disse. Et
solrigt Voksested paa let Jord med rask Afløb for
Vinterfugtigheden er bedst. — <sp>Kultur:</sp> B.
orientalis formeres ved Frø, som saas i Kasser under
Glas, prikles samme eller næste Foraar i Kasser,
som om Sommeren skygges og stilles under
Vinduer i Rammer; de overvintres frostfrit,
udplantes næste Foraar i Rammer, dækkes om Vinteren,
staar 2 Aar, udplantes paa Friland i let Jord paa
beskyttet Plads, staar 2 Aar og omplantes atter,
stedse med Rodbeskæring for at danne god Klump.
Varieteterne formeres bedst ved Podning paa
Hovedarten i Aug.-Septbr. eller Febr.; se under Abies.
Stiklinger danner vanskeligt Rødder.
J. B.

Holder sig godt i Norge i Egne med Kystklima
fra Kristiania til Molde.
N—k.
</chapter>

<chapter name="Birk">
<b>Birk</b> se <sp>Betula</sp>.
</chapter>

<chapter name="Birkespinder">
<b>Birkespinder,</b> björkspinnaren (s.),
(<sp>Eriogaster lanestris</sp> L.) Natsommerfugl, hvis
Larver paa Kviste af Løvtræer spinder en hvid, ofte
haandstor Bolig, hvor de opholder sig om Dagen.
Ikke sjældent træffes i et saadant Bo i hundredvis
af sammensluttede brune, 3-4 cm lange Larver; de
spreder sig ved Nattetid og æder af Løvværket.
Træffes undertiden i Frugthaverne. Boene, som
sjældent er talrige, afskæres og edelægges med
samt deres Indhold.
A. T.
</chapter>

<chapter name="Bjerglyng">
<b>Bjerglyng</b> se <sp>Menziesia</sp>.
</chapter>

<chapter name="Bjergvolverlei">
<b>Bjergvolverlei</b> se <sp>Arnica</sp>.
</chapter>

<chapter name="Björk">
<b>Björk</b> (s.) se <sp>Betula</sp>.
</chapter>

<chapter name="Björkfrostfjäriln">
<b>Björkfrostfjäriln</b> (s.) se <sp>Frostmaalere</sp>.
</chapter>

<chapter name="Björkspinnaren">
<b>Björkspinnaren</b> (s.) se <sp>Birkespinder</sp>.
</chapter>

<chapter name="Bjørneklo">
<b>Bjørneklo</b> se <sp>Heracleum</sp>.
</chapter>

<chapter name="Blaagummitræ">
<b>Blaagummitræ</b> (n.) se <sp>Eucalyptus</sp>.
</chapter>

<chapter name="Blaahoved">
<b>Blaahoved,</b> blåhuvan (s.) (<sp>Diloba
coeruleocephala</sp> L.) er en Natsommerfugl, som ofte er
alm. i Frugthaven. Larven er af Tykkelse som
en Blyant og c. 3 1/2 cm lang, af hvidblaa Farve
med gule Længdebaand og blaat Hoved og talrige
sorte Vorter, besat med Børster. Sprøjtning med
Schweinfurtergrønt. Forekommer dog sjældent i
Massevis. Kan let indsamles paa unge Træer.
A. T.
</chapter>

<chapter name="Blaamunke">
<b>Blaamunke</b> se <sp>Jasione montana</sp>.
</chapter>
<img>Blaahoved. Sommerfugl og Larve.</img>

<chapter name="Blaaregn">
<b>Blaaregn</b> se <sp>Wistaria</sp>.
</chapter>

<chapter name="Blåsbusk">
<b>Blåsbusk</b> (s.) se <sp>Colutea</sp>.
</chapter>

<chapter name="Blåsfottingar">
<b>Blåsfottingar</b> (s.) se <sp>Thrips</sp>.
</chapter>

<chapter name="Blaasimmer">
<b>Blaasimmer</b> se <sp>Hepatica</sp>.
</chapter>

<chapter name="Blåsippa">
<b>Blåsippa</b> (s.) se <sp>Hepatica</sp>.
</chapter>

<chapter name="Blaasten">
<b>Blaasten</b> (Kobbervitriol, Kobbersulfat) er et af
de vigtigste Kemikalier, som anvendes til
Bekæmpelse af Plantesygdomme, der foraarsages af
Snyltesvampe. I vandig Opløsning virker B. som et
kraftigt Giftstof og gør Skade, naar det udsprøjtes
paa voksende grønne Planter; B. bevirker da
Bladenes Henvisnen og fremkalder døde Pletter paa
Stængler, Frugter o. s. v. B. bør derfor <sp>kun</sp>
anvendes til <sp>Vinterbehandling</sp> af Træer og
Buske, men gør her overmaade stor Nytte.
Ligeledes kan B. bruges til Desinfektion af Redskaber,
Væksthuse o. lign. B. anvendes som en 2-4
pCt.-holdig Opløsning i Vand. For at Vædsken lettere
kan hæfte til Planterne og Arbejdets Udførelse
bedre kan kontrolleres, kan der tilsættes en ringe
Mængde Kalk (en Tiendedel af den anvendte
B.-mængde); denne Vædske kaldes undertiden sur
Bordeauxvædske. B. er tungt opløselig i koldt
Vand, meget lettere i varmt Vand; Opløsningen
tilberedes derfor hurtigst ved at overhælde B. med
lidt kogende Vand og derefter tilsætte den
fornødne Mængde koldt Vand. En Opløsning af B.
maa ikke komme i Berøring med Kar eller andre
Redskaber af Jærn eller Zink. Se i øvrigt Art.
<sp>Sprøjtning</sp>.
F. K. R.
</chapter>

<chapter name="Blaasyre">
<b>Blaasyre,</b> blåsyra (s.) (Cyanbrinte). En for
Mennesker og Dyr yderst giftig Gas, som opstaar, naar
Cyankalium kommer i Berøring med en eller anden
Syre, f. Eks. Svovlsyre. Gassen er ogsaa giftig
for en Mængde Planter, f. Eks. Tomater, visse
Bregner, Myrter, Akacier m. fl. Flertallet
forbliver imidlertid uberørt af Giften, og denne kan
derfor med overordentlig godt Resultat anvendes til
Udryddelse af Skadedyr i Væksthuse. Den største
Forsigtighed bør iagttages, og klogest er det inden
Behandlingen foretages at raadføre sig med en
sagkyndig Person eller Institution (f. Eks. Statens
plantepatologiske Forsøg eller Statens Entomolog),
hvortil der er saa meget mere Anledning, som
Mængden af Cyankalium, der skal anvendes, veksler
mellem 1-10 gr pr. m<sup>3</sup> Rumfang og afpasses efter de
Skadedyr, som skal bekæmpes, og de Planter, som
maa udsættes for Blaasyregassen. For at undgaa
Risiko ved Arbejdet ophænges Cyankaliumet,
indsvøbt i tyndt Papir, i en Snor, saa at man staaende
udenfor Væksthuset kan nedsænke Pakken i et
nedenunder staaende Kar. Dette bør være af Glas
eller Træ og saa stort, at den bestemte
Svovlsyremængde kun fylder det omtrent halvt, da Vædsken
ellers flyder over ved Gasudviklingen. Saa snart
Cyankaliumet er nedsænket i Syren, stænges Døren
godt. Efter omtrent en Times Forløb aabnes
Døren og en Tagluge eller et Vindue aabnes udefra,
hvorpaa man lader Huset luftes ordentlig, inden
man træder ind.

I større Gartnerier kan det være fordelagtigt at
eje et i dette Øjemed opført lille Røgningshus, i
hvilket f. Eks. Bladplanter, Palmer o. lign. kan
indflyttes og hurtigt behandles.
A. T.
</chapter>

<chapter name="Blaatidsel">
<b>Blaatidsel</b> se <sp>Eryngium</sp>.
</chapter>

<chapter name="Blaatop">
<b>Blaatop</b> se <sp>Scilla</sp>.
</chapter>

<chapter name="Blaaveis">
<b>Blaaveis</b> (n.) se <sp>Hepatica triloba</sp>.
</chapter>

<chapter name="Bladbede">
<b>Bladbede</b> (d. og n.), <sp>Mangold</sp> (s.), <sp>Beta
Cicla</sp> L. (Chenopodiaceæ), stammer ligesom
Rødbeden fra den i Sydeuropa vildtvoksende toaarige
Beta Cicla. Den Form, der dyrkes som Køkkenurt,
har stærkt udviklede Bladstilke og Ribber af grøn,
sølvhvid, rød eller gul Farve og ofte meget kruset
eller foldet Bladkød. Stilke og Blade bruges i
Husholdningen. Varieteter: <sp>Guldgul</sp>,
<sp>chilensisk</sp>, <sp>skarlagenrød chilensisk</sp>,
<sp>Sølvbede</sp>, <sp>Lucullus</sp>, <sp>Krusbladet</sp>. Frøet saas
i 4 Rækker paa 1,20 m brede Bede sidst i April,
og Planterne vil da kunne give brugeligt Produkt
fra Aug. til Novbr. Naar de unge Planter er
komne op, udtyndes de til 25-30 cm Afstand.
Stilkene bliver skørere, naar man i Aug.-Septbr.
binder Bladene sammen og hypper nogen Jord op om
dem. Lucullus og de andre krusbladede bruges som
Spinat i den varmeste Sommertid, naar den
almindelige Spinat er vanskelig at skaffe, fordi den
skyder Blomsterstængel. Til denne Brug saas med 6
Rækker paa 1,20 m brede Bede, og de unge
Planter udtyndes til 12-16 cm. <sp>Sygdomme</sp> se
Bedefluen, Smeldere og Aadselbiller samt under
Rødbede.
N. H.

B. kan i Norge i Reglen ikke saas før i første
Halvdel af Maj, og den vil ikke kunne give
brugeligt Produkt længere end til sidst i Septbr.
N—k.

<sp>Frøavl</sp>. Toaarig Kultur. Tvekønnede
Blomster i smaa Hoveder. Krydsning sker let mellem
Sorterne indbyrdes og med Runkelroe,
Sukkerroe, Rødbede samt disses »Stokløbere« og med den
vildtvoksende Strandbede. Skørleret Jord i stærk
Gødningskraft. Til Frøavl er det tidsnok at saa sidst
i Juni; til Stamfrøavl dog en Maaned før.
Rækkeafstand 35-40 cm, 2-3 cm dybt og c. 3 cm
mellem Frøene. 100 gr til 200 m Rækkelængde.
Planterne udtyndes til 25 cm eller der pletsaas i denne
Afstand med knapt halvt saa meget Frø. Sorteres
og optages midt i Oktbr., indslaas tæt, dækkes med
Løv eller Tang mellem Planterne og lidt Granris
over. Udplantes tidligt om Foraaret i 65 X 45 cm
Afstand. Pleje og Høst som nævnt ved Rødbede.
Til Avl paa smaa Planter med Overvintring paa
Voksestedet uden Optagning saas c. 1 Maaned
sildigere. Med lidt Sidehypning og let Dækning
over-vintrer de ret sikkert og giver tidligere Modning
og større Frøudbytte. Dette er oftest en Del
større end af Rødbede. Sorte Bedelus og Mosaiksyge
kan gøre stor Skade paa Frøplanterne. Forbruget
af Frø her er endnu ikke stort, men stigende. 100
gr = 6-8000 Frø; spirer i Løbet af 8-12 Døgn, med
80-85 pCt. Hoveder og omtrent dobbelt saa mange
Spirer. Holder Spireevnen i 4-5 Aar eller endnu
længere.
H. G—m.

<sp>Bladbedens Anvendelse:</sp> Bladribberne
kan bruges som Bønner. Bladkødet stuves som
Spinat eller Grønkaal. Serveret med ristet
Franskbrød og overskaarne blødkogte Æg afgiver det en
velsmagende og billig Frokost- el. Efterret.
M. L.
</chapter>

<chapter name="Bladbiller">
<b>Bladbiller,</b> bladätare, bladbaggar (s.) er i
Almindelighed smaa Biller med oval, hvælvet og stærkt
glinsende Krop. Ikke sjældent er de tegnede i
stærke Farver. Larverne, som har tre Par Ben, er
kluntet byggede, grønne, sorte, hvide med sorte
Vorter eller undertiden kulørt tegnede; de lever
oftest frit paa Bladenes Underside. Foruden
Jordlopperne hører hertil den meget almindelige
Aspeglansbille (<sp>Melasoma [Lina] populi</sp> L.) med
blaaglinsende Halsskjold og røde Dækvinger. Den
er meget almindelig paa unge Asp og Popler.
Bliver 8-10 mm lang. Halvt saa stor er den enfarvede
grøn- eller blaaglinsende Pileglansbille
(<sp>Phyllodecta vitellinæ</sp> L.), hvis sorte Larver ofte
gør stor Skade paa Sølvpoplerne (<sp>Pop. alba</sp>). Til
Bladbillerne regnes endvidere den lyst rødfarvede
Liljebille (<sp>Crioceris lilii Scop.</sp>) og den
blegbrune lille Sneboldbille (<sp>Galerucella
viburni Payk.</sp>), der stundom gør megen Skade.

Til Bladbillerne hører ogsaa
<sp>Skjoldbillerne</sp> (Cassida). Se denne Artikel.
A. T.
</chapter>

<chapter name="Bladgrupper">
<b>Bladgrupper</b> kaldes Bede, som er beplantede med
Bladplanter, særlig med stærkt voksende Arter. For
at Planterne skal kunne naa frodig Udvikling, uden
hvilken B. er en meget tvivlsom Pryd, kræves en lun
Plads med Sol i hvert Fald en Del af Dagen og en
ualmindelig gødningskraftig, meget dybt bearbejdet
Jord. Der maa i Sommerens Løb vandes rigeligt, af
og til med Gødningvand. Udplantningen maa
foretages sent, helst lidt ind i Juni. Den vigtigste
Betingelse for at naa et godt Resultat er, at Planterne
lige til Udplantningstiden har været i en uafbrudt
rask Vækst og ikke standsede i denne paa Grund af
for ringe Potterum eller paa Grund af uforsigtig
Afhærdning. Man anvendte i tidligere Tid ofte at
give B. en Undervarme ved at nedgrave et c.
30-40 cm tykt Lag frisk Hestegødning under Bedet.
Den utvivlsomt gode Virkning skyldtes, foruden
Varmen, maaske nok saa meget det, at Gødningen
dels giver et godt Aftræk for Vandet, dels senere,
naar den er halvforraadnét, yder Rødderne et
fortrinligt Materiale at arbejde i. Hvis en saadan
Undervarme anvendes, maa beregnes, at Bedet synker
15-25 cm i Sommerens Løb. Ordningen af
Planterne bør være en saadan, at den giver Lejlighed
til, at de enkelte Planters karakteristiske Habitus
ses. Derfor er det almindeligt brugte Arrangement
med flere koncentriske Cirkler afgjort uheldigt,
medens en Ordning, hvor enkelte Planter eller nogle
faa af samme Art plantede sammen til en Enhed
træder frit frem paa Baggrund af andre
Bladplanter, der i Form og Farve kontrasterer med hine,
vil være at foretrække. Ligeledes vil en B., hvor
enkelte Partier er udskilte, og hvor
Mellemrummene er dækkede med Græstørv eller
tæppedannende Planter, paa udmærket Maade lade Bladplanterne
komme til deres Ret. Brudte Linier i B.s Konturer
vil lette Bestræbelserne for at den enkelte Arts
ejendommelige Habitus ikke skal tabe sig i en
karakterløs Bladmasse. B., der tidligere anvendtes
betydeligt mere end nu, passer bedst under større
Forhold paa Steder, hvor en omhyggelig Pleje kan
sikres. Se i øvrigt <sp>Villahavens Pasning</sp>.

Til en smuk og varig B. i større Parterreanlæg
kan man anvende Pterocarya caucassica. Man
planter unge Planter med 1,40 m Afstand og
nedskærer dem hvert Foraar, saa danner de
hurtigt en frodig og smuk Gruppe, som kan
holde sig i over 10 Aar. Paulownia kan gøre
god Virkning anvendt paa lignende Maade som
Pterocarya.
G. N. B.
</chapter>

<chapter name="Bladhvepsene">
<b>Bladhvepsene</b> (Tenthredinidæ) er aarevingede
Insekter, som adskiller sig fra deres Slægtninge
derved, at Bagkroppen ikke er afsnøret fra
Mellemkroppen. Larverne, som ofte er skinnende
farvede, ligner Sommerfuglelarver, men kendes lettest
paa at de foruden deres tre Par Ben har mindst 5
Par vortelignende Fedder. Hertil hører flere
vigtige Skadedyr. Se Blommebladhvepsen, Borende
Rosenhveps, Frugttræbladhvepsen,
Jordbærbladhvepsen, Pærespindehvepsen, Stikkelsbærhvepsen,
Turnipsbladhvepsen og Æblebladhvepsen. Foruden disse
træffes Bladhvepselarver af forskellige Arter paa
Pil, Birk, Naaletræ m. m. Paa Roser findes mange
Arter hørende til Slægterne Emphytus, Hylotoma
m. fl. Alle fritlevende B. vil kunne bekæmpes ved
Sprøjtning med Arsenikvædsker.
A. T.
</chapter>

<chapter name="Bladjord">
<b>Bladjord</b> se <sp>Jordarterne</sp>.
</chapter>

<chapter name="Bladlopper">
<b>Bladlopper,</b> bladloppor (s.) (Psyllidæ) er
Insekter af de næbmundedes Orden og nær beslægtede
med Skjoldlusene. De har fire næsten lige store,
brede og gennemsigtige Vinger, som tagformigt
dækker den ofte fra Siderne sammentrykte Krop.
Alle Arter kan hoppe. Larverne er flade og brede.
Mange afsondrer et hvidt, bomuldlignende
Vokssekret, særlig rigeligt en paa El levende Art. I
Frugthaven er Æblebladloppen (<sp>Psylla mali
Schmbg.</sp>) den vigtigste. Lægger om Efteraaret
smaa gule Æg paa Kvistene; de udklækkes næste
Foraar lige før Løvspring og gaar da ind i
Knopperne. Deres Nærværelse forraades af de smaa hvide
Ekskrementdraaber, som ofte findes i stor Mængde
og sammenklæber Blad- og Blomsterdele. Er
Larverne talrige, sættes Skud- og Frugtdannelsen i høj
Grad tilbage. Bekæmpes lettest ved Sprøjtning
umiddelbart før Løvspringet med 8-10 pCt.
Karbolineums-Emulsion (s. d. A.); endvidere ved
Sprøjtning med Nikotinvædske, naar Larverne lige
er komne frem. (Se Farvetavlen.)

En nær beslægtet, men mindre skadelig Art lever
paa Pæretræerne. Den lægger Æg efter
Løvspringet og bekæmpes bedst med Nikotinvædske.

Paa Gulerødder træffes ofte Gulerodbladloppen
(<sp>Trioza viridula Zett.</sp>) i stor Mængde.
Den fremkalder den saakaldte Krusesyge, hvorved
Bladene bliver stærkt krusede og sammenfiltrede.
Ved Sprøjtning med Nikotin- eller Kvassiavædske
kan man standse et Angreb.

Afvandre Bladlopper maa her nævnes
Lavrbærbladloppen (<sp>Trioza alacris Fl.</sp>), som
foraarsager at Bladene ruller sig ind eller bøjer sig i
Kanterne.
A. T.
</chapter>

<chapter name="Bladlus">
<b>Bladlus</b> (Aphididæ), smaa næbmundede, alm.
kendte Insekter. De fuldvoksne Insekter er saavel
vingeløse som vingede i forskellige Generationer.
Hele Sommeren igennem findes kun Hunner, som
uden forudgaaende Befrugtning føder levende
Unger. Først paa Efteraaret optræder en Generation
Hanner og Hunner, hvilke sidste senere efter
Parring lægger smaa ovale, sædvanlig stærkt glinsende
og kulsorte Æg. Mange Arter vandrer mere eller
mindre regelbundet mellem bestemte Værtplanter,
andre er altædende uden regelbundne Vandringer,
og atter andre er bundne til en bestemt Værtplante.

Bladlusene er talrigst i tørre Somre, og giver sig
da til Kende ved deres overordentlig rigelige
Ekskrementafsondring, som overtrækker Blade og
andre Genstande med en klæbrig Vædske, der kaldes
»Honningdug«, honongsdogg (s.). Paa Grund af
Ekskrementernes Sødme opsøges Bladlusene af
Myrer, som er deres Venner (se videre under Myrer),
Honningduggen fortæres ogsaa af Bier og er et godt
Nødfoder, men giver Honningen en mørk Farve og
besk Smag.

Bladlusene er vore almindeligste Skadedyr i
Haven. Ved deres Sugninger svækker de Planternes
Udvikling, fremkalder Misdannelse af forskellig
Slags eller ødelægger helt de angrebne Planter.
De bekæmpes let ved Sprøjtning med Kontaktgifte,
f. Eks. Nikotin- og Kvassiavædske. Talrige Arter
forekommer; flere omtales udførligere paa andre
Steder, se Blodlusen, Blommebladlusen, Bedelusen,
Kirsebærbladlusen, Ribsbladlusen, Æblebladlusen og
Elmebladlusen. Bladlusene har mange Fjender, se
Blomsterfluer, Mariehøns og Snyltehvepse.
A. T.
</chapter>

<chapter name="Bladlöss">
<b>Bladlöss</b> (s.) se <sp>Bladlus</sp>.
</chapter>

<chapter name="Bladminérere">
<b>Bladminérere</b> se <sp>Minérlarver</sp>.
</chapter>

<chapter name="Bladplanter">
<b>Bladplanter</b> er en Fællesbetegnelse for alle
saadanne Prydplanter, som mindre yndes for
Blomsternes end for de dekorative Blades Skyld. De
finder en udstrakt Anvendelse saavel paa
Friland som i Stuer og Væksthuse. Se <sp>Udvalg af
Bladplanter</sp>.
L. H.
</chapter>

<chapter name="Bladpletsyge">
<b>Bladpletsyge</b> se <sp>Selleriens
Bladpletsyge</sp>.
</chapter>

<chapter name="Bladrullesyge">
<b>Bladrullesyge</b> hos Kartoffelplanten er Aarsagen
til, at visse Sorter paa visse Steder »udarter« efter
nogle Aars fortsat Kultur. B. viser sig i
Juli-August i sin udprægede Form derved, at de syge
Planter bliver lavere, spinklere og blegere end
normalt; Bladene er stift opadrettede, med
kræmmerhusformet indrullede Afsnit; hyppig har de
øverste Blade en rødlig eller violet Tone; Toppen
holder sig længe frisk; Blomster ses sjældent.
Den underjordiske Stængeldel er af normal
Beskaffenhed. Læggekartofler, som frembringer Planter
med B., kan ikke kendes fra sunde, men de
holder sig friske i Jorden til henimod
Optagningstiden.

Planter med B. danner kun faa og i Reglen
smaa Knolde, der er lige saa anvendelige og
holdbare som sunde. Deres Afkom er altid stærkt
befængt med B. Naar B. har indfundet sig paa en
Ejendom, tiltager den i Ondartethed, indtil
Afgrøden bliver mindre end Udsæden. B. er almindelig,
især paa leret Jord og hos Sorten: Magnum bonum.
Hvor der er kendelige Mængder af B., bør <sp>hele</sp>
Afgrøden opfodres eller sælges, hvorefter nye
Læggekartofler anskaffes fra bevislig fuldstændig
sunde Marker, helst paa Sandjord.
F. K. R.
</chapter>

<chapter name="Bladsteklar">
<b>Bladsteklar</b> (s.) se <sp>Bladhvepse</sp>.
</chapter>

<chapter name="Bladätare">
<b>Bladätare</b> (s.) se <sp>Bladbiller</sp>.
</chapter>

<chapter name="Blanjulus">
<b>Blanjulus</b> se <sp>Tusindben</sp>.
</chapter>

<chapter name="Blastodacna">
<b>Blastodacna</b> se <sp>Æblemarvinøl</sp>.
</chapter>

<chapter name="Blechnum">
<b>Blechnum</b> (Polypodiaceæ). Til <sp>Varmhus</sp> er
<sp>B. brasiliense</sp> Desv., Brasilien, en almindelig
forekommende, meget smuk, stammet Bregne, der
kan opnaa en Stammehøjde af indtil 1 m, med
palmeagtig Krone af stive, meget dekorative Blade;
er ogsaa som ganske ung Plante smuk og
dekorativ. Til <sp>Koldhus</sp> bruges mest <sp>B.
occidentale</sp> L., Brasilien, Chili, med meget mindre, noget
læderagtige — som unge smukt rødlige Blade.
<sp>Kultur</sp> se Bregnekultur.
M. H.

<img>Blechnum brasiliense.</img>
</chapter>

<chapter name="Blegning">
<b>Blegning.</b> Naar Lyset udelukkes, kan der ikke
dannes Bladgrønt hos Planterne, og de antager en
hvid eller gullig Farve; tillige bliver saadanne
blegede Plantedele mere skøre og velsmagende,
hvorfor B. bringes i Anvendelse ved flere Køkkenurter,
som Asparges, Strandkaal, Blegselleri, Cardon,
Bindsalat o. fl. Planterne maa ikke være vaade, naar
Blegningen skal iværksættes.
L. H.
</chapter>

<chapter name="Blegselleri">
<b>Blegselleri</b> se <sp>Selleri</sp>.
</chapter>

<chapter name="Blegsot.">
<b>Blegsot.</b> Saaledes kaldes den i øvrigt af meget
forskellige Aarsager fremkaldte Tilstand hos en
Plante eller Dele af samme, at Bladene mangler
Bladgrønt, saa at de faar en hvid eller gulagtig
Farve. Man kalder Sygdommen <sp>Etiolement</sp>,
naar den hidrører fra Mangel paa tilstrækkeligt
Lys, og den er da forenet med forlængede og
slappe Stængelled, idet det mekaniske Væv ikke
er kommet til fuld Udvikling. — Med <sp>Klorose</sp>
betegnes derimod den Slags Blegsot, der skyldes
Mangel paa visse Stoffer i Næringen, særlig Jærn,
i hvilket Tilfælde Sygdommen kan overvindes ved
Vanding med jærnholdige Opløsninger. — Ogsaa
Kulde kan foraarsage en Slags Blegsot. — Planter
med panacherede ɔ: hvidbrogede Blade er at anse
for Varietets-Ejendommeligheder.
F. K. R.
</chapter>

<chapter name="Blennocampa">
<b>Blennocampa</b> se <sp>Jordbærbladhveps</sp>.
</chapter>

<chapter name="Bletia">
<b>Bletia</b> (Orchidaceæ). Jordorchidéer af liden
Dyrkningsværdi, forsynede med underjordiske
gladioluslignende Knolde, og om Vinteren affaldende Blade;
Blomsterne i høje Klaser. Tidligere henførtes alle
<sp>Cattleya</sp>, <sp>Lælia</sp>, <sp>Schomburgkia</sp> m. fl.
Slægter til Bletia, men siden disse nu er reducerede
til c. 40 Arter, findes under Kultur kun <sp>B.
hyacinthina</sp>, R. Br. (B. Gebinæ Lindl.), Kina.
<sp>Kultur:</sp> Koldhus, i vide Skaale, fyldte med
Bøgeløvsjord og Sphagnum, eller i frostfrie
Koldbænke. Rigelig Vanding om Sommeren; tørt om
Vinteren.
Ax. Hzn.
</chapter>

<chapter name="Blithophaga">
<b>Blithophaga</b> se <sp>Aadselbiller</sp>.
</chapter>

<chapter name="Blitum">
<b>Blitum</b> (Chenopodiaceæ). <sp>B. capitatum</sp> L.,
Jordbær-Spinat (Chenopodium capitatum),
Sydeuropa, enaarig Sommervækst, anvendelig til
Rabatter og i Udkanten af Buskadser; c. 50 cm.
Blomsterne ganske uanselige, hvorimod de smaa,
spiselige jordbærlignende røde Frugter er ret
kønne. <sp>Kultur:</sp> Saas i April-Maj i kold Bænk,
udplantes i Maj med c. 25 cm Afstand; kan ogsaa
saas paa Voksestedet. Frøets Spirekraft 3 Aar;
Spiring i Løbet af 14 Dage.
L. F.
</chapter>

<chapter name="Blodblomme">
<b>Blodblomme</b> se <sp>Prunus ceresifera
atropurpurea</sp>.
</chapter>

<chapter name="Blodblomst">
<b>Blodblomst</b> se <sp>Hæmanthus</sp>.
</chapter>

<chapter name="Blodfingerhirse">
<b>Blodfingerhirse</b> se <sp>Panicum sanguinale</sp>.
</chapter>

<chapter name="Blodlus">
<b>Blodlus</b> (<sp>Schizoneura lanigera Hsm.</sp>)
er en af de farligste Bladlusarter. Den lever
fortrinsvis paa Æbletræer. Visse Generationer træffes
paa Grene og Stammer, andre paa Rødderne. De
første foraarsager Svulster og kræftagtige Saar,
de sidste knoldformige Opsvulminger. Man kender
let Blodlusen paa den overordentlig rigelige
Voksafsondring. Ofte sidder Dyrene saa talrige sammen,
at man paa lang Afstand bemærker det
rimfrostlignende Vokslag. Disse Skadedyr, som er
almindelige bl. a. i Mellemeuropa, er indført til de
nordiske Lande, men synes ikke at trives i deres
Klima. Bør under alle Omstændigheder eventuelt
bekæmpes med de stærkeste Kontaktgifte.
A. T.
</chapter>

<chapter name="Blodmel">
<b>Blodmel</b> se <sp>Kunstgødning</sp>.
</chapter>

<chapter name="Blodplante">
<b>Blodplante</b> se <sp>Sanguinaria canadensis</sp>.
</chapter>

<chapter name="Blodribs">
<b>Blodribs</b> se <sp>Ribes sanguinea</sp>.
</chapter>

<chapter name="Blomkaal">
<b>Blomkaal,</b> <sp>Brassica oleracea</sp> L.,
<sp>botrytis cauliflora</sp> D. C. (Cruciferæ), Køkkenurt.
Blandt de ikke faa Sorter, der findes af Blomkaal,
er der af ældre gode Sorter særlig Grund til at
nævne <sp>Erfurter Dværg B.</sp>, som i alle
Henseender er udmærket; ligeledes er <sp>stor dansk
B.</sp> fortrinlig til Sommerbrug, og
<sp>Frankfurter Kæmpe B.</sp> kan give udmærkede Hoveder til
langt ind i det sildige Efteraar, men den er ikke
saa hvid og fin som de foregaaende; <sp>Algier</sp> er
ogsaa en god sildig Sort. <sp>Kultur:</sp> Til tidlig
Brug saas Erfurter Dværg-B. først i Septbr, paa
afbrugt Varmebed i sandblandet Jord. En Bænk, hvis
Størrelse maa rette sig efter Forbruget af Planter,
indrettes til at overvintre dem i; en fuldkantet, 25
cm høj Varmebedskarm sættes paa en Jordflade,
som har en passende Skraaning mod Syd. Bunden
belægges med Skifertavler, som nøje slutter til
Karmens Sider og dækker hele Bunden, eller der
anvendes finmasket Traadvæv, for at ikke den
mindste Mus kan knibe igennem; derover fyldes 18 cm
Jord, iblandet 1/6 Murgrus. Naar Planterne har
begyndt at skifte Blade, rives Jorden i Karmen og
dækkes med 2 cm Grus, som med en Jærnrive
blandes med de øvreste 6 cm og klappes let; heri prikles
de smaa Planter med en Afstand af 6 cm mellem
Rækkerne og mellem Pl. i Rækken, hvorefter de
faar en lille Overbrusning, den eneste Vanding,
som de i Reglen behøver. Planterne skygges i klar
Sol de første Dage; ellers lægges Vinduerne kun
paa i Regn og om Natten, men med høj Luft, saa
længe Vejret tillader. Naar streng Frost
indtræder, dækkes Vinduerne med Maatter og Lemme og,
om fornødent, tillige med Tang eller Løv. Saa snart
Frosten ophører, afdækkes Vinduerne, og da
Planterne, som ofte længe maa undvære Lyset i den
første Tid, er meget ømtaalige for Solskin, kan det
blive nødvendigt at skygge. Naar Foraaret
nærmer sig, afhærdes Planterne ved høj Luftning og
ved at aftage Vinduerne, saa ofte Vejret tillader
det, hvormed man vedbliver til Udplantningen. —
Jorden til tidlig Blomkaal maa ikke være for svær,
helst muldrig, maa være behandlet dybt samt
gravet og gødet med gammel Gødning om Efteraaret;
Voksepladsen maa være beskyttet og solaaben. I
April, naar Jorden er nogenlunde bekvem,
omstikkes den med Greb, og Planterne udplantes med
50 cm mellem Rækk. og Pl. i Rækk.; senere
hyppes Planterne lidt, og Jorden dækkes med gammel
Gødning for at beskytte mod Udtørring. Vanding
maa ikke forsømmes, og særlig vil det være
gavnligt at give Gødningvand et Par Gange i Juni med
14 Dages Mellemrum, hvortil Ajle kan bruges, naar
den fortyndes med 3 Dele Vand. Fra Midten af
Juni giver B. brugeligt Produkt, men den største
Part er tjenlig i første Halvdel af Juli. Først i
April saas Frankfurter Kæmpe-B. og Algier paa
aaben Bænk i grusblandet Jord og prikles og
udplantes, naar de er tjenlige. Dette Hold giver
brugeligt Produkt fra først i Septbr. Sidst i April
og sidst i Maj saas Erfurter Dværg og stor Dansk
B., som behandles paa samme Maade samt
udplantes sidst i Maj og sidst i Juni og vil give brugeligt
Produkt fra Midten af Juli til Slutningen af
Septbr., hvor de i Maj udplantede sildige Sorter
allerede i nogen Tid har givet tjenlige Hoveder. Har
man et godt Ishus, og det kun er til eget Forbrug
der dyrkes Blomkaal, kan Saaning sidst i April
undværes ved at plante saa rigeligt af de
overvintrede Planter, at første Hold kan dække
Forbruget til midt i August, idet Blomkaal uden at
forringes i Værdi og Udseende kan opbevares en
Maaned i Ishus. Man opnaar derved at kunne sikre
sig god Blomkaal i den varmeste Sommertid, hvor
det ofte ellers kan være vanskeligt at skaffe god
Blomkaal. Jordstykket til de senere
Udplantninger maa ligge frit, og har man et lavtliggende,
maa det foretrækkes, da Blomkaal ynder
Fugtighed. — Jorden til Blomkaal skal gærne Aaret
forud være gravet 2 Spadestik dybt, om Efteraaret
graves den og gødes godt med gammel Gødning.
Saa snart Jorden er bekvem om Foraaret, jævnes
Stykket med en Jærnrive og tromles. Hvis
Forholdene tillader det, udføres Jordarbejdet med
Hestekraft. Efterhaanden som Planterne er tjenlige,
udplantes de, uden at Jorden graves, medmindre den
er meget svær; da vil en Omstikning med Greb
stundom være gavnlig; trænger Jorden til det,
gives der ved denne Lejlighed nogen Kunstgødning,
hvis Art og Mængde maa rette sig efter de lokale
Forhold; Superfosfat, Kaligødning og navnlig
Chilisalpeter kan anvendes alt efter Jordens Trang og
Beskaffenhed. Afstanden mellem Planterne maa for
Erfurter og Dansk B. være 50 cm. Frankfurter
Kæmpe gives 60 cm. Saa snart de er store nok
dertil, gives en lille Hypning og om muligt
Jorddække. I tørt Vejr maa Blomkaal flittig vandes, og
naar den er halvvoksen, gives nogle Gange
Gødningvand, enten med fortyndet Ajle eller Udtræk
af Staldgødning, som ikke let kan blive for stærk.
Den øvrige Pasning bestaar i at holde Planterne
rene for Ukrudt og Utøj. — For at kunne levere
Blomkaal efter at Høsten paa Friland er sluttet,
maa der gøres en Udsæd først i Maj af
Frankfurter Kæmpe, der udplantes, naar de er
tjenlige. Før Frosten om Efteraaret har skadet
Planterne, maa de opgraves med god Klump og
indslaas i en dertil udgravet Grav, der kan dækkes
med Karme fra de afbrugte Bænke. Vinduer
lægges over, men der gives rigelig Luft baade Dag
og Nat, saa længe Frosten tillader det. Naar
Frosten indtræder, maa der dækkes forsvarligt. Ofte
maa B. staa tildækket i længere Tid, men de
Hoveder, der vokser frem i Mørke, bliver særlig fine
og velsmagende. Hvor lang Tid der paa denne
Maade kan haves B., retter sig efter Planternes
Udvikling naar de udplantes, men ofte kan det
vare til Marts. Det er en Selvfølge, at der maa
afdækkes og luftes, saa ofte Vejret tillader det. —
Frøets Spireevne er paalidelig i 2 Aar.
<sp>Sygdomme</sp> se under Hovedkaal.
N. H.

I Norge kan Blomkaal næppe saas om Høsten
uden paa Vestlandet. Overalt ellers vil den lange
og barske Vinter vistnok være til Hinder for
Overvintring af Planter. I Almindelighed saar man
her i Norge B. i Bænk først i April eller noget
senere; de sildige Sorter bør i Reglen ikke saas
senere end omkring Midten af April.
Udplantningen kan ske, naar Jorden er bleven saa tør, at den
er bekvem at bearbejde; sene Sorter maa i hvert
Fald udplantes sidst i Maj eller først i Juni. I
Nordland bør kun tidlige Sorter dyrkes, da
Sommeren er for kort for de sildige Sorter.
N—k.

<sp>Blomkaalsdrivning</sp>. Af Drivsorter maa
<sp>Haages Erfurter Dværg-Blomkaal</sp>
siges at være den mest typiske. I Retning af
hurtig Udvikling samt sluttet og lav Vækst overgaas
den ikke af nogen anden, ligesom Hovedet er
særdeles fint og forholdsvis stort. <sp>Stor dansk
Blomkaal</sp> benyttes stadig mere og mere, den
er en udmærket og sikker Sort med lidt
langsommere Udvikling, saa den, plantet samtidig med
førstnævnte, nærmest vil give Afløsningsprodukt
for samme. Stammen Emdruphøj er særlig at
anbefale. <sp>Kultur:</sp> Blomkaalens Drivning foregaar i
Varmebed. De dertil fornødne Planter maa være
tiltrukne ved Udsæd paa aaben Bænk i let Jord
det foregaaende Efteraar. Saaningen foretages i
Slutningen af September, og i fugtigt Vejr paafører
man Vinduer. I Oktober efter Bladskiftet sættes
Planterne enkeltvis i Smaapotter i en lerholdig,
sandblandet Jord, der uden Vanding holder en
jævn Fugtighed. Fri Udprikling i Bænk kan
ogsaa anvendes, men Tiltrækning i Potte er at
foretrække. Angaaende Overvintringen se
Ovenstaaende Artikel. — Varmebedet til den tidligste
Drivning skal være færdigt til Beplantning den 1.
Februar. Det anlægges af halmet Gødning med
Tilsætning af Blade, for at det kan give en jævn,
men vedholdende Varme. Jordblandingen kan
bestaa af 2 Dele Markjord, 1 Del Bladjord og 1 Del
gammel Gødning, hvortil efter Forholdene kan
sættes mere eller mindre almindelig Varmebedsjord.
Jordlaget gøres c. 25 cm tykt. Dagen før
Plantningen grundvandes Planterne i
Overvintringsbænken et Par Gange, for at de kan holde Klump
under Plantningen. I et Vindue af 1,20 X 1,50 m
Størrelse sættes gerne 16 Planter, og der plantes
saa dybt, at der bliver en mindre, skaalformet
Hulning om hver Plante. Selve Planten sættes ogsaa
dybt, saaledes at den nøgne Stængeldel dækkes af
Jorden; derimod maa der ikke komme Jord op
imellem Bladene, hvilket let fremkalder Raaddenskab.
Varmegraden holdes under hele Drivningen paa
10-12 ° C., og der gives saa rigelig Luft som
muligt. Man maa i den første Tid passe, at der ikke
samler sig Damp i Vinduet, og navnlig om Natten
maa der derfor altid gives Luft under Dækningen.
Der vandes ikke efter Plantningen, og først et Par
Uger senere giver man paa klare Dage en
Overbrusning efter Middag. Naar Planterne er komne
i rask Vækst, vandes efterhaanden rigeligere, og
mod Slutningen af Drivningen baade stærkt og
næsten daglig. Et Par Gange om Ugen vandes tillige
med Gødningvand. Hypningen udføres i 2 Gange,
Først udfyldes Hulningerne omkring hver Plante
med et Par Haandfulde løs Jord; anden Gang, naar
Bikulturerne er fjernede, paaføres der over hele
Vinduet et 5 cm tykt Lag gammel Gødning,
hvilket samtidig med at afgive Næring tillige holder
paa Fugtigheden. Saa snart Bladene naar Ruderne,
maa Rammerne hæves; senere paasættes
Forhøjningskarme, og til sidst anbringes Mursten eller
omvendte Urtepotter under Vinduernes Hjørner, saa
at Bladene altid staar frit, og Luften faar fuld
Adgang. Indtræffer der i denne Periode Frostnætter,
maa Planterne beskyttes ved Omhæng af Maatter.
I stille, mildt og fugtigt Vejr aftages Vinduerne,
medens de i tørt Solskinsvejr og Blæst forbliver
paa for at hindre for stærk Fordampning og
dermed følgende Udtørring. — Saa snart Hovederne
først i Maj begynder at vise sig, brækkes de
indre Blade ind over Hovedet, hvilket Arbejde
udføres hver Morgen, medens Duggen ligger. Denne
Dækning af Hovedet foretages dels for at bevare
dettes Hvidhed, dels fordi man derved opnaar at
faa langt større Hoveder med fuld Fasthed og
Jævnhed. — I første Halvdel af Maj kan de første
Hoveder høstes, men skal man skaffe stadig
Forsyning, til B. kan høstes fra Sydrabat paa Friland,
maa der til Afløsning af det første Hold sættes en
ny Drivning i Gang den 1. Marts. — Som
Bikultur i Blomkaalsvinduer kan særlig anbefales Spinat
men ogsaa Radiser anvendes. Idet der for øvrigt
henvises til disse Planters adensteds behandlede
Drivkultur, skal her kun anføres, at deres Saaning
lettest foregaar, naar man efter Blomkaalens
Plantning over hver Plante sætter en omvendt 18 cm
Urtepotte, som, efter at Frøet er bredsaaet og
dækket, atter fjernes; man vil da have en passende
Eundkreds ubesaaet om hver Plante.
F. P.

Da Blomkaalsplanter, som ovenfor bemærket, i
Almindelighed ikke overvintres i Norge, plejer man
til Drivning at saa Frøet i Varmebænk i Febr. Naar
Planterne er passende store, flyttes de til en ny
Varmebænk og dyrkes ellers som ovenfor omtalt.
Behandlede paa denne Maade kan man i sidste
Halvdel af Maj have B. færdige til Brug.
N—k.

<sp>Frøavl af Blomkaal</sp>. Krydsning sker let
mellem Sorterne indbyrdes og med alle andre
Kaalformer (ogsaa Overjords-Kaalrabi Knudekaal), men
<sp>ikke</sp> med Agerkaal, Kaalroe, Turnips, Haveroer,
Raps eller Rybs, saaledes som det almindeligt
antages, eller med andre Korsblomstrede.
Blomkaalsfrøavlen kræver yderste
Paapasselighed, Øvelse og meget
Arbejde, og er derfor dyr; den
kræver tillige særlig gode Forhold, for
at den skal kunne være lønnende,
først og fremmest en ikke for svær,
men let muldet, varm Jord;
Voksepladsen maa være solaaben med
tilstrækkeligt Læ mod stærk Blæst,
ikke udsat for hverken sildig
Nattefrost om Foraaret eller tidlig om
Efteraaret; derfor bør Lavninger i
Frostegne undgaas, og helst vælges
derfor milde Kystegne. Uden disse
Betingelser bliver det et resultatløst
Arbejde. — Man maa sikre sig Frø
af en aldeles ægte Stamme. I
Danmark avles mest af de tidlige Sorter
(Erfurter-Dværg, Stor dansk og lign.); de sildigere, som
Frankfurter-Kæmpe, modner ofte Frøet saa sent,
at Avlen bliver endnu vanskeligere end af de
tidlige. Meget Frø af daarlige Stammer gaar i
Handelen af de sildige, saa en rationel Avl af dem
vilde være fortjenstfuld. Udsæden foretages
mellem den 5. og 12. Septbr., helst i 2 Gange for at
være sikker paa at have Planter af passende
Størrelse. Frøet saas paa en afbrugt Bænk paa
sædvanlig Maade og dækkes med godt sandblandet
Jord, hvori ogsaa blandes nogen Melkalk for at
modvirke »Sortebenssyge« og
»Formeringsskimmel«. Planter, som angribes heraf, maa hurtigst
muligt fjernes; hvis der indtræffer stærke
Regnskyl, lægges Vinduer over, men der gives da saa
rigelig Luft som muligt. Efter at Planterne er
komne op, og Frøbladene er godt udviklede,
prikles de paa en Bænk med godt Fald mod Syd enten
i 10 cm Potter med 5 Planter i hver Potte eller
frit ud i Vinduet. Ved at prikle dem i Potter har
man den Fordel, at man kan flytte dem ind i en
kold Bakke eller Hus. Har man B. i Potter, kan
det hænde, at Planterne i Septbr. og Oktbr.
Maaned, naar Vejret er mildt og godt, kan blive for
tørre; de standser da i Væksten, bliver tykhjertede
og gaar i Hoved for tidligt, og man maa derfor i
saa Fald ikke forsømme at vande dem i Tide.
Skulde det indtræffe, at man faar Mangel paa
Planter, kan man saa først i Febr., helst i et Hus
paa 10-12 ° C., og derefter prikle dem i Bænk;
dog er overvintrede Planter altid at foretrække.
Om Overvintringen henvises til, hvad der er
anført i foranstaaende Artikel. — Har man nu
Planterne godt overvintrede, anlægges et Varmebed
fra midt i Februar til først i Marts; hvis man
ikke har mange at udplante, er det tidsnok først
i Marts. Det tilraades at anlægge de første Bænke
med et tykkere Lag Gødning. Er Bænken færdig,
og Varmen har fordelt sig, paafyldes først 1
Trillebør gammel Gødning og samtidig 2 Børe god,
kraftig Jord samt 1-2 Dage senere 2 til pr. Vindue.
Melkalk iblandes og ligeledes c. 1/2 Bør grov
Tørvestrøelse, der bidrager til, at Planterne holder
bedre Klump ved Udplantningen. Efter en god
Omstikning kan Plantningen foretages midt i Marts,
naar Bænken er tjenlig. I et almindeligt Vindue
paa 1,20 X 1,80 m kan man passende plante 77
Planter = 11 Rækker à 7 Planter. De overvintrede
Planter maa omhyggeligt efterses, idet de tages op.
Roden studses, og daarlige Blade fjernes; Planter
med tykt Hjerte, uden Endeknop, med
Sortebenssyge eller med Knuder paa Roden kastes bort.
Planterne plantes dybt — indtil de nederste
Blade. Efter Plantningen er der ikke andet at
iagttage end Efterplantning, dersom en enkelt
Plante skulde gaa ud. Der gives Luft, saa ofte
Vejret tillader. Naar man kommer ind i April,
og Solen har mere Magt, begynder Vandingen;
først gives rigelig Overbrusning, og senere vandes
saa tit det gøres nødvendigt, ligesom der gives
rigelig Luft. I første Halvdel af April hyppes
Planterne, idet der paafyldes c. 5 cm lige Dele
gammel Gødning og Jord over hele Vinduet. Midt
i April, naar Vejret er godt, kan Vinduerne tages
af om Dagen, og om Natten gives der rigelig Luft,
eller ogsaa hæves Vinduerne op paa 4 Urtepotter.
Man maa imidlertid være forsigtig, da en
Nattefrost kan ødelægge det hele. Er der Udsigt til
Frost, maa der derfor dækkes ved at stille Lemme
langs Siderne af Bænken eller lade Maatterne
hænge ned foroven og forneden paa Vinduerne.
Omkring 30. April kan Udplantningen foretages,
hvis Jorden er tjenlig. Har man større Arealer
at tilplante, tilraades det at gøde Jorden om

<img>Blomkaal i Hus.</img>
Efteraaret med 40-50 Læs Staldgødning pr. ha og
straks efter nedpløje den dybt; thi det er ofte
vanskeligt om Foraaret at faa Gødningen kørt ud og
samtidig at nedpløje eller nedgrave den. Har man
et mindre Stykke Jord, kan det maaske være bedre
at gøde Jorden om Foraaret; indtræffer der
Regnvejrsdage, kan man imidlertid let blive sat tilbage
i Arbejdet. Om Foraaret tidligt udsaas pr. ha:
4-500 kg 18 pCt. Superfosfat og 2-300 kg 37 pCt.
Kaligødning, samt lige før Jordens Bearbejdning
til Udplantning 200 kg Chili- eller Norgesalpeter,
eller der vandes rigeligt med Ajle. Det maa
tilraades ikke at pløje eller grave større Stykker
Jord ad Gangen, end man kan plante færdig paa
1, højst 2 Dage; pløjer man, da maa der 4 Mand
til at rive efter Ploven eller der kan harves med
Letharve. Planterne, som maa være godt
afhærdede — Vinduerne skal have været helt aftagne
mindst 3-4 Bage — plantes med 80 cm mellem
Kækkerne og 40 cm mellem Planterne, og
Hullernes Størrelse gøres c. 30 cm i □. 1-2 Dage før
Plantningen begynder, maa de Vinduer, hvori
Planterne staar, grundig gennemvandes, for at man
kan tage dem op med fuld Klump. Optagningen
sker bedst med en Planteske, og man maa være
meget forsigtig, saa at Klumpen ikke tabes. Man
sætter Planterne i flade Kasser, 6-10 Planter i
hver, og maa helst bære dem til Plantestedet. Be
plantes i de ny gravede Huller lidt dybere, end de
har staaet i Bænken, og Jorden trykkes forsigtigt
om Planten, da man ellers let trykker Klumpen
itu. Det er af største Betydning, at Planten
beholder sin Klump, da Tabet af den som Regel er Tabet
af selve Planten; i hvert Fald sættes den saa meget
tilbage, at den vanskelig senere vinder med de
andre Planter. Har Jorden den rette Fugtighed
og er nygravet eller pløjet, er Vanding ikke
nødvendig straks. Da Melkalk er en gavnlig Gødning,
bruger man ofte umiddelbart før Plantningen at
lægge et Par Haandfulde Melkalk paa hvert Sted,
hvor der skal sættes en Plante. For at holde
Kaalfluen borte, drysses lidt Naftalin ovenpaa Jorden
om Planten. Naar der indtræder stærk Varme og
Tørke, er en grundig Vanding at tilraade, og
fremdeles, saa tit det er nødvendigt. Efterhaanden som
Blomkaalshovederne viser sig, maa Stykket
jævnlig efterses, og alle de Planter fjernes, der ikke
har normale og velformede Hoveder. Der kan ikke
gives nogen bestemt Regel herfor, men det maa
nøje paases, at alle de tilbageblivende Planter har
Sortens typiske Kendetegn, og alle, der ikke
er ægte, maa uden Skaansel fjernes, navnlig maa
vrages alle lodne (»frønnede«) Hoveder, samt dem,
hvori der skyder grønne Smaablade op. Jorden
holdes bestandig aaben ved gentagen Hakning med
Hjul- og Haandhakke. Efter kort Tids Forløb
faar Hovederne en lyserød Farve, og de
blomsterbærende Stængler begynder at bryde igennem.
Det er i denne Periode af største Betydning, at
Planten ikke standser i Væksten, og man maa
derfor give en Grundvanding, saa tit det behøves. Hvis
der indtræder stærk Varme og tørt Vejr, medens
Blomsterstænglerne bryder igennem, maa man ikke
forsømme at skære et Hul i Midten af de Hoveder,
hvor det viser sig, at Blomsterstænglerne har ondt
ved at bryde igennem. I denne Periode og senere
kan Planten ofte blive angreben af Bladlus, som er
farlige Gæster og derfor maa ødelægges, inden de
tager Overhaand, ved tidlig paa Morgenen, medens
Buggen endnu sidder paa Planterne, at strø
Tobaksstøv paa de angrebne Steder eller ved at sprøjte
med Tobaksvand, hvilket ogsaa bidrager til at
holde Rapsbiller og Kaalgalmyg borte; de kan
ellers blive meget slemme, saa de maa indfanges
ved Afrystning over en Paraply, indvendig
oversmurt med Klister, eller ved Hjælp af et
Rapsbillefangeapparat (se »Redskaber«). Fra det
Stadium, da Stænglerne er brudte igennem, og til
Høsten indtræder, har man kun at holde Jorden ren
og at vande, hvis det gøres nødvendigt. Tørt og
varmt Vejr i Blomstringstiden er heldigst for
Befrugtningen. Naar Frøet begynder at udvikles,
bliver Stænglerne saa tunge, at de maa støttes ved,
at der sættes 4 Stokke om hver Plante med 2 Bind
uden om af Bindegarn eller stærk Bast, eller ved
at sætte Ris om dem; dog maa man selvfølgelig
paase, at Stænglerne ikke klemmes saaledes
sammen, at Lys og Luft ikke kan faa uhindret
Adgang til det indvendige af Planternes Top. I
Midten af Septbr. begynder Frøet at modnes, og man
afskærer da de tidligst modne Grene af en eller to
Gange. Senere kan man afskære hele Toppen paa
een Gang, men kun, naar alt Frøet er modent;
Frøet maa da have en sortbrun Farve. Stænglerne
bindes sammen i Knipper og ophænges paa et luftigt
Tørreloft eller i en tør Lade med Cementgulv. Har
man ikke Cementgulv i Eftermodningslokalerne,
maa man brede Frøsejl paa Gulvet, for at der
ikke skal gaa noget Frø til Spilde. Efter 3-6
Ugers Forløb kan Tærskningen begynde. Har
man mindre Frømængder, sker det bedst ved med
korte Stokke eller med Plejl at tærske Frøet i fladt
udbredte Sække; større Mængder kan tærskes med
Maskine, helst Pigtærsker. Bruges Slaglemaskine,
gives der rigelig Plads mellem Broen og
Cylinderen, og Slaglerne omvikles med Tøjstrimler; ellers
slaas for meget Frø itu. Tærskes med Plejl, maa
det ske paa Frøsejl med Underlag af blød
Halm. — Frøet renses paa en dertil indrettet lille
Sneglrensemaskine, som sorterer Frøet i tre
Kvaliteter, hvoraf Nr. 3 er kassabelt, Nr. 2 lader
man gaa over Maskinen flere Gange, indtii den
ligesom Nr. 1 er en 1. Kvalitets Handelsvare, eller
i Mangel af Maskine med Sold og Drøftetrug (se
<sp>Tærskning</sp> og <sp>Rensning</sp>). — Frøet skal
nu tørres, hvilket sker enten ved Ovnvarme, der
dog ikke maa være for stærk, eller bedst i fri
Luft ved at lægge Frøet paa Sejl eller Lemme i
Solen og hyppigt omrøre det. Ofte bruges de
saakaldte Tørrebakker, 2 m X 60 cm; de fire
Ramstykker er 10 cm brede og 1 cm tykke Brædder,
og derpaa findes fastslaaet to Tværstykker.
Ovenpaa Ramstykkerne fæstes stærkt Lærred. Der kan
være 20-25 kg Frø paa en saadan Tørrebakke, og
flere Bakker kan sættes ovenpaa hverandre med en
Træklods under de fire Hjørner paa Rammen, saa
man kan komme til at røre i Frøet. De Fjender,
man har at kæmpe imod, er, foruden Bladlus
forskellige Fugle, Snegle, Sommerfugle- og
Fluelarver, Rapsbiller, Kaalgalmyg samt Skulpesvamp
o. fl.

Avlens Størrelse er meget variabel. Overgemt
Frø beskadiges ofte af Mider, der holdes borte ved
at iblande Naftalin. Frøenes Størrelse er saa
forskellig, at der opgives, at 100 gr indeholder fra
13.100-41.100 Korn; almindeligst har 100 gr godt,
veludviklet Frø ca. 32.000 Korn; spirer med
85—90 pCt., bruger 5—8 Døgn til Spiring; kan spire
ved + 4° C., men da langsommere. Spireevnen
holder i 4—5 Aar.
H. G—m.

<sp>Blomkaals Anvendelse:</sp> Bruges i
Suppe, med rørt Smør, stuvet, i Omelet, Gratin og
Budding, grilleret, med Tomat- eller Karrysauce i
Risrand, farceret, til Pickles o. s. v. Inden Kogningen
lægges Kaalen et Par Timer i salt Vand, derved
fjernes Larver o. l. Koges ved Damp, i Vand eller
Mælk c. 3/4 Time. Ribberne af de inderste skøre
Blade bruges ogsaa. Se <sp>Henkogning</sp>.
M. L.
</chapter>

<chapter name="Blomkarse">
<b>Blomkarse</b> (n.) se <sp>Tropæolum</sp>.
</chapter>

<chapter name="Blomme">
<b>Blomme</b> (d. og n.), Plommon (s.). <sp>Prunus</sp>
(Amygdalaceæ). Vore almindeligst dyrkede
Blommesorter nedstammer dels fra <sp>Prunus
insititia</sp> L., Alm. Kræge, Runde Blommer, der vokser
vildt her i Landet, dels fra <sp>P. domestica</sp> L.,
Blommetræ, Sveskeblomme, der antagelig hører
hjemme i Lilleasien. Disse to Arter krydses let;
der er derfor allehaande Overgange. <sp>Kultur:</sp> B.
formeres ved Okulation med sovende Øje paa
Frøstammer af beslægtede Sorter (se Kirsebær).
Almindeligst anvendes dog til alle <sp>Damascener</sp>
og Varieteten <sp>St. Julien</sp> samt til mindre
Former <sp>Myrobalan</sp>. Selvfølgelig kan man efter
Frøudsæd af den sidste ikke vente Planter af
ensartet Vækst, saaledes som f. Eks. af de ad
vegetativ Vej formerede Kvæde og Doucin til
Dværgunderlag for Pære og Æble. Der er noget
uberegneligt med Hensyn til den Jordbund, hvori B. bedst
trives. Resultatet af Dyrkningen kan være højst
forskelligt paa to Steder, der tilsyneladende
frembyder de samme Forhold. B. synes dog fortrinsvis
at ynde en noget svær, kalkholdig, ikke for tør
Jord, om den end i Reglen giver tilfredsstillende
Udbytte i enhver ikke meget tør Jord. B. dyrkes
i naturlig Størrelse og Form (stammede Krontræer,
Pyramider), i naturlige, smaa Former (Pyramide-
og Buskform, væsentligst ved Hjælp af Myrobalan
som Grundstamme samt Rodbeskæring), og som
Espalier, dels fritstaaende, dels ved Mur. De
storfrugtede, fine Sorter udvikler sig bedst ved en syd-
eller østvendt Mur. Til Pyramider egner sig f.
Eks. Alm. og tidl. engelsk Sveske og Kirkes
Blomme; til Buskform f. Eks. Tidl. Reine Claude,
Victoria og Ferskenblomme; til Uformer og Verriers
Palmette f. Eks. Kirkes Blomme, Gul Æggeblomme
o. m. a.; til Vifteform alle Sorter. Træet lider ikke
meget af Gummiflod, taaler derfor godt Beskæring,
om man end ikke bør anvende større Indsnit. For
de naturligt formede Træers Vedkommende vil
Beskæringen af Toppen væsentligt bestaa i den
nødvendige Udtynding samt for ældre Træer
Foryngelse. Espaliertræer derimod maa beskæres
regelmæssigt, og efterfølgende Anvisning gælder
derfor kun Espaliertræer. Kraftige Ledegrene skæres
om Foraaret tilbage til 2/3 af den oprindelige
Længde. Blomsterne kommer frem væsentligt paa
kortere eller længere Frugtsporer (Fig. 1), endvidere
forneden paa længere, enaarige Grene. Naar en
saadan har givet Frugt, frembyder den forneden
et nøgent Parti, paa hvis Forlængelse der
fremkommer korte Frugtsporer. Undtagelsesvis giver
Hovedknoppen Skud samtidig med, at en Biknop
giver Blomst og Frugt. Man kniber derfor hellere
alle Skud, der ikke skal være Ledegrene eller være
medvirkende til Stilladsdannelse, for at undgaa
disse tidilgt nøgne Partier, og i Stedet for
fremtvinger man korte Frugtsporer, der er bedre og
lever i mange Aar. — Af en Blomsterknop udvikles
2 Blomster, men det er sjældnere, at mere end een
Frugt naar til Udvikling. Om Sommeren fjernes
Skud, der vender ind imod, og ligeledes helst de,
der vender lige ud fra Væggen; alle andre Sideskud
knibes over 6te Blad. Biskud knibes over 4-5 Blade.
Næste Foraar skæres Kviststumpen tilbage over 3
gode Knopper, hvis der ikke alt er udviklet
Frugtsporer; i saa Fald behandles den som 2-aarig
(Fig. 2) Naar Frugtsporerne kun giver korte

<img>Fig. 1.
Fig. 1. En Frugtgren (opr. Frugtspore), der 4 Aar i Træk
har givet korte Forlængelser. Stykket <i>a-b</i> har sidste Aar
givet Frugt umiddelbart fra sine Knopper. Ved
Foraarsbeskæringen skæres tilbage over de nedre, korte Frugtsporer
(ved <i>c</i>).</img>

<img>Fig. 2.
Fig. 2. Kvisten blev ved Foraarsbeskæringen skaaren over
3 Knopper (ved <i>c</i>); den har i Løbet af Sommeren givet et
langledet Skud fra den yderste og to svage Skud
(Frugtsporer) fra de to andre Knopper. Den yderste Kvist skæres
nu — Aaret efter — tilbage over 1 à 2 Knopper (ved <i>b</i>); næste
Foraar, hvor man kan vente Blomst paa Frugtsporerne,
skæres over den øverste af disse (ved <i>a</i>). — En Kvist, der
har været tidligt kneben, udviser undertiden samme Resultat
som her den toaarige Gren; den behandles da paa samme
Maade som denne. — Hvis der ved <i>a</i> i Stedet for
Frugtspore var udviklet en kraftig Kvist, maatte man straks
skære ned over denne og derpaa beskære den som antydet
for den øverste Kvists Vedkommende.</img>
Endeskud, knibes disse ikke (Fig. 1). Hvis en
Frugtspore derimod giver et forholdsvis kraftigt
Endeskud, knibes dette over 4-5 Blade som antydet ved
Fig. 3 (c). Man søger at undgaa at faa
Frugtgrenene for langt fra Hovedgrenen. Kviste, der ikke
om Sommeren er blevet knebne, skæres om
Foraaret tilbage paa 3-4 Knopper (Fig. 2). Staar man
om Foraaret overfor et forsømt Træ, maa man først
— selv paa Bekostning af svagere Partier — søge
at anvende saa mange af de kraftige Kviste som
muligt til Stillads. Man binder da af saadanne ind
til Væggen, hvad der er Plads til, og fjerner de
øvrige ved Dødsnit. Hvis man i Stedet for at tilbinde
de kraftige Kviste vilde indstudse dem alle over
nogle faa Knopper, vilde der fremkomme en stor
Mængde gejle Skud. Svagere Kviste kan skæres
tilbage til 5-6 cm Længde. Hvis de
forhaandenværende Frugtgrene er lange, nøgne og stritter
lige ud fra Væggen, bærende de korte Frugtsporer
ude paa Spidsen, maa man skære de stiveste
stærkt tilbage, eventuelt helt fjerne nogle, samt
binde de bøjelige, heldigt stillede til Espalieret.
Er Træet for nøgent forneden, medens dets
øverste Parti er kraftigt, maa det helt forynges ved
Tilbageskæring af Hovedgrenene, helst over smaa
Sidegrene. Angaaende Afstand, Pleje m. m.
henvises til Frugthaven og dens Beplantning.
J. J.

<sp>Blommesorter:</sp>

<sp>Abrikosblomme</sp>, en middelstor, rund, gul
Bordfrugt med fast, velsmagende Kød. Træet er
kraftigt, rigtbærende og nøjsomt.

<sp>Kirkes</sp>, stor, kuglerund, blaa Frugt, der er
meget anselig og velsmagende; men Træet bærer
noget sent.

<sp>Leipziger Sveske</sp>, en udmærket Sveske
til Tørring. Træet bærer rigeligt, om ikke just
tidligt. Frugten er særlig værdifuld til
Erstatning for indførte Svesker.

<sp>Mirabelle</sp>, smaa Frugter af forskellig
Farve; gul, lys- og mørkerød, der særlig er skattede
til Konservering og Vintilberedning. Dyrkes
almindeligst som Frøplanter, navnlig til Læ og Hegn,
men er da meget forskellige af Frugtbarhed. De
bedste og mest rigtbærende forædles undertiden for
at benyttes til Fremavl.

<sp>Prince of Wales</sp>, en stor, kuglerund,
mørkerød Frugt, der paa Grund af sin stærke Hud er
særlig holdbar til Forsendelse. Træet bærer
tidligt og meget rigeligt, i Reglen hvert Aar.

<sp>Reine Claude, almindelig</sp>, Frugten
middelstor, kuglerund, grøn af meget fin Kvalitet;
men Træet bærer sent og i Reglen kun lidt, den
plantes derfor mest, hvor man sætter Pris paa lidt,
men fin Frugt.

<sp>Reine Claude d'Oullins</sp>. En stor gulgrøn
Frugt, der paa Grund af sit anselige Udseende og
sin Velsmag er en søgt og kostbar Handelsfrugt.
Træet bærer tidligt og ualmindelig rigeligt.

<sp>Rivers early prolific</sp>, lille, meget
tidlig moden, blaa Blomme. En ypperlig
Handelsfrugt paa Grund af sin tidlige Fremkomst. Træet
tidligt- og umaadelig rigt- og sikkert-bærende.

<sp>Tidlig engelsk Sveske</sp>, en mindre
Sveske, der paa Grund af sin tidlige Modning og sin
Velsmag er en god Handelsfrugt. Træet bærer
tidligt og gerne rigeligt hvert Aar.

<sp>Victoria</sp>, stor, kødfuld, gulrød Frugt, der
særlig er skattet til Konservesbrug. Træet bærer
næsten for rigeligt, da Frugterne paa Grund deraf
let bliver for smaa. Frugtudtynding er derfor ofte
paakrævet. En meget søgt Handelsfrugt.

<sp>Æggeblomme</sp>, gul; en meget stor,
voksgul Frugt, der til Herskabsbrug og Handel er
meget skattet; men Træet er ikke særlig
rigtbærende.
Ø. C.

Sildige Sorter kan ikke anbefales i Norge
undtagen paa lune Steder. I Egne med Indlandsklima
som Romerige, Hedemarken og i Gudbrandsdalen
samt i det Trondhjemske bør hovedsagelig kun de
tidligst modnende Sorter, som hvid Jomfrublomme
og Early prolifie, dyrkes; dog kan i disse Egne
ogsaa noget senere modne Sorter dyrkes, i alt Fald
i Espalierform ved Vægge, som vender mod
Syd.
N—k.

<sp>Blommetræets Sygdomme:</sp>
<table>
<td>A.<td 2>Paa Stammer og Grene:
<td><td>1.<td>Udflod af en gulbrun, gummiagtig<br>Vædske, der størkner til faste brune<br>Draaber, se <sp>Gummiflod</sp>
<td><td>2.<td>Udvikling af træagtige, haarde,<br>oventil sorte, underneden brune<br>Svampelegemer paa ældre Træer. <sp>Tøndersvamp</sp>
</table>

<img>Fig. 3.
Fig. 3. Tredje Aars Forlængelse var her for kraftig,
hvorfor Skuddet blev knebet ved <i>c</i>; det har ikke givet Biskud.
Ved Foraarsbeskæringen skæres ned over den øverste af de
udviklede Frugtsporer (ved <i>a</i>), hvis disse er blomsterdygtige,
i modsat Fald skærer man Endekvisten over et Par Knopper
(ved <i>b</i>) for saa næste Foraar at skære tilbage over
Frugtsporerne.</img>
<table>
<td>B.<td 2>Paa Blade:
<td><td>1.<td>Hvidlig eller graalig Skimmel med<br>pulveragtig Overflade. <sp>Meldug</sp>
<td><td>2.<td>Sort sodlignende Skimmel paa<br>Bladenes Overside. <sp>Branddug</sp>
<td><td>3.<td>Bladenes Overside matgraa af en<br>blyagtig eller sølvlignende Farve. <sp>Sølvglans</sp>
<td>C.<td 2>Paa Frugter:
<td><td>1.<td>Frugter tørre, Stenløse,<br>graaduggede. <sp>Blommepunge</sp>
<td><td>2.<td>Frugterne henimod Modningen<br>»raadne« med talrige smaa, graabrune<br>Skimmelvorter af<br>Knappenaalshoved-Størrelse. <sp>Kærnefrugtskimmel</sp>.
</table>
F. K. R.

<sp>Skadedyr</sp>. Flertallet af de paa
Blommetræernes Blade og Skud gnavende og sugende
Insekter og Mider findes omtalte i Oversigten over
Æbletræernes Fjender. Her skal kun følgende Arter
anføres:

<table>
<td>A.<td 2>Levende i Frugterne:
<td><td>a.<td>Indeni Kærnen <sp>Blommebladhvepsen</sp>
<td><td>b.<td>I Frugtkødet <sp>Blommevikler</sp>
<td><td>c.<td>I abnorme Udvækster<br><sp>Blommegalmiden</sp>
<td>B.<td 2>I Bladene, indeni Galledannelser<br><sp>Blommegalmiden</sp>
<td>C.<td 2>Paa Bladene, sugende:
<td><td>a.<td>Frit levende <sp>Bladlus</sp>
<td><td>b.<td>Under tynde Spind <sp>Spind</sp>
</table>

Se i øvrigt under <sp>Æble</sp>.
A. T.

<sp>Blomme</sp>. <sp>Anvendelse:</sp> Bruges til
Blommesuppe, Blommegrød, Blommepie, Marmelade og
Frugtsmør sammen m. Æbler el. Græskar. Er
særlig anvendelig til Kompot, kogt enten i
Dampgryde eller i Ovn i en tætlukket, ildfast Lerskaal.
Derved bliver Kærnesmagen fremtrædende.
Blommer med en grov Hud flaas, nemmest ved at dampe
dem til Huden brister. Opbevares ved
<sp>Henkogning</sp>, <sp>Syltning</sp> eller <sp>Tørring</sp>.
M. L.
</chapter>

<chapter name="Blomme som Prydtræ">
<b>Blomme</b> som Prydtræ se <sp>Prunus</sp>.
</chapter>

<chapter name="Blommebladhveps">
<b>Blommebladhveps,</b> plommonstekeln (s.),
(<sp>Hoplocampa minuta Chr.</sp>) er en lille sort
Bladhveps, som lægger Æg i Blomsterknopperne.
Larven træffes senere indeni Blommekærnen; er
gulhvid og lugter som Væggelus. Blommen falder af,
naar den er af omtrent en Hasselnøds Størrelse.
Stundom træffes Larver ogsaa i unge Pærer.
Angrebne Blommer nedplukkes og tilintetgøres inden
Larverne forlader dem. (Se Farvetavlen).
A. T.
</chapter>

<chapter name="Blommebladlus">
<b>Blommebladlus,</b> plommonbladlusen (s.),
(<sp>Hyalopterus pruni Fabr.</sp>) en yderst alm., grøn-
og hvidmelet Bladlus, som træffes paa Undersiden
af Prunusarternes Blade, men som ogsaa lever paa
Bladene af Tagrør (Phragmites). Paa Grund af
Voksbelægningen er disse Lus noget sværere at
bekæmpe end andre. De bør derfor sprøjtes med
Kontaktgifte, saa snart de viser sig.
A. T.
</chapter>

<chapter name="Blommegalmiden">
<b>Blommegalmiden,</b> plommongalkvalstret (s.),
(<sp>Eriophyes similis Nal.</sp>) mikroskopisk lille Dyr
(se Galmider), som lever i knoldformede
Opsvulminger (Punge) paa Bladene, fortrinsvis i
Bladkanterne. Hvis disse Skadedyr bliver talrige paa
et Træ, angriber de ogsaa Frugten, som da bliver
fuldkommen vanskabt. Sprøjt lige før Løvspring
de angrebne Træer med stærk Svovlkalkvædske
eller 8—10 pCt. Karbolineum-Emulsion.
A. T.
</chapter>

<chapter name="Blommemøl">
<b>Blommemøl,</b> körsbärsmalen (s.)
(<sp>Argyresthia ephipiella Fabr.</sp>) er en meget
lille Sommerfugl, hvis Larver tidlig paa Foraaret
(lige før Løvspring) trænger ind i Knopperne paa
Kirsebær- og Blommetræer og gnaver dem helt
tomme. Naar man ved Blomstringstiden
undersøger de uaabnede, tørre Knopper, finder man i
Reglen kun Larvernes brune Ekskrementgryn indeni
dem Tidlig Arseniksprøjtning kan maaske gøre
Gavn. Jorden under Træerne holdes aaben og
graves Efteraar og Foraar, hvorved overvintrende
Pupper mulig kan uskadeliggøres.
A. T.
</chapter>

<chapter name="Blommepunge">
<b>Blommepunge.</b> Saaledes benævnes de
Misdannelser af Blommer, der skyldes en Snyltesvamp,
<sp>Taphrina pruni</sp>. Den overvintrer i de unge
Grene og trænger om Foraaret ind i Blomsterne
og særlig i Frugtknuderne, som derefter vokser
meget hurtigt, og i Stedet for at udvikle sig til
normale Blommer bliver de til langstrakte,
bønnelignende, læderagtige Legemer uden Sten og Kærne.
Disse Blommepunges Overflade bliver rynket og
bedækkes til sidst af en hvidgraa Dug. Ofte er alle
Blommer paa samme Gren saaledes angrebne. —
Som Middel mod B. nedskæres de Grene, der bærer
disse, da Svampen vedligeholder sig i de en Gang
angrebne Grene. Endvidere afplukkes
Blommepungene af Træet og de nedfaldne opsamles for
derefter at tilintetgøres ved Opbrænding eller
Nedgravning. Endvidere kan som Forebyggelsesmiddel
benyttes en Sprøjtning med Blaasten eller Svovlkalk
lige før Løvspring eller med Svovlkalk, før
Blomsterknopperne aabner sig, og lige efter at
Kronbladene er faldne.
F. K. R.
</chapter>

<chapter name="Blommevikleren">
<b>Blommevikleren,</b> plommonvecklaren (s.)
(<sp>Grapholitha funebrana Tr.</sp>) er i den umodne
Blomme et Skadedyr, hvis Liv og Udvikling i høj
Grad stemmer overens med Æbleviklerens (s. d. A.).
Larverne lever i Frugtkødet omkring
Blommekærnen. Frugten nødmodner og falder af i Utide.
Den angrebne Frugt maa opsamles og
tilintetgøres inden Larverne forlader den. Se i øvrigt
om Bekæmpelsesmidler under Æblevikleren
A. T.
</chapter>

<chapter name="Blomsterbakke">
<b>Blomsterbakke</b> se <sp>Bakker</sp>.
</chapter>

<chapter name="Blomsterbede">
<b>Blomsterbede</b> bør for det meste være
regelmæssige, og dersom de er uregelmæssige, maa alligevel
en vis Symmetri gøre sig gældende i deres Form.
Størrelsen retter sig efter Omgivelserne, dog maa
der ogsaa være et vist Forhold mellem Bedet og
den Plante, man vil tilplante det med. En
gammel Regel siger, at Bedets Længde kun
undtagelsesvis maa være mindre end Højden af den Plante,
som vokser deri. B. af en ren eller simpelt
sammensat Form gør den bedste Virkning; de
indskaarne, kunstige Former tager sig sjældent godt
ud perspektivisk. De almindeligste Former er
Cirklen, Ellipsen, Rosetten og Stjerneformen. B. kan
imidlertid ogsaa anvendes flere samlede, saa at de
danner de saakaldte Bedfigurer; disse maa ligeledes
være saa ukunstlet sammensatte, at man let faar
et Hovedindtryk af den Maade, paa hvilken de er
ordnede, selv om man ser dem perspektivisk. —
B. anvendes fornemmelig omkring Hovedbygningen
og i enkelte Tilfælde foran Havebygninger,
Lysthuse, Pavilloner o. l. Man bør saa vidt muligt
samle B. paa et enkelt Sted, som Regel i Nærheden
af Hovedbygningen — spreder man dem, gaar man
let for en Del glip af den Virkning, Farvepragten
yder overfor den grønne Baggrund, og tillige vil
man ved at samle dem lettere kunne tilvejebringe
de velholdte Plæner og Gange, som B. kræver
omkring sig. Endelig kan man samle B. i
Blomsterhaven (se d. A.). B. beplantes som Regel med en
eller ganske faa Plantesorter, ofte med en
Indfatning af en lavere Sort. En særegen Form for B.
er Tæppebede (s. d. A.). Konstruktion af B. se
<sp>Konstruktion</sp>. Se i øvrigt <sp>Villahavens
Pasning</sp>.
E. G.
</chapter>

<chapter name="Blomsterfluer">
<b>Blomsterfluer,</b> blomflugor ell. svävflugor (s.)
(Syrphidæ). Ofte broget farvede, med gule Pletter
eller Tværbaand paa Bagkroppen forsynede Fluer,
som er ejendomelige ved deres Vane ofte at standse
i Flugten, svævende i Luften. Besøger gerne
Blomster af forskellig Slags, helst kanske
Skærmplanter. Larverne er bløde, kødfulde, ofte hvide og
halvt gennemsigtige. De savner tydeligt Hoved
og har ingen Fødder. B. er af økonomisk
Betydning, idet de lever af Bladlus, og de savnes derfor
sjælden i en Bladluskoloni.
A. T.
</chapter>

<chapter name="Blomsterhaven">
<b>Blomsterhaven</b> kaldes den Del af Haven, som
anvendes fortrinsvis til Dyrkning af Blomster og
Prydplanter. Som oftest bør B. ligge umiddelbart
ved Hovedbygningen, saa at man kan overse den
fra Havesal eller Veranda. Dog kan
Terrænforholdene være saa vanskelige, at man ikke kan
tilvejebringe tilstrækkeligt gode Lys-, Læ- og
Jordbundsforhold i Bygningens Nærhed; man maa da
helst lægge B. f. Eks. foran et dekorativt
Væksthus, en Pavillon o. l., som er gunstigere beliggende.
I moderne Haver anbringes Blomster og
Prydplanter for det meste i regelmæssige Parterrer (s. d. A.),
hvor de ordnes i Bede og Rabatter, adskilte og
indfattede med Græsflader, som hist og her brydes
med fritstaaende, dekorative Planter, saa at alt
forenes til et virkningsfuldt Hele. Statuer, Vaser
og Springvand hører ogsaa hjemme her. Dersom
B. kan lægges saaledes, at man kan overse den
fra en Terrasse, eller at den er forsænket ɔ:
ligger lavere end det omgivende Terræn, opnaar man
derved i Reglen en forhøjet Virkning. For at
tilvejebringe tilstrækkeligt Læ for B. maa man ofte i
mindre Haver omgive den med en Hæk, men en
saadan passer netop godt til regelmæssig
Parterre-Inddeling. En væsentlig Betingelse for, at B. skal
være tilfredsstillende, er Frodighed; derfor bliver
en grundig Jordforbedring nødvendig forinden Anlæget.
E. G.
</chapter>

<img>Dæhnfeldts Tulipanmarker ved Odense.</img>

<chapter name="Blomsterknolde">
<b>Blomsterknolde</b> er en Fællesbetegnelse for
Knoldvækster, som lægges Foraar og Efteraar, enten for
at fremdrives paa forskellig Aarstid eller til
Blomstring i Have, Park og Anlæg. Blandt de mest
anvendte Planter, der henhører herunder, er
Anemone, Begonia, Canna, Crocus, Dahlia, Gladiolus og
Montbretia. Kulturerne af flere af disse
Knoldvækster har i de senere Aar faaet en stor
Udbredelse i Danmark, og kan, hvor Forholdene
passer derfor, udmærket tage Konkurrencen op med
Udlandet.
Chr. D.
</chapter>

<chapter name="Blomsterkorso">
<b>Blomsterkorso</b> se <sp>Dekoration</sp>.
</chapter>

<chapter name="Blomsterkurve">
<b>Blomsterkurve</b> se <sp>Dekoration</sp>.
</chapter>

<chapter name="Blomsterløg">
<b>Blomsterløg</b> er en Fællesbetegnelse for de
Løgvækster, der dyrkes i Haverne eller fremdrives
om Vinteren og Foraaret for deres Blomsters Skyld.
Mange af disse Løgvækster kan kultiveres i
Danmark, og det er allerede store Arealer, der
anvendes til denne Kultur. Betingelsen for at Kulturen
blivei rentabel er, at Jorden egner sig derfor, og
i al Almindelighed maa Hovedfordringen, der
stilles til Jorden, være, at den foruden at være
gødningskraftig er af stærk sandmuldet porøs
Beskaffenhed, og at Fugtigheds-Forholdene er saaledes, at
Jorden ikke udtørrer fuldstændig eller bliver haard
og knoldet selv i tørre Somre, uden dog derfor at
være sur eller staa under Vand om Vinteren.
Kvaliteten af danske Blomsterløg dyrkede under gode
Forhold har vist sig lige saa god som af de
hollandske, og Avlen vil sikkert faa større og større
Betydning og komme til at foregaa paa samme
Maade som Frøavlen, at Producent og Grossist
forener deres Interesser gennem Kontraktavl.
Værdien af indførte Blomsterløg andrager over 1
Million Kr. aarlig, saa helt uden nationaløkonomisk
Betydning er det ikke, om denne forholdsvis ny
Kultur kan faa den Fremgang, den fortjener og
som Forholdene tillader.
Chr. D.
</chapter>

<img>Bomarea conferta.</img>

<chapter name="Blomsterur">
<b>Blomsterur.</b> Ved enkelte Lejligheder,
Udstillinger o. l., har man dannet B., idet Urskiven har
bestaaet af Tæppebedsplantninger, hvorpaa
vandretliggende Kæmpevisere, udsmykkede med Blomster
og drevne af hydraulisk Kraft, viste Klokkeslettet.
En mindre vidtløftig og mere tiltalende Form for
B. er en Art Solskive, hvor Blomster og Buksbom
danner Tallene, medens Skyggen af en Stang med
Slyngplanter eller af et slankt søjleformet Træ i
Dagens Løb glider over Tallene og viser Timerne.
Med B. betegnes ogsaa en oprindelig af Linné
sammenstillet Række af Planter, hvis Blomster
aabner sig til Døgnets forskellige Tider.
G. N. B.
</chapter>

<chapter name="Blomstervogn">
<b>Blomstervogn</b> se <sp>Torvevogn</sp>.
</chapter>

<chapter name="Blomsterært">
<b>Blomsterært</b> (n.) se <sp>Lathyrus odoratus</sp>.
</chapter>

<chapter name="Blyarsenat">
<b>Blyarsenat</b> er et arsenikholdigt Blysalt, som nu
i stor Udstrækning anvendes til Sprøjtning mod
gnavende Insekter. Fremfor Schweinfurtergrønt
(Parisergrønt) har det en Fordel i sin store
Vedhængningsevne. Desuden mærker man sjælden eller
aldrig nogen Beskadigelse paa Frugter eller Blade,
for saa vidt Præparatet er frit for Forureninger og
godt udvasket. Sælges i Form af Pulver eller Pasta,
i Danmark i Apoteker, i Sverige frit i
Farvehandelen. Er i Virkeligheden hvidt, men farves i
Sverige, for at undgaa Forveksling, gult med
Blykromat (5 pCt.). Er for Mennesker meget farligt
at spise, da det indeholder to farlige Gifte: Bly og
Arsenik. Ved Brugen udrøres Blyarsenatet i den
foreskrevne Mængde Vand. Da det gælder om at
bekæmpe frit paa Bladene
gnavende Insekter, vil der i Reglen kun
behøves 2-300 gr Blyarsenat til
100 l Vand. Ved Bekæmpelse af
f. Eks. Æblevikleren fordres
derimod 600 gr pr. 100 l Vand.
Planter, som inden 2 à 2 1/2 Maaned
efter Sprøjtningen skal anvendes til
Menneskeføde, bør ikke besprøjtes.
Rengør Hænderne godt efter
Sprøjtningen.
A. T.
</chapter>

<chapter name="Blærebæger">
<b>Blærebæger</b> se <sp>Physalis</sp>.
</chapter>

<chapter name="Blærebælg">
<b>Blærebælg</b> se <sp>Colutea</sp>.
</chapter>

<chapter name="Blærefødder">
<b>Blærefødder</b> se <sp>Thrips</sp>.
</chapter>

<chapter name="Blærenød">
<b>Blærenød</b> se <sp>Staphylea</sp>.
</chapter>

<chapter name="Blærerod">
<b>Blærerod</b> se <sp>kødædende
Planter</sp>.
</chapter>

<chapter name="Blærerust">
<b>Blærerust</b> paa
<sp>Weymouthsfyr</sp> se <sp>Filtrust</sp>.
</chapter>

<chapter name="Blæresyge">
<b>Blæresyge</b> hos Ferskentræer
ytrer sig ved, at Bladene bliver
meget misdannede, forsynede med
store Buler og Folder paa tværs,
samtidig med, at de angrebne
Blade hos nogle Ferskensorter bliver
gule, hos andre røde  og derved
meget iøjnefaldende. Sygdommen
skyldes en Svamp, <sp>Taphrina
deformans</sp>, der alene optræder
hos Fersken. Ved Svampens Modning farves den
hule Side af Bulerne og Folderne hvid, hvorefter
Bladene falder af. Svampen vandrer under
Løvspringet gennem Bladstilkene ud i Bladpladerne.
Det er en hyppig forekommende og meget
skadelig Sygdom, der modarbejdes ved, at Træerne
sprøjtes meget omhyggeligt med Bordeauxvædske,
Blaastensopløsning eller Svovlkalkopløsning om
Foraaret lige inden Løvspring. Ved Indkøb af
Ferskenplanter bør kræves Garanti for, at
Sygdommen ikke har været til Stede i
Planteskolen.
F. K. R.
</chapter>

<chapter name="Blæretang">
<b>Blæretang</b> se <sp>Tang</sp>.
</chapter>

<chapter name="Bocconia">
<b>Bocconia</b> (Papaveraceæ). Kaldes ogsaa Macleaya.
Fleraarige kraftige Planter. <sp>B. cordata</sp> Willd.,
Japan, Kina, 2-2,5 m. Rank, noget
blaadugget Plante med store, fjerlappede, paa
Oversiden matgrønne, paa Undersiden blaagraa Blade.
Blomsterne smaa, samlede i en rigt forgrenet Top,
Bægeret gulligt, affaldende ved Udspringningen,
Kronen mangler, Støvdragerne er talrige,
kremfarvede. <sp>B. microcarpa</sp> Maxim., Kina, 2,5 m.
Mere blaadugget end foregaaende. Bægerbladene
bronzefarvede, Blomsterstanden er større, navnlig
bredere og mere aaben end hos cordata. B. er
meget dekorative og smukke Planter, som
anvendes foran Busketter, som Rabatplante eller som
Solitærplante. <sp>Kultur:</sp> B. formeres ved
frastukne Rodskud eller ved Rodstiklinger, kan ogsaa
formeres ved Frø og trives i enhver god
Havejord.
A. L.
</chapter>

<chapter name="Bockbagger">
<b>Bockbagger</b> (s.) se <sp>Træbukke</sp>.
</chapter>

<chapter name="Bogfinke">
<b>Bogfinke</b> se <sp>Fugle</sp>.
</chapter>

<chapter name="Bok">
<b>Bok</b> (s.) se <sp>Fagus</sp>.
</chapter>

<chapter name="Bokar">
<b>Bokar</b> se <sp>Asperula odorata</sp>.
</chapter>

<chapter name="Bomarea">
<b>Bomarea</b> (Amaryllidaceæ). Slyngende Plante til
Koldhus eller fri Udplantning i Sommertiden. De
smukkeste Arter er: <sp>B. acutifolia</sp> Herb.,
Meksiko, indtil 2 m høj, blomstrer fra August med
4-8 Blomster i Klynger, og <sp>B. conferta</sp> Benth.,
Equador (B. patacocensis Herb.) med
klokkeformede, røde, brunt punkterede Blomster i store
Klynger. <sp>Kultur:</sp> Knoldene, der opbevares
tørt om Vinteren ved 8-10 ° C., omlægges i Marts,
drives frem ved noget højere Temperatur og
anbringes senere helst frit udplantet ved Espalier
i Koldhus. Kan ogsaa formeres ved Frø.
M. H.
</chapter>

<chapter name="Bomullslus">
<b>Bomullslus</b> (s.) se <sp>Kaffelus</sp>.
</chapter>

<chapter name="Bonapartea juncea">
<b>Bonapartea juncea</b> Willd. se <sp>Agave
geminiflora</sp> Brande.
</chapter>

<chapter name="Bonderose">
<b>Bonderose</b> se <sp>Pæonia</sp>.
</chapter>

<chapter name="Bonitering">
<b>Bonitering,</b> Bedømmelse af Jordens Godhed til
Vejledning ved Skyldsætning. Ved B. sættes
Jorden i Takst. Til Angivelse af Taksterne
benyttes i Danmark Tallene fra 0-24, saaledes at Takst
24 gives den bedste Jord, »Normaljorden«, og
Takst 0 den Jord, hvor ingen Kulturplanter kan
vokse. Ved B. er der særlig tre Forhold, der maa
tages Hensyn til, nemlig Overgrundens
Beskaffenhed og Dybde, Undergrundens Beskaffenhed samt
Humusens Art og Mængde i Overgrunden. B., der
foretages i Anledning af Udstykning o. l., udføres
af de i Følge dansk Lov af 6. April 1906 i hver
Kommune af Sogneraadet udnævnte
Jordboniteringsmænd under Medvirkning af en
Landinspektør. Boniteringstallene er i sin Tid lagt til Grund
ved Fastsættelse af, hvor mange Tdr. L. der
skulde medgaa til 1 Td. Hartkorn.
L. H.
</chapter>

<chapter name="Borddekoration">
<b>Borddekoration</b> se <sp>Dekoration</sp>.
</chapter>

<chapter name="Bordeauxvædske">
<b>Bordeauxvædske</b> (Kobber-Kalk-Vædske) er et af
de hyppigst anvendte Midler til <sp>Forebyggelse</sp>
af Svampeangreb paa <sp>voksende</sp> Planter, altsaa
til Sommerbehandling. For at de med B. sprøjtede
Planter ikke skal tage Skade, maa Vædsken have
en bestemt Sammensætning; fremfor alt maa den
ikke være sur, da den saa gør Skade paa samme
Maade som Blaasten (s. d. A.). 100 Liter 1
pCt.-holdig B. fremstilles paa følgende Maade: Man
tilvejebringer 2 større Trækar (overskaarne
Petroleumstønder eller lign.); Kar af Jærn eller Zink
maa ikke anvendes. I det ene Kar (A.) opløses
1 Kilo Blaasten i 50 Liter Vand. Dette sker
lettest ved, at man overhælder Blaastenen med 1 Liter
kogende Vand og senere tilsætter 49 Liter koldt
Vand. I koldt Vand opløses Blaastenen
langsommere; man bør da knuse den og anbringe den i
en løstvævet Pose lige under Overfladen af
Vandet; Opløsningen vil da være tilendebragt i et Par
Timer. I det andet Kar (B) anbringes 1 Kilo
brændt Kalk, der overhældes med lidt Vand,
saaledes at den falder hen til Melkalk; derefter
tilsættes 50 Liter Vand under Omrøring. Haves
brændt Kalk ikke, kan den erstattes af 1 1/2 Kilo
læsket Kalk. Naar de to Vædsker er færdige,
styrtes Indholdet af Karret B over i A, gennem en
Si eller et Stykke Lærred, der kan tilbageholde
Urenheder fra Kalken. B. kan ogsaa fremstilles
ved, at man i et Trækar opløser 1 kg Blaasten i
90 Liter Vand; derefter tilbereder man i en Spand
10 Liter Kalkmælk af 1 kg brændt (1 1/2 kg
læsket) Kalk og 10 Liter Vand; Kalkmængden hældes
over i Blaastensoplsøningen i smaa Portioner og
under meget kraftig Omrøring. Den
sammenblandede Vædske er nu færdig til Brug; dog bør man
for en Sikkerheds Skyld kontrollere den ved at
prøve med Lakmuspapir eller Fenolftaleïnpapir
(faas paa Apotekerne); hvis B. er rigtig
sammensat, skal den farve det røde Lakmuspapir blaat
eller det hvide Fenolftaleïnpapir rødt; finder dette
ikke Sted, er der brugt for lidt eller for daarlig
Kalk, og der maa da tilsættes mere, indtil Papiret
farves blaat eller rødt. Den færdige B. fyldes paa
Sprøjter og anvendes efter de ved de enkelte
Sygdomme eller i Artiklen Sprøjtning angivne Regler.
Inden hver Fyldning af Sprøjten bør B. omrøres,
og et færdiglavet Parti bør benyttes i Løbet af 1,
højst 2 Døgn.
F. K. R.
</chapter>

<chapter name="Borende Rosenhveps">
<b>Borende Rosenhveps,</b> rosenskottstekeln (s.),
(<sp>Ardis bipunctata</sp> Klg.) er et lille aarevinget
Insekt, hvis Larve gaar ind i Toppen paa

<img>Paa langs gennemskaaret Rosenskud med
Larve af den borende Rosenhveps.</img>
Rosenskuddene, mest paa lavtforædlede, remonterende
Sorter. Larverne, som er hvide, gnaver sig nedad
i Skuddets Marv, hvilket foraarsager hurtig
Visnen af Skudspidsen. Mod dette Skadedyr findes for
Tiden intet andet Middel end at afknibe eller
klemme de angrebne Skud haardt medens
Larverne endnu findes deri.
A. T.
</chapter>

<chapter name="Boronia">
<b>Boronia</b> (Rutaceæ), træagtige, tæt forgrenede
Planter med modsatte, stærkt lugtende Blade og
talrige smaa klokke- eller krukkeformede
Blomster om Foraaret. Dyrkes i Koldhus. <sp>B. elatior</sp>
Bartl., med opret Vækst og fjersnitdelte Blade, har
karminrøde vellugtende Blomster. <sp>B.
heterophylla</sp> F. Muell. med opret, regelmæssig, tæt
Vækst og snart hele, snart fjersnitdelte Blade, har
karminrosenrøde Blomster. <sp>B. megastigma</sp>
Nees af lav busket Vækst, med 3-5delte Blade og
udvendig pupurbrune, indvendig gule, stærkt
vellugtende Blomster. <sp>Kultur:</sp> B. formeres ved
Stiklinger af halvmodne Skud med Hæl, som
stikkes i Potter i sandblandet Lyngjord, dækkes med
Glas og stilles i et Koldhus. De rodfæstede
Stiklinger plantes i smaa Potter i sandblandet
Lyngjord, knibes for at buske sig og vil være
blomsterdygtige efter to Aars Forløb. B. dyrkes i en
Blanding af 2 Dele Lyngjord, 1/2 Del Græstørvjord
og 1/2 Del Sand. Efter Blomstringen skæres de
ældre Planter lidt tilbage, omplantes meget fast i
forholdsvis smaa Potter og udflyttes om Sommeren
i en Bakke, hvor Potterne nedgraves i Grus, og
Planterne daglig sprøjtes. I Begyndelsen ligger
Vinduerne paa, men senere tages de helt af og
lægges kun paa i kolde eller fugtige Perioder. B.
ynder frisk Luft, rigeligt Lys og bør stedse
vandes med blødt Vand. Om Vinteren anbringes B.
paa et lyst Sted i Koldhuset og vandes meget
forsigtigt. Naar Blomsterknopperne er dannede, kan
Blomstringen fremskyndes lidt ved at hæve
Temperaturen en Smule.
G. B.

<img>Boronia megastigma.</img>
</chapter>

<chapter name="Borrago">
<b>Borrago</b> (Borraginaceæ), <sp>B. officinalis</sp> L.,
Blaa Hjulkrone, Mellemeuropa, Middelhavslandene;
enaarig, c. 60 cm høj med smukke himmelblaa
Blomster, der tidligere blev anvendt en Del til
Pyntning af Salater. Er i øvrigt en værdifuld Biplante.
<sp>Kultur:</sp> Den saas i April paa Voksestedet og
formerer sig herefter i Reglen ved Selvsaaning.
G. B.
</chapter>

<chapter name="Borstnejlika">
<b>Borstnejlika</b> (s.) se <sp>Dianthus barbatus</sp>.
</chapter>

<chapter name="Bortfeldske Roer">
<b>Bortfeldske Roer</b> se <sp>Roer</sp>.
</chapter>

<chapter name="Botrytis">
<b>Botrytis</b> se <sp>Drueskimmel</sp> og <sp>Sygdomme
paa Konserves</sp>.
</chapter>

<chapter name="Bougainvillea">
<b>Bougainvillea</b>
(Nyctaginaceæ), Varmhusplante. <sp>B.
glabra</sp> Choisy.,
Sydamerika, med lange Skud,
forsynede med Torne, en for
hvert Blad. Blomsterne, der
fremkommer i Bladhjørnerne
mod Spidsen af Skuddene og
paa Sideskud fra disse, er
uanselige og sidder 3
sammen, omsluttede af et
3-bladet Svøb af smuk, lilla
Farve; dette holder sig
længe efter at Blomsterne er
visnede. En Varietet af
ovennævnte, <sp>B. g.
Sanderiana</sp>, hvis Svøb er mere
rødviolet, er bragt i
Handelen i Foraaret 1897.
Anbragt ved Espalier er B.
en god Dekorationsplante i
Varmhuset og blomstrer fra
Maj til Efteraaret; den er
ogsaa anvendelig til
Afskæring. <sp>Kultur:</sp> Formering
ved Stiklinger tidlig om
Foraaret paa god
Undervarme og derefter Kultivering
i Varmhus eller Bakke. B.
kan enten dyrkes som
Hængeplante eller Slyngplante.
Den kan undertiden give Blomster allerede første
Efteraar, men blomstrer ellers først næste Foraar;
Stiklinger, satte om Eftersommeren, vil derimod
blomstre rigeligt næste Efteraar. B. bør ikke have
for store Potter. Jordblanding: Bladjord,
Græstørvjord, Varmebedsjord og Sand.
P. F.
</chapter>

<chapter name="Boulevard">
<b>Boulevard</b> betyder oprindelig i det franske Sprog
en Vold (nærmest Fæstningsvold), men anvendes
nu til at betegne en sløjfet og reguleret Vold,
som er omdannet til Gade med Alleer eller andre
Træplantninger og Anlæg. Se Allé og Offentlige
Anlæg.
E. G.
</chapter>

<chapter name="Boussingaultia">
<b>Boussingaultia</b> (Chenopodiaceæ). <sp>B.
baselloides</sp> H. B. og K., Koldhus, fleraarig Slyngplante
fra Sydamerika, med friskt grønt Løv og nydelige,
hvide Blomsterklaser. <sp>Kultur:</sp> B. formeres ved
Knolddeling; egner sig ypperligt til Verandaer,
Altaner o. l., fordrer ingen særlig Pleje, kun
rigelig Vanding om Sommeren; kan staa ude under
stærk Dækning, men bør helst optages og
overvintres frostfrit.
F. E.
</chapter>

<chapter name="Bouvardia">
<b>Bouvardia</b> (Rubiaceæ), Koldhus. De vigtigste
Arter er: <sp>B. leiantha</sp> Benth., Guatemala, fra
hvilken hovedsagelig de mest kendte og dyrkede
Former stammer, og <sp>B. longiflora</sp> H. B. og K.
(B. Humboldtii hort., B., corymbiflora hort., B.
jasminiflora hort.), Meksiko, med lange, hvide,
vellugtende Blomster. Af denne Art findes ingen
Varieteter, men den er dog ved Kultur bleven forbedret.
Kulturformer, henhørende til den førstnævnte Art, er
<sp>Alfr. Neuner</sp>, fyldt, hvid, <sp>elegans</sp>, højrød,
<sp>President Garfield</sp>, fyldt, lakrosa,
<sp>Rosalinde</sp>, rosa, <sp>Vreelandii</sp>, hvid. B. anvendes
fortrinsvis til Afskæring i Efteraarsmaanederne, men
saavel Anvendelse som Dyrkning synes at være mindre
alm. end i Slutningen
af forrige Aarhundrede.
<sp>Kultur:</sp> Formering
sker ved Stiklinger. De
afblomstrede Planter
skæres noget tilbage i
Januar og holdes paa en
lys Plads med 15-20° C.
Naar de fremkomne
Sideskud er c. 5 cm lange,
stikkes de paa god
Undervarme, 25-30° C., og
holdes i sluttet Luft, til
de har begyndt at danne
Rødder, hvilket ofte
tager lang Tid. De
plantes derefter i Potter og
sættes paa Varmebed,
hvor de efterhaanden
vænnes til Luften. I Maj
skal de være tjenlige til
Udplantning paa et
halvvarmt Varmebed, og saa
snart de er i god Vækst,
aftages Vinduerne. De
knibes gentagne Gange
over veludviklede
Bladpar, dog ikke senere end
i Juli. Der fremkommer
altid kraftige Rodskud, og da særlig disse giver
store Blomsterstande, bør de svagere Skud fjernes,
for saa vidt de førstnævnte fremkommer i
tilstrækkelig Mængde. I tørt Vejr overbruses
Planterne daglig og vandes hyppigt, af og til med
flydende Gødning. I Slutningen af August
indplantes de i Potter, og da de meget let kommer til at
hænge, naar der gives for megen Luft, maa de
holdes i sluttet Luft i Begyndelsen; det vil være
heldigt, om de kan anbringes paa en mild
Undervarme, hvorved de hurtigere forvinder
Forstyrrelsen af Rødderne. De holdes nu fremdeles under
Glas; Blomstringen begynder i Septbr. og
fortsættes, efter at Planterne sidst i Septbr. er flyttede
i Hus, hvor der holdes 15-17° C. Blomstringen
varer omtrent Aaret ud, dog vil B. longiflora
ophøre at blomstre noget tidligere. Man kan ogsaa
dyrke B. udelukkende i Potte, men faar da ikke
de kraftige Rodskud. Jordblanding:
Varmebedsjord, Bladjord og Sand.
P. F.
</chapter>

<chapter name="Brachycome">
<b>Brachycome</b> (Compositæ). <sp>B. iberidifolia</sp>
Benth., Australien, enaarig Sommervækst,
anvendelig til smaa Blomsterbede og til Indfatning;
20-30 cm; blaa Randblomster med hvide Pletter ved
Grunden og sort Skive; Juli-Septbr. <sp>B. i. alba</sp>,
hvid. <sp>B. i. coerulea</sp>, ren blaa. <sp>B. i. rosea</sp>,
sart lillarosa. Er alle nydelige, rigtblomstrende,,
smaa Planter, der fortjener almindelig Dyrkning.
<sp>Kultur:</sp> Saas i Marts-April i kold Bænk eller
Potte, prikles og udplantes sidst i Maj med 20-25
cm Afstand; kan ogsaa saas paa Voksestedet i
Maj-Juni. Frøets Spirekraft 3 Aar; Spiring i
Løbet af 14 Dage.
L. F.

<img>Brachycome iberidifolia.</img>
</chapter>

<chapter name="Brahea filamentosa">
<b>Brahea filamentosa</b> hort. se <sp>Washingtonia
filifera</sp> H. Wendl.
</chapter>

<chapter name="Brak">
<b>Brak.</b> At brakke Jorden betyder, som bekendt,
at lade Jorden hvile en Sommer (Helbrak), og
altsaa ikke lade det Jordstykke, man vil brakke, bære
nogen Afgrøde, men derimod ved hyppig Pløjning
og Harvning i Sommerens Løb søge at rense og
skørne Jorden saa meget som muligt. I
Landbruget har Brakning af Jorden med visse Aars
Mellemrum forlængst vundet Hævd, og selv om
det fra visse Sider indenfor Landbruget er
anbefalet at afskaffe eller i hvert Fald stærkt indskrænke
B. saa hæver der sig til Gengæld i de senere Aar
flere og flere Røster mod denne Lære, idet det
hævdes, at man i Landbruget under mange
Forhold, og da særlig paa kold, svær Jord, slet ikke
kan undvære B. I det økonomiske Havebrug har
Brakning af Jorden vistnok hidtil kun rent
undtagelsesvis været praktiseret, og dog er det
maaske et Spørgsmaal, om ikke en Hvile af Jorden
engang imellem, med dertil hørende hyppig
Bearbejdning, Udluftning og Rensning i mange
Tilfælde vilde være paa sin Plads og kunne svare
Regning ogsaa indenfor Havebruget. I Havebruget
søger man jo ved hyppig og rigelig Tilførsel af
Gødning at holde Jorden i høj Kultur, men netop
en saadan stærkt opgødet Jord kan undertiden blive
mindre velegnet til Dyrkning af forskellige
Planter. Særlig under saadanne Forhold vilde en
Brakning af Jorden sikkert være paa sin Plads. De
gennem Aarene aflejrede Gødningsstoffer vil ved den
hyppige Bearbejdning og den forøgede Tilførsel af
Luft atter blive bragt i en for Planterødderne let
optagelig Tilstand, ligesom maaske ogsaa de for
Plantevæksten skadelige eller mindre nyttige
Bakterier, der vistnok ofte udvikler sig i en saadan
overkultiveret Jord, gennem Bearbejdningen og
Udluftningen vil blive svækkede i deres Udvikling.
Endvidere er det ved Undersøgelser i de senere Aar
godtgjort, at de kvælstofopsamlende Bakterier
udvikler og formerer sig særlig stærkt i Jord, der
bliver brakket. At en rigtig gennemført B.
bringer Jorden i en for Planterødderne behagelig, skør
og bekvem Tilstand, maa ogsaa tillægges stor
Betydning. Faktisk er det i hvert Fald, at ogsaa
mange af de Planter, vi dyrker i Havebruget, alt
andet lige, vokser og trives bedre i brakket end i
ubrakket Jord.
D. T. P.
</chapter>

<chapter name="Brakteer">
<b>Brakteer</b> eller Højblade kaldes Blade, som sidder
nedenfor Blomsterne eller Blomsterstandene, og som
antager en anden Form end de øvrige Blade.
Undertiden er de tillige smukt farvede, som hos Calla,
Billbergia, Poinsettia og fl.
L. H.
</chapter>

<chapter name="Brakved">
<b>Brakved</b> (s.) se <sp>Rhamnus Frangula</sp>.
</chapter>

<chapter name="Brand">
<b>Brand</b> i Jorden fremkommer navnlig i
Varmebede, naar Undervarmen er meget stærk, og viser
sig som graa, tørre Pletter; har B. grebet om sig,
maa Jorden fjernes og fornyes, da den mister sin
Næringsværdi derved.
P. F.
</chapter>

<chapter name="Brandbæger">
<b>Brandbæger</b> se <sp>Senecio</sp>.
</chapter>

<chapter name="Branddug">
<b>Branddug</b> (<sp>Fumago vagans</sp>). Denne Svamp
optræder paa en Mængde forskellige Havevækster,
baade Træer og Urter; den danner paa Bladenes
Overside en kulsort Skorpe som et Lag Kønrøg.
Den staar sædvanlig i Forbindelse med Angreb af
Bladlus, idet disses søde Udtømmelser drypper ned
paa de lavere siddende Blade og paa disses
Overside danner den saakaldte »Honningduga; i denne
hænger Sporerne let fast, og den tjener til Næring
for Svampen, der ikke trænger ind i Bladene, men
kun gør Skade ved at berøve dem Lys og Luft.
Den optræder især i Haver med indesluttet
Beliggenhed, og de Planter, paa hvilke den hyppigst
viser sig i større Mængde, er Lind, Blommetræer,
Vinstok og Humle. Svampens skadelige Rolle
bestaar for Prydplanternes Vedkommende især i, at
den skæmmer disse; paa Humlen gør den ofte
betydelig Skade baade med Hensyn til Kvantitet og
Kvalitet af Udbyttet. Alle de Midler, man har
til at tilintetgøre Bladlusene, vil ogsaa være
virksomme mod B. (se Art. Bladlus).
F. K. R.
</chapter>

<chapter name="Brassavola">
<b>Brassavola</b> (Orchidaceæ). Interessante og
pragtfulde Epifyter fra Centralamerika og Brasilien.
Blomsterne meget store i hvide og grønne Farver.
Af Slægtens 30 Arter dyrkes hovedsageligst <sp>B.
Digbyana</sp> Lindl. (Lælia Digbyana Benth.),
Honduras, graaagtige Blade og kraftige, robuste
Bulber; Blomsterne 12-15 cm i Gennemsnit, hvide
med hvidgrøn Skattering, Læben meget stærkt
frynset og sønderdelt til et rigt Skæg; pragtfuld.
<sp>B. glauca</sp>, Lindl., Meksiko, ligner foregaaende,
men har ufrynset Læbe og mindre Blomster. Begge
disse Arter er højst interessante og meget
dekorative. B. Digbyana er meget søgt som Materiale
til Krydsbefrugtning med Lælia og Cattleya,
hvorved de nu saa ofte dyrkede Slægter
<sp>Brassocattleya</sp> og <sp>Brassolælia</sp> er opstaaet i
en Mængde forskellige Former. <sp>Kultur:</sp> Aldeles
som Lælia, men i hængende Kurve. Se i øvrigt
Orchidékultur.
Ax. Hzn.
</chapter>

<chapter name="Brassia">
<b>Brassia</b> (Orchidaceæ). Tredive Epifyter fra
Meksiko og Vestindien. Bulberne temmelig store,
tiltrykte og forsynede med to lancetformede grønne,
næsten læderagtige Blade. Blomsterne i lange
elegante Klaser. Mest dyrkede er: <sp>B.
Gireoudiana</sp> Rchb., Centralamerika, 30-35 cm lange
Klaser af gule, rødplettede Blomster. <sp>B.
Lanceana</sp>, Lindl., Brasilien. Bl. gulgrønne med
brune Pletter. <sp>B. maculata</sp> R. Br., tropisk
Amerika, 25-30 cm lange Klaser af hvidgule
Blomster med brunrøde Striber og Pletter. <sp>B.
verrucosa</sp> Lindl., Guatemala, Blomsterklaserne
indtil 60 cm lange, Blomsterne lyst hvidgrønne med
sortbrune Pletter, Læben hvid med grønne
Punkter og Pletter. Alle Arterne blomstrer om
Foraaret. Et finere Bindemateriale end en
Brassiaklase med dens langbladede, fine Blomster kan
næppe tænkes. Dens ualmindeligt originale
Blomster har smalle, forlængede Blomsterblade og
bliver derved særdeles elegante. <sp>Kultur:</sp> I temp.
Varmhus ligesom Cattleya. Se i øvrigt
Orchidékultur.
Ax. Hzn.

<img>Brassia Lanceana.</img>
</chapter>

<chapter name="Brassica">
<b>Brassica</b> (Cruciferæ). <sp>B. oleracea L.
acephala crispa</sp>, Sirkaal, toaarig Frilandsplante,
men dyrkes som enaarig. De herhen hørende
Varieteter med pupurrøde, rød- og hvidbrogede, mere
eller mindre indskaarne, krusede Blade er meget
smukke Dekorationsplanter og af fortrinlig
Virkning hen paa Efteraaret og en Del af Vinteren.
Det er især i større Haver, at de vil finde god
Anvendelse, f. Eks. i Udkanten af Buskadser, men
ogsaa i mindre Haver vil nogle faa Planter gøre
god Fyldest. Til Dekoration af Trappegange,
Vestibuler og lignende Steder er de ogsaa brugbare og
plantes til dette Øjemed om Efteraaret som
udvoksede Planter i temmelig store Potter; endelig er
afskaarne Blade meget pyntelige til Vase- og
Borddekoration etc. B. o. a. c. var. <sp>atropurpurea</sp>,
1 m; har grønne, rødlig anløbne Blade med
purpurrøde Striber og Pletter. <sp>Var. prolifera</sp>, c. 60
cm; store, bølgetrandede Blade og fremtrædende
Bladribber, hvorfra udvokser ejendommelige
Smaablade. Af denne haves rød- eller rosabrogede og
hvidbrogede Varieteter; begge Farver kan ogsaa
optræde paa samme Plante. <sp>Var. laciniata
variegata</sp>, c. 60 cm; dybt indskaarne,
fjerdelte Blade. Ligesom af foregaaende findes der af
denne baade rød- og hvidbrogede Varieteter. <sp>Var.
palmifolia</sp>, Palmekaal, har en bar Stamme,
indtil c. 1,50 m høj, og en stor, fyldig Bladkrone
af store, mørkegrønne, regelmæssigt stillede Blade,
hvorved hele Planten faar Lighed med et lille
Palmetræ; egner sig især til Solitærplante. <sp>Kultur:</sp>
Saas i Begyndelsen af Maj paa Friland — bør
prikles — og udplantes, naar Planterne er
passende store, med 50-70 cm Afstand; Palmekaalen
udvikler sig smukkest, naar den saas i
Marts-April i kold Bænk. For at B. skal kunne give
store, fyldige, godt farvede Planter, kræver de en
meget næringsholdig Jord, ligesom det ogsaa er
af Vigtighed at have Frø af god Kvalitet. Vil
man høste dette, lader man nogle af de bedst
farvede og mest karakteristiske Planter blive
staaende paa Voksestedet, eller de henplantes paa et
særligt Bed om Foraaret. Frøets Spirekraft 4
Aar; Spiring i Løbet af 8-12 Dage.
L. F.

Frøet bør i Norge saas i kold Bænk sidst i
April.
N—k.
</chapter>

<chapter name="Brassica">
<b>Brassica</b> se <sp>Hovedkaal</sp>, <sp>Blomkaal</sp>,
<sp>Broccoli</sp>, <sp>Knudekaal</sp>, <sp>Grønkaal</sp>,
<sp>Kaalrabi</sp> og <sp>Roer</sp>.
</chapter>

<chapter name="Brassocattleya">
<b>Brassocattleya</b> (Orchidaceæ). Gennem kunstig
Befrugtning tiltrukne Hybrider mellem Brassavola
og Cattleya. Blomsterne hos disse Hybrider er i
Reglen meget store, med oftest stor kruset og
pragtfuldt farvet Læbe. De vokser kraftigt og
trives ligesom de fleste Orchidehybrider næsten bedre
i vore Drivhuse end de importerede Arter. Særlig
tiltrækkes nye Sorter med Navn efter en eller
anden Blomsteramatør. <sp>Kultur:</sp> som Cattleya
og Lælia.
Ax. Hzn.
</chapter>

<chapter name="Brassolælia">
<b>Brassolælia</b> (Orchidaceæ). Ligesom foregaaende
er disse Orchidéer Resultat af kunstig
Befrugtning, her mellem Brassavola og Lælia, og forener
i sig Forældrenes Karakterer. Hvad i øvrigt er sagt
om Brassocattleya, kan ogsaa gælde her.
Ax. Hzn.
</chapter>

<chapter name="Bredvinget Æblemøl">
<b>Bredvinget Æblemøl,</b> bred vingade äpplemalen (s.),
(<sp>Simaethis pariana Cl.</sp>), en lille uanselig
Sommerfugl, hvis Larve ofte i høj Grad
hjemsøger Æbletræerne. Den bliver c. 15 mm lang,
er lysegrøn og gul med talrige smaa sorte
Prikker. Den lever paa Bladenes Overside under et
meget tyndt og gennemsigtigt Væv, og bevæger
sig meget hurtigt, naar den forstyrres. Gnaver
af Bladets Overhud. Forpuppes i en tæt, snehvid,
spoleformet Kokon, som ofte sidder i en Rynke paa
Bladet. Bekæmpes ved en i god Tid udført
Sprøjtning med Arsenikgifte. Synes ikke at være
fundet i Danmark.
A. T.
</chapter>

<chapter name="Bregnekultur">
<b>Bregnekultur.</b> <sp>Varmhusbregner</sp> — Hvad
først Lokale og Anbringelse angaar, vil det være
heldigst, om man kan raade over et Hus til
Bregner alene; i Mangel heraf maa man samle dem
paa de mest skyggefulde Pladser i Varmhuset og
ikke sprede dem mellem andre Planter, som
kræver andre Kulturbetingelser, hvorved det bliver
vanskeligt at give dem saa ensartet en Behandling
med Skygning, Sprøjtning etc., som de kræver.
Endvidere maa de anbringes saaledes, at de er
skærmede mod direkte Varmeudstraaling fra
Rørene, og at de har deres Plads paa et fugtigt
Underlag: Grus eller Bark, paa Riste over et
Vandbassin, eller de maa udplantes i Grotter, mellem
opstillede Dysser af Tufsten, paa Bagvægge af dette
Materiale eller i Korkkurve o. lign. Varmerørene
i Huset maa helst i rigelig Mængde være
forsynede med Fordampningsskaale til Vandpaafyldning,
hvad der bedst sikrer en til Varmegraden svarende
Fugtighed. En fugtig Undervarme — Gødning
eller Barkgrube eller et Bassin med opvarmet Vand
— vil i høj Grad befordre en frodig Udvikling i
Vækstperioden.

Formeringen sker almindeligst ved Roddeling,
for enkelte Slægters Vedkommende ved de paa
Bladene fremkommende Yngleknopper eller
Smaaplanter, og endelig ved Saaning af modne Sporer.
Disse kan saas paa flade Sphagnumtørv, paa
Mursten, der til dette Øjemed er paasmurte med et
Lag udvadsket Mose- eller Lyngjord paa Oversiden,
eller i flade Skaale med Sphagnum ovenpaa et
Bundlag af Skaar. Sporeformeringen kan passende
ske i Vintertiden i Formeringsbedet, hvor de
tilsaaede Genstande anbringes i fugtig Bark eller i
en Zinkbakke med Vand, for at en stadig
Fugtighed fra neden kan gøre Vanding eller
Sprøjtning overflødig, hvorved Udsæden ellers let helt
ødelægges. Der holdes indesluttet Luft ved Hjælp
af Glasklokker eller Glasskiver og skærmes mod
Solskin. Naar Overfladen er bleven grøn af de
spirede Forkim, prikles disse i Smaaklumpe
i flade Skaale med Lyngjord og behandles
vedblivende paa samme Maade, indtil Bladene viser
sig; de prikles da atter eller plantes enkeltvis,
hver Plante i sin lille Potte.

Varmhusbregnernes Hvileperiode falder
naturligt fra Novbr. til c. midt i Febr., i hvilken Tid
en Temperatur af 15-20 ° C. om Dagen og 12-15°
C. om Natten vil være dem tjenligst; højere bør
den ikke stige. Adiantum-Arterne o. fl. taber i
denne Periode efterhaanden de fleste Blade; der
vandes meget sparsomt, uden dog at drive det til
den Yderlighed, at Rodklumpen helt udtørrer,
hvilket ingen Bregne taaler, ligesom der stadig
vedligeholdes en moderat Luftfugtighed i Huset.
Gymnogramma-Arterne foretrækker dog lidt højere
Vintertemperatur og noget mere tør Luft og maa
derfor, saa vidt muligt, i denne Periode helst holdes
for sig selv i et Formeringshus eller andet
passende Sted. Naar de ny Bladspirer i Febr.
begynder at bryde frem, er det Tid at plante om, inden
den ny Vækst skrider for langt frem, og ny
Roddannelse er i Gang. Hovedbetingelsen for den
hertil tjenligste Jordblanding er, at den er let, porøs,
nærende og ikke for findelt, f. Eks.: 1 Del fibrøs
Lyngtørv, 1 Del halvt forraadnet Bladjord (af
Bøge- og Egeblade), 1 Del helt forraadnet Ko- eller
Varmebedsgødning, 1/2 Del Sphagnum og 1/2 Del
fint Grus og fint knust Trækul. De Bregnearter,
der som Adiantum har et tæt Væv af fine
Rødder, kan i Reglen taale, at det yderste gamle
Rodnet helt bortskæres, men ved Arter med
sparsom Rodmasse maa man nøjes med at løsne denne
og fjerne saa meget af den gamle Jord foruden
Skaarlaget, som er nødvendigt for at faa Plads til
ny Jord langs Pottens Sider; der gives da kun
undtagelsesvis større Potter, men rigeligt Dræn og
ikke for fast Plantning. En gentagen Omplantning
i Sommerens Løb, naar den tiltrænges, er at
foretrække fremfor straks at give forholdsvis store
Potter. Temperaturen hæves nu til 20-22 ° C. om
Dagen og 16-18 ° C. om Natten. Jorden holdes
stadig jævnt fugtig ved Vanding, dog med megen
Forsigtighed, indtil de ny Rødder har fyldt
Potten. Omhyggelig Skygning for Solstraalerne
passes; hertil benyttes helst groft Lærred, løst
spundet, men ikke Overmaling af Glasfladen, der
unddrager Bregnerne det fulde Dagslys, som de
saavel som andre Planter behøver til en sund og
kraftig Udvikling. Det er en ganske fejl
Forestilling, at Bregner kan nøjes med et Slags
Tusmørke; de kræver klart Lys, men mod
Solstraalerne maa de beskyttes. Hyppig Sprøjtning 108

Bregnekultur.

nærende og ikke for findelt, f. Eks.: l Del fibrøs
Lyngtørv, l Del halvt forraadnet Bladjord (af
Bøge- og Egeblade), l Del helt forraadnet Ko- eller
Varmebedsgødning, % Del Sphagnum og Y* Del
fint Grus og fint knust Trækul. De Bregnearter,
der som Adiantum har et tæt Væv af fine
Rødder, kan i Reglen taale, at det yderste gamle
Rodnet helt bortskæres, men ved Arter med
sparsom Rodmasse maa man nøjes med at løsne denne
og fjerne saa meget af den gamle Jord foruden
Skaarlaget, som er nødvendigt for at faa Plads til
ny Jord langs Pottens Sider; der gives da kun
undtagelsesvis større Potter, men rigeligt Dræn og
ikke for fast Plantning. En gentagen Omplantning
i Sommerens Løb, naar den tiltrænges, er at
foretrække fremfor straks at give forholdsvis store
Potter. Temperaturen hæves nu til 20-22 ° C. om
Dagen og 16-18 ° C. om Natten. Jorden holdes
stadig jævnt fugtig véd Vanding, dog med megen
Forsigtighed, indtil de ny Rødder har fyldt
Potten. Omhyggelig Skygning for Solstraalerne
passes; hertil benyttes helst groft Lærred, løst
spundet, men ikke Overmaling af Glasfladen, der
unddrager Bregnerne det fulde Dagslys, som de
saavel som andre Planter behøver til en sund og
kraftig Udvikling. Det er en ganske fejl
Forestilling, at Bregner kan nøjes med et Slags
Tusmørke; de kræver klart Lys, men mod
Solstraalerne maa de beskyttes. Hyppig Sprøjtning —
men ingenlunde Damp fra Rørene — er nu
ogsaa en nødvendig Faktor i den daglige Pasning,
især paa Solskinsdage; herfra undtages dog
Gymnogramme, Platycerium, Acrostichum o. n. fl., som
derved let faar brune Pletter paa Bladene. Kan
man, efter Omplantningen, skaffe sine Bregner den
nævnte Undervarme, vil det have fortrinlig
Virkning. Rigelig Luft, — men ikke Træk — saa
meget, som det lader sig forene med den angivne
Temperatur, er i Forening med passende Afstand
mellem Planterne ligeledes en Betingelse for sund
og sluttet Vækst, navnlig efterhaanden som det ny
Løv skal hærdes og modnes. Flydende Kogødning
i tynd Opløsning er et fortrinligt Næringsmiddel
til jævnlig Brug i Sommerens Løb, naar Væksten
er kraftig, og Planterne kan skønnes at trænge
til forøget Næring. — Dette er Hovedtrækkene i
Kulturen, hvis nøje Overholdelse i Detaillerne
under hele Vækstperioden betinger et smukt
Resultat: sunde, frodige Planter med fast Bygning og
dyb grøn Bladfarve. — <sp>Koldhusbregner</sp>.
Disse kan finde fortrinlig Anvendelse i Hjørner,
Gavlpartier, under Slyngplanter o. l. St. i
Koldhuset, hvor andre Planter vanskelig trives paa
Grund af knappe Lysforhold. Et særskilt
Bregnehus med fritvoksende Bregnetræer er jo en
Sjældenhed her til Lands, men har man et Par
Hjørnepladser til Raadighed i en Nordgavl af et større
Koldhus, vil det være den smukkeste Anvendelse
af disse at indrette dem til Bregneudplantning; her
vilde et Par stammede Bregner, som Alsophila og
Cyathea, være pragtfulde Midtplanter, om hvilke
lavere Arter kunde grupperes. For dette Tilfælde
vil det være en nødvendig Forholdsregel at sørge
for et forsvarligt Drænunderlag som Betingelse for
en vellykket Kultur. Som oftest vil man imidlertid
af lokale Hensyn være henvist til Pottekultur. For
denne gælder i alt væsentligt det samme, som er
anført ved Varmhusbregner, dog med den
Forskel, at Temperaturen bliver en anden: 4-6 ° C.
om Vinteren og saa kølig som muligt om
Sommeren. Dette gælder ogsaa Formeringen, naar
undtages, at Sporeformeringen bedst foretages i det
tidlige Foraar med 8-10 ° som
Minimumstemperatur. Enkelte Arter, der ogsaa anvendes til
Friland, f. Eks. Scolopendrium, Aspidium o. fl., kan
det blive nødvendigt at anbringe i kolde Karme
paa Friland i den varme Sommertid. I Koldhus
kræver Bregnerne ikke saa meget Vand om
Vinteren som i Varmhus og heller ikke Sprøjtning.
Omplantning falder noget senere — i Løbet af
Marts —, og den for Varmhusbregner nævnte
Jordblanding kan ogsaa benyttes her, med
Undtagelse af, at der kan tilsættes lidt Græstørvjord
for større og mere robuste Planter. — Baade
Varm- og Koldhusbregner hjemsøges af de samme
Fjender: graa Snegle, der maa fanges og dræbes,
grønne Bladlus og Thrips, der maa bekæmpes ved
forsigtig Brug af Tobaksafkog (Dampning).
Skjoldlus og hvide Uldlus udryddes ved Vadskning af
Planterne.

<sp>Frilandsbregner</sp>. Næppe noget fortjener
mere end et smukt Bregneparti en Plads i Haver,
hvor Betingelserne er gunstige for det: i
Halvskygge, ved Grotter, Vandfald, Klippepartier,
kunstige Ruiner, ved Bredden af et Vandparti o. l.
Steder. Pladsen maa være lun, beskyttet mod
Træk og skarp Vind, skyggefuld, men dog fri for
overdækkende Trætoppe; Jorden helst lavtliggende
og fugtig, skal bestaa hovedsagelig af Bladjord,
Lyng- eller Mosejord, forbedret med gl.
Kogødning. Naar disse Betingelser er tilvejebragte —
og Anlæg og Beplantning foretaget med Smag og
Skønsomhed — er der ikke andet at bemærke med
Hensyn til Kulturen, end at man maa passe at
vande, hvis Jorden bliver tør, og at dække om
Vinteren med Bøge- eller Egeblade.
Frilandsbregner formeres i Reglen ved Deling; de fradelte
Smaaplanter anbringes bedst i Potte og holdes en
Tid i kolde Karme med sluttet Luft og skyggede
mod Solskin. Angaaende Arter, se Udvalg af
Bregner.
M. H.

<sp>Bregner til Handelsbrug og disses
Kultur</sp>. Som gode Handelsbregner kan særlig
anbefales <sp>Adiantum cuneatum</sp>,
<sp>fragrantissimum</sp>, <sp>tenerum</sp>, <sp>scutum</sp> og
<sp>Matador</sp>, <sp>Alsophila australis</sp>,
<sp>Asplenium nidus avis</sp>, <sp>bulbiferum</sp>
og <sp>laxum pumilum</sp>, <sp>Cyrtomium</sp>
(Aspidium) <sp>falcatum</sp> med var. <sp>Rochefordii
Nephrolepis exaltata</sp> med var. <sp>Piersonii</sp>,
<sp>Whitmanii</sp>, <sp>todeoides</sp> og <sp>Roosewelt</sp>,
<sp>Pteris argyrea</sp>, <sp>cretica major</sp> med
var. <sp>Parkeri</sp>, <sp>Wimsettii</sp> og <sp>tremula</sp>
samt <sp>Polypodium aureum</sp>. Blandt de
forskellige Arter af Adiantum indtager sikkert A.
cuneatum, scutum og Matador de vigtigste
Pladser som Handelsbregner, da deres Blade finder stor
Anvendelse som Binde- og Dekorationsmateriale.
Efter at Sporeformeringen er foretagen som
beskreven i foranstaaende Artikel, anbringes de smaa
Planter i Varmhuset og holdes stadig i god Vækst
med Omplantning i større Potter, naar de
trænger dertil, og man vil om Efteraaret have pæne
Planter, som enten finder Anvendelse til
Sammenplantning eller til Afskæring. Overvintringen kan
ske i et tempereret eller halvkoldt Hus, og man
kan efter Nytaar sætte dem til Varmen igen, efter
først at have skaaret alle gamle Bladrester bort.
Yed gentagen Omplantning i Sommerens Løb og
ved Tilførsel af Kogødningsvand kan man om
Efteraaret have store Planter, som er i Stand til at
levere et fint Materiale af store Blade til
Afskæring. Man kan i flere Aar benytte disse
Planter til Afskæring, idet Bladene ved god Kultur
kan naa til Fuldkommenhed. For stærk Skygge
er ikke at anbefale, da Bladene i saa Tilfælde
bliver for mørke, hvilket forringer deres
Handelsværdi. Alsophila benyttes ikke saa meget nu som
tidligere, men fordrer, grundet paa sin stærke
Yækst, betydeligt kraftigere Jord og rigeligere
Vanding end de øvrige Bregner, ligesom den
ogsaa holdes i Vækst hele Vinteren; den ynder om
Sommeren en let Undervarme. De forskellige
Pterisarter fordrer ikke saa stærk Varme som de
forud omtalte Bregnearter og ynder en ikke for
let og næringsholdig Jord, ligesom de i
Vækstperioden trives godt ved en ugenlig Vanding med
fortyndet Latrin. P. argyrea og P. tremula kan
ved god Kultur i Løbet af et Aar fra Udsæden
blive anselige Dekorationsplanter. P. Wimsetti
med stærkt delte og krusede Blade og P. Parkeri,
en forbedret Form af cretica major med meget
brede baandlignende Blade, er meget yndede
Jardinièrebregner. Alle Pterisarter taaler ikke
Fugtighed paa Bladene, da de i saa Fald let faar brune
Pletter. Cyrtonium, populært kaldet
Mahonibregnen, kan nærmest henregnes til Koldhusbregner,
men kan dog i Vækstperioden, for at fremskynde
Væksten, behandles som Pterisarterne. Om
Asplenium vil der ikke være mere at tilføje end der
er angivet angaaende Pteris, dog kan A.
bulbiferum og A. laxum pumilum med Fordel formeres
ved Prikling af de paa de ældre Eksemplarers
Blade fremkommende smaa Planter. Ved Kulturen
af disse Bregnearter maa man i stærkt Solskin
lufte og holde Fugtighed i Kulturhusene ved
hyppig Oversprøjtning af Gangene. Angaaende
Kulturen af Nephrolepis henvises til den specielle
Artikel om disse.
L. A.
</chapter>

<chapter name="Bringebær">
<b>Bringebær</b> (n.) se <sp>Hindbær</sp>.
</chapter>

<chapter name="Briza">
<b>Briza</b> (Gramineæ), <sp>Bævregræs</sp> (d.),
Darrgras (s.), enaarigt Sirgræs. <sp>B. maxima</sp> L.,
Middelhavslandene; 30-50 cm, <sp>B. minor</sp> L., Ungarn,
Sydeuropa; 25-30 cm, <sp>B. rotundata</sp> Steud.,
Brasilien, Meksiko; 40-70 cm. De er alle smukke
og meget anvendelige til saavel friske som tørrede
Buketter; de to førstnævnte ogsaa til Indfatning.
Blomstringstid Juni-Aug. <sp>Kultur:</sp> Saas i
April-Maj paa Voksestedet; udtyndes til c. 20 cm Afstand.
Frøets Spirekraft 2-3 Aar; Spiring i Løbet af 14
Dage.
L. F.

<img>Briza maxima.</img>
</chapter>

<chapter name="Brizopyrum">
<b>Brizopyrum</b> (Gramineæ). <sp>B. siculum</sp> Link.,
Europa, enaarigt Sirgræs, anvendeligt til friske
og tørrede Buketter; 30 cm; Blomstringstid
Juni-Aug. <sp>Kultur:</sp> Saas i April-Maj paa
Voksestedet.
L. F.
</chapter>

<chapter name="Broccoli">
<b>Broccoli,</b> Sparriskål (s.), <sp>Brassica
oleracea botrytis asparagoides</sp> D. C.
(Cruciferæ). B. kaldes ogsaa Aspargeskaal. Det er en
Køkkenurt, som kun meget sjældent dyrkes her til
Lands, fordi den i Reglen ikke giver et
tilfredsstillende Udbytte. <sp>B. tidlig hvid fransk</sp>
og <sp>tidlig hvid engelsk</sp> er de Varieteter, der
bedst egner sig til Dyrkning. Frøet saas saa tidlig
som muligt paa en Sydrabat og udplantes, naar
Planterne er tjenlige, i 0,65 m Afstand;
behandles i øvrigt som sildig Blomkaal. B. er ikke
fordringsfuld med Hensyn til Jordbunden, men skal
den give et nogenlunde godt Udbytte, maa Jorden
gødes rigeligt med frisk Gødning. Først i Novbr.
opgraves Planterne med nogen Klump, og de
nederste Blade skæres af. De indslaas derpaa i en
Kælder eller et andet frostfrit Sted i Jord og
holdes jævnt fugtige ved Rødderne. Hovederne
fremkommer i Løbet af Vinteren, men staar i
Velsmag tilbage for Blomkaal, og i Keglen er det
lidet lønnende at dyrke den. Bladstilkene kan
benyttes som Asparges, men har ikke stor Værd. Om
Frøets Størrelse o. s. v. se under Blomkaal.
N. H.

Broccoli maa i Norge saas i Koldbænk omkring
Midten af April.
N—k.

<sp>Frøavl</sp> finder næppe Sted her i Landet, og der
er ikke Grund til at paabegynde den.
H. G—m.

<sp>Anvendelse:</sp> Hoved og Bladstilke
anvendes som Blomkaal, nærmest dog som stuvet og
ustuvet.
M. L.
</chapter>

<chapter name="Brodiæa">
<b>Brodiæa</b> (Liliaceæ), Løgvækst. <sp>B. coccinea</sp>
A. Gray, Kalifornien, lange, nedhængende,
skarlagen Bl. Juni. <sp>B. congesta</sp> Sm., Kalifornien;
c. 30 cm. Smalle, lange Blade, Blomsterne
lyseblaa i et sammentrængt Hoved. Maj-Juni. <sp>B.
grandiflora</sp> Sm., Kalifornien, 30 cm, 6-10
smukke, indigoblaa Blomster i Juni. B. er
nydelige og tidlig-blomstrende Løgvækster. Anvendes
paa Stenhøje og Rabatter. <sp>Kultur:</sp> Formeres
ved Sideløg om Efteraaret samtidig med
Omplantningen. Sideløgene skal forblive ved Moderløget,
til de er blomsterdygtige. Trives i enhver god
Havejord, hvor man om Vinteren kan beskytte
dem mod Fugtighed. Eventuelt dækkes let med
Granris eller Tørvestrøelse. — Pottekultur kan
ogsaa anvendes.
C. V. L.
</chapter>

<chapter name="Broer">
<b>Broer</b> anvendes som Forbindelsesled mellem 2
Sider af et Vandparti eller en Kløft og bygges af
Sten, Jærn eller Træ. I Nærheden af større
Bygninger anvendes som Regel Sten- eller Jærnbroer;
hvor det drejer sig om vanskelige eller store
Spændvidder, anvendes ogsaa Beton med indlagt
Jærnnet (Monier). De forskellige B. betegnes flade
B. (Fig. 1), brudte B. (Fig. 2), Buebroer (Fig. 3)
og Hængebroer (Fig. 4). B. skal som Regel
anbringes saaledes, at de ligger vinkelret paa begge
Vandbredder, og man bør ikke anvende mere end
det nødvendige Antal.
E. G.

<img>Fig. 1-4.</img>
</chapter>

<chapter name="Brogede Blade">
<b>Brogede Blade</b> forekommer ret hyppigt hos de
i Haverne dyrkede Prydplanter. Enten kan der
paa Bladenes grønne Bundfarve optræde hvide,
røde eller gule Pletter, Striber eller Baand, eller
Bladene kan være ensfarvede hvide, gule eller
røde. Hos nogle Arter optræder dette normalt paa
alle Bladene, som f. Eks. hos Caladium og Humulus
japonicus, hos andre er det oprindelig et enkelt
Skud, der har givet brogede Blade, og denne
Egenskab kan da i Reglen kun bevares, naar
Formeringen sker ad vegetativ Vej, som f. Eks. ved
Acer Negundo fol. albo. var.
L. H.
</chapter>

<chapter name="Brombær">
<b>Brombær</b> (d. og n.) Björnhallon (s.), <sp>Rubus</sp>
(Rosaceæ). En formrig Slægt, der i Skandinavien
fortrinsvis findes i milde Kystegne, snart som
højtvoksende, slyngende, opretvoksende og snart som
krybende Halvbuske. Mange af de slyngende
Arters Frugter samles i stor Mængde i September til
Syltning for Vinteren, da den friske, kraftige
Syre, de indeholder, er højt skattet. Hvor de
forekommer i Busk- eller Kratskove paa aabne,
solbelyste Steder med passende Støtte for Stænglerne,
bærer de rigt og bliver bedst modne. Mange af
vore hjemlige Brombær-Arter med store Frugter
kan ved at udplantes i Haven og ydes passende
Pleje give alt, hvad der behøves i en Husholdning.
Vore indenlandske Brombær-Arter er imidlertid
ømtaalige for stærkere Frost i Maanederne
Marts-April, hvorved de unge Stængler, der skulde bære
Frugt i Sommerens Løb, fryser ned helt til
Jordoverfladen, saa hele Høsten udebliver, i alt Fald
hvad angaar de vildtvoksende Arter. Denne
Omstændighed har medført, at man saavel i større
som mindre Haver i mange Aar har begyndt med
Dyrkning af Brombær og dertil valgt den
storfrugtede <sp>armeniske Brombær</sp> Rubus
hedycarpus Focke, var. armeniacus Focke. Denne Art
eller dens Form er vildtvoksende paa Bjerge i
det vestlige Ungarn og Transkaukasien. Dens
Haardførhed er lige med vore hjemlige Arters,
hvorfor ogsaa denne maa dækkes. Den angives i
vild Tilstand at blive 1-2 m høj; i Kultur og ved
god Behandling bliver Stænglerne dobbelt saa lange,
er rigt forgrenede og meget kraftige, kantede,
besat med stærke Barktorne. Bladene er ovenpaa
grønne, underneden graafiltede; Bladenes
Hovednerver rigt besat med Torne. Dyrkningsmaaden
maa gaa ud paa at skaffe nødvendig Støtte for de
lange Skud. Mur eller Plankeværk af 2-3 m
Højde, vendende mod Øst eller Vest i nogenlunde
beskyttede Haver, synes vel egnede; her modnes
de etaarige Stængler saa godt, at Vinterdækning
er unødvendig. Et fritstaaende Espalier paa en
varm Plads, foran og Syd for en Mur eller Hæk,
kan ogsaa anbefales; dog maa Brombær-Espalieret
være mindst 1-1 1/2 m derfra, saa der er Plads til
Klipning af Hæk og Opbinding af
Brombærrankerne. Disse bør først paa Vinteren bøjes ned til
Jorden og dækkes med Granris. Espalieret bør
bestaa af i Jorden nedrammede armtykke Gran-
eller Egestammer, paa hvilke der spændes
stormasket galvaniseret Traadvæv. Over dette
fordeles Rankerne og fæstes med S-formede
Dobbeltkroge, saaledes at den ene Krog fatter Nettets,
Masker, den anden Ranken. Disse Kroge laver
man selv ved Hjælp af en Tang, der tillige kan
overklippe Traaden. Denne Opbindingsmaade er let
og behagelig. Dyrker man B. ved Mur eller
Plankeværk, er Opbindingen ogsaa lettere, naar
Espalieret er Jerntraadsnet. Paa varm, solaaben
Sandjord kan B. ogsaa dyrkes som Hæk, og bindes da
til Jærntraadsnet, som bør have en Højde af
mindst 1,5 m. Endvidere lader det sig i smaa
Haver med godt Resultat gøre at dyrke den i
Søjleform; Stativet hertil bør være højt, mindst
3-5 m.

Pasningen af denne og lignende Brombær-Arter
bestaar i at løsne Rankerne fra deres Støtte i
Okt.-Novbr. og afskære ved Jorden alle de
Ranker, som har baaret Frugt, og forkorte
Sommerskuddene, der skal bære Frugt næste Aar,
hvorefter disse bindes sammen, efter Omstændighederne
i et eller to Knipper, som lægges omtrent tæt
til Jordoverfladen og dækkes med Grangrene, til
at begynde med kun tyndt, men henad
Februar-Marts tykkere. Dækning med Tang eller Halm
har haft til Følge, at Barken og det unge Ved
blev af gnavet af Skov- og Rødmusen; ved at
dække, som anført, med Grangrene er dette ikke
hændet. Med Hensyn til den videre Pasning maa
anføres, at man ved Opbindingen foruden det, som
allerede er omtalt, ser til at alle Ranker kommer
til at ligge udenpaa Jærntraadsnettet; kommer et
eller flere af Hovedskuddene bagom Nettet, kan
dette ofte besværliggøre Fjernelsen af de 2-aarige,
døde eller halvdøde Ranker. Ikke at tale om
Aarsstammerne.

Naar Vejret om Foraaret anses passende,
begynder man at mindske den tykkere
Vinterdækning, for siden at fordele det Antal Ranker,
til hvilke der er Plads, og binde dem til Nettet
enten med Pilevidier eller med de ovenfor nævnte
Jærnkroge. Efterhaanden som de unge Skud
skyder frem fra Roden, tilses de med Opbinding, og
der sørges for en passende Fordeling af dem paa
Espalieret. Rodskud, til hvilke der savnes Plads,
borttages. Frugterne plukkes efterhaanden som
de modnes. Formeringen foregaar ved at tage
Vare paa de Planter, som dannes ved at Spidsen
af de lange Ranker slaar Rødder, naar de naar
Jorden.

<sp>Fligetbladet Brombær</sp>, Rubus
laciniatus Willd., forekommer vildtvoksende paa
Bornholm og i Sverrig, dyrkes i sidstnævnte Land
sparsomt; der paastaas, at det har en rigere Aroma
end det armeniske Brombær. Plantens Højde omtr.
1,5 m; er rigtbærende; Frugten noget mindre og
fast. Ogsaa denne bør dækkes.

Af nordamerikanske Brombær skal anføres
Former af Rubus villosus Ait. <sp>New Rochelle</sp> og
<sp>Hoosacs Thornless</sp>; Rubus canadensis L.
<sp>Newman's Thornless</sp>; Rubus flagellaris
Willd. <sp>Miner's Trailing</sp>. Alle disse er
haardføre, kan dyrkes som Hindbær, men Frugterne er
smaa, og Udbyttet er for ringe trods det
ubetydelige Arbejde, de kræver.

<sp>Jordbær-Hindbær</sp>, Smultron-Hallon (s.),
<sp>Rubus illecebrosus</sp>, Focke., er i Lighed
med <sp>Rubus arcticus</sp> L., og Multebær,
<sp>Rubus chamæmorus</sp> L., at anse for urteagtige
Planter, hvoraf de to sidste ikke med Fordel lader
sig kultivere, hvorimod deres Frugter bliver
indsamlede, hvor Planterne vokser vildt.
Jordbær-Hindbær har store skarlagenrede, smukke Frugter af
en flov Smag, de kan anvendes til Syltning.
Planten har ikke større Dyrkningsværdi. Kulturen er
meget let, da Planterne kan blive staaende paa
samme Plads i flere Aar, men da den breder sig
meget stærkt ved Udløbere, maa den jævnlig
afstikkes og i det hele taget ikke anbringes, hvor
den kan genere andre Planter. J.-H. kaldes
undertiden, men fejlagtig R. sorbifolius og R.
rosifolius.

<sp>Rubus xanthocarpus</sp>, Bur. et Franch.
kaldet »Guldbær« er en lignende lav, nærmest
urteagtig Plante, der har smukke gule Frugter, men,
som det synes, heller ikke af større
Dyrkningsværdi.

<sp>Logan Brombærret</sp> angives som en
Krydsning mellem et Par Rubusarter. Hvilke disse
er, er imidlertid ubekendt. Det er i de sidste Aar
indført til os fra Nordamerika. Halvbusken bliver
2-2,50 m høj, vokser til at begynde med lodret
op til en Højde af 1 m, hvorefter Grenene bøjer
sig mod Jorden, som de til sidst følger. Frugterne
modnes i August, er store, purpurrøde, lidet
holdbare, sure, uden nogen bedre Bismag. De besøges
meget af Fluer, som snart fortærer de kødfulde
Dele. Naar nu hertil kommer, at der paa hver
Busk kun modnes nogle faa Frugter samtidig,
indses det, at man, om man vil bruge dem til
Syltning — til hvilket de nok bedst passer —
maa have et større Antal Buske, for at kunne have
virkelig Nytte af dem. Plantes med 4 m Afstand;
behøver Opbinding; er ellers haardfør. Formeres
enten ved Skudspidser, som sænkes i Jorden, eller
ogsaa ved Frø, som udsaas med det samme det
høstes. Det spirer det paafølgende Foraar.
F. U.

I Mellem- og Nordsverrig kan Brombær eller
Björnhallon ikke dyrkes med Fordel.
E. L.

<sp>Brombærs Anvendelse:</sp> B. bruges til
Saft, Drikke og forskellige Frugtretter. Er
udmærket til Kompot, kogt i Vandbad eller neddrysset
med Sukker. Se <sp>Henkogning og Syltning</sp>.
M. L.
</chapter>

<chapter name="Brombær som Prydbuske">
<b>Brombær</b> som Prydbuske se <sp>Rubus</sp>.
</chapter>

<chapter name="Bromus">
<b>Bromus</b> (Gramineæ). <sp>B. brizæformis</sp> Fisch.
& Mey., Persien, en- eller toaarigt Sirgræs,
anvendeligt til friske og tørrede Buketter; 30-40 cm;
Blomstringstid Aug-Septbr. <sp>B. madritensis</sp>
L., Sydeuropa, enaarig; 30-40 cm. <sp>Kultur:</sp> Saas
i Marts-April paa Voksestedet; udtyndes til 20 cm
Afstand. Udsæd om Efteraaret paa Voksestedet er
at foretrække, den blomstrer da tidligere. Ynder
Halvskygge. <sp>B. unioloides</sp> Willd. (Ceratochloa
pendula Schrad.), Amerika, Australien, enaarig,
undertiden fleraarig; 50-100 cm. Saas i April paa
Voksestedet eller i kold Bænk og udplantes da i
Maj. Anvendelig til friske og tørrede Buketter,
men maa afskæres tidligt, da Frøet ellers falder af.
Solrigt Voksested. <sp>B. patulus</sp> M. & K.,
Sydeuropa, 2aarig; 30-60 cm. Saas i Maj-Juli paa
solrigt Voksested.
L. F.

<img>Bromus brizæformis.</img>
</chapter>

<chapter name="Broussonetia">
<b>Broussonetia</b> (Moraceæ), Papirmorbærtræ.
Haardføre Buske. <sp>B. Kazinoki</sp> Sieb., Japan.
Mellemhøj eller høj Busk med oftest ægformede, hele,
sjældnere ogsaa med uregelmæssigt lappede,
næsten glatte Blade. <sp>B. papyrifera</sp> Vent., Kina,
Japan. Høj Busk med graafiltede Grene og store,
ru, paa Undersiden filtede Blade, der paa samme
Plante er af meget forskellig Form, dels hele
bredt ægformede, og dels uens og uregelmæssigt
dybt lappede.
A. B.

B. fryser i Ungdommen let tilbage, men de
unge, kraftige Skud, der fremkommer, giver da
netop de store, ejendommeligt indskaarne Blade,
som er af Interesse, naar de umiddelbart kan ses,
og som paa større Planter med modent Træ ofte
ganske mangler. — <sp>Kultur:</sp> B. formeres ved
Frø, der saas om Foraaret. Frøplanterne
overvintres frostfrit og udplantes om Foraaret i dyb,
kraftig Muldjord paa varm Plads.
J. B.
</chapter>

<chapter name="Browallia">
<b>Browallia</b> (Solanaceæ), sirlige, smukke, enaarige
Sommervækster, anvendelige til smaa
Blomsterbede og Rabatter; er ogsaa fortræffelige til
Pottekultur. <sp>B. Czerwiakowskiana</sp> Warsc.,
Peru; 30-40 cm; mørkeblaa Blomster med hvid
Plet i Svælget, Juli-Septbr., den bedste til
Friland. <sp>B. elata</sp> L., Vestindien; 30-50 cm; blaa
Blomster med hvidligt Svælg. <sp>B. e. alba</sp>, hvid,
i øvrigt som foregaaende. <sp>B. Roezlii</sp> hort., Peru,
Meksiko; 40-50 cm; hvide eller blaa Blomster i
Juni-Septbr. <sp>Kultur:</sp> Saas i Marts-April i varm
Bænk eller Potte, prikles og plantes senere hver i
sin Potte; udplantes i første Halvdel af Juni med
25-30 cm Afstand. Kræver let, sandet Jord,
solrigt og beskyttet Voksested; megen Fugtighed og
frisk gødet Jord taaler de ikke. Vil man dyrke
dem som Potteplanter, indstudses Skuddene, og
de plantes i et Skift større Potter, saa ofte de
trænger dertil. Frøets Spirekraft 3 Aar; Spiring i Løbet
af 14 Dage.
L. F.

<img>Browallia elata.</img>
</chapter>

<chapter name="Bruckenthalia">
<b>Bruckenthalia</b> (Ericaceæ) <sp>spiculifolia</sp>
Reichb. Syd-Europa. L. Asien. En Dværgbusk med
friskgrønne, naaleformede, noget haarede Blade og
lysrøde Blomster i tætte Aks. Egner sig til
Plantning paa Stenhøj i sandblandet Lyngjord.
Formeres ved Stiklinger, ved Deling eller ved
Frøudsæd.
A. L.
</chapter>

<chapter name="Bruchus">
<b>Bruchus</b> se <sp>Frøbiller</sp>.
</chapter>

<chapter name="Brudelys">
<b>Brudelys</b> se <sp>Butomus</sp>.
</chapter>

<chapter name="Brudeslør">
<b>Brudeslør</b> se <sp>Gypsophila paniculata</sp>.
</chapter>

<chapter name="Brugmansia">
<b>Brugmansia</b> se <sp>Datura</sp>.
</chapter>

<chapter name="Brugsfrø">
<b>Brugsfrø</b> se <sp>Frøavl</sp>.
</chapter>

<chapter name="Brumatalim">
<b>Brumatalim</b> se <sp>Frostmaalere</sp>.
</chapter>

<chapter name="Brunfelsia">
<b>Brunfelsia</b> (Solanaceæ). (Franciscea), træagtig
Varmhusplante fra Brasilien og Vestindien med
læderagtige, eliptiske, helrandede Blade. <sp>B.
macrophylla</sp> Benth. (B. eximia Decne), under
hvilket Navn den er bedst kendt, er den
smukkeste Art, med prægtige, store, flade Blomster i
Knipper, paa 2-5 sammen, i det reneste violet.
Planten vokser meget langsomt, men kan dog i
Aarenes Løb blive en ret anselig, forgrenet Busk,
der, trods de ældre nøgne Grenpartier, frembyder
et smukt Syn i Blomstringstiden midt om
Vinteren — et Særsyn paa denne Tid i Varmhuset —.
Efter Afblomstringen, naar ny Skud vil vokse ud,
kan den formes lidt ved en meget nænsom
Tilbageskæring af enkelte uregelmæssige Grene.
<sp>Kultur:</sp> B. formeres ved Stikning paa
Varmebed — men dog sent og vanskeligt —, fordrer
ret stort Potterum og forholdsvis kraftig Jord,
Græstørvjord, Bladjord, gl. Gødning og noget Grus;
omplantes efter Blomstringen. Kan forblive i
Varmhuset hele Aaret rundt.
M. H.
</chapter>

<chapter name="Bryobia">
<b>Bryobia</b> se <sp>Ribsmiden</sp>.
</chapter>

<chapter name="Bryonia">
<b>Bryonia</b> (Cucurbitaceæ), Galdebær (d.),
Hundrofva (s.), <sp>B. dioica</sp> Jacq., Europa, fleraarig,
klatrende Plante for Friland. Højde 3 m og
derover; de modne Frugter er røde eller gullighvide.
<sp>B. alba</sp> L., Europa, har sorte Frugter, i øvrigt
som foregaaende. B. er raskt voksende Planter og
ret anvendelige i store Haver til Espaliering af
Mur- og Træværk og lignende Brug. De store,
knoldagtige Rødder er noget giftige. <sp>Kultur:</sp>
Saas bedst straks efter Frøets Modning om
Efteraaret paa Voksestedet; behøver lang Tid til at
spire.
L. F.

<img>Bryonia dioica.</img>
</chapter>

<chapter name="Bryonopsis">
<b>Bryonopsis</b> (Cucurbitaceæ), <sp>B. laciniosa</sp>
Naud. var. <sp>erythrocarpa</sp>, Ostindien, enaarig
klatrende Plante til Friland og Pottekultur. Højde
2-3 m; Blomsterne er uanselige, hvorimod
Frugterne, der er af Størrelse som Kirsebær, er
smukke, røde med hvide Striber. <sp>Kultur:</sp> Saas
i Marts-April i varm Bænk eller Potte, prikles
enkeltvis i Potte og udplantes i første Halvdel af
Juni. Kræver beskyttet Voksested ved Sydmur;
ynder næringsholdig Muldjord.
L. F.
</chapter>

<chapter name="Bryophyllum">
<b>Bryophyllum</b> (Crassulaceæ), Koldhusplante. <sp>B.
calycinum</sp> Salisb., Troperne, dyrkes mest som
Kuriositet; lægger man et af de saftige Blade paa
Jorden, skyder snart en Mængde Skud frem fra
Indskæringerne i Bladranden, ja, man kan ofte
finde dem paa Bladet, medens dette endnu sidder paa
Planten. <sp>Kultur:</sp> B. ynder en svær Jord.
F. E.
</chapter>

<chapter name="Brændende Kærlighed">
<b>Brændende Kærlighed</b> se <sp>Lychnis</sp>.
</chapter>
<chapter name="Brøndkarse">
<b>Brøndkarse,</b> <sp>Nasturtium officinale</sp> R.
Br. (Cruciferæ), Køkkenurt, som dyrkes efter ret
betydelig Maalestok i Tyskland, England og
Frankrig, men kun lidt i de tre nordiske Lande.
B. findes vildtvoksende hos os i Vandløb, men den
dyrkede Form er mere kødet og saftigere,
ligesom den ogsaa er af noget mildere Smag end den
vildtvoksende. Den forhandles i Udlandets større
Byer fra Oktbr. til April, og er paa Grund af sin
pikante og skarpe Smag en efterspurgt Grønsag.
Til Brøndkarseanlæg fordres saa vandrige
Kildevæld, at de overrislede Bede selv i betydelig
Afstand fra Kildens Udspring ikke fryser til om
Vinteren. B. dyrkes i 3 m brede og 50 cm dybe
Kanaler, de saakaldte Karseklinger, som skal
kunne lægges tørre, naar de beplantes. I Aug.
omlægges Klingerne, Bunden renses og jævnes,
saaledes at Vandet kan have jævnt Fald. Af de
optagne Planter skærer man de unge Skud i 20 cm
Længde og planter disse i Dyndet paa Bunden af
Klingen med 12-15 cm indbyrdes Afstand. Efter
kort Tids Forløb er Planterne rodfæstede, og man
lukker da Vandet ind i Klingen, saaledes at
Vandstanden er 10-12 cm. Klingerne gødes i Oktbr.,
eller naar Planterne, efter at Afgrøden er høstet,
atter kommer i Vækst. Faaregødning eller halmfri
Staldgødning spredes jævnt ud over Bedet og
trykkes med et dertil indrettet Redskab ned i Dyndet.
Fra Tid til anden maa Planterne trykkes ned under
Vandet med et Bræt, der er anbragt paa et Skaft;
Skud, som rager op over Vandet, bliver nemlig
gule og taber deres Velsmag. Klingerne kan
høstes hver 4. Uge, i den koldeste Tid kun hver
6. Uge. Et Bræt lægges over Klingen, og fra
dette plukker man de 10 cm lange Skud og
bundter dem, medens de øvrige Skud lades urørte, til
ogsaa de har opnaaet passende Størrelse.
L. H.
</chapter>

<chapter name="Buddleja">
<b>Buddleja</b> (Loganiaceæ), Frilandsbuske. <sp>B.
curviflora</sp> André, (B. japonica Hemsl.), Japan.
Lav eller mellemhøj Busk med lange,
lancetformede Blade og i Juli smaa violette Blomster i
meget lange, hængende Klaser eller Aks i Enden
af Skuddene. <sp>B. variabilis</sp> Hemsl., Kina, med
de i Handelen under Navn af <sp>B. v. magnifica</sp>
og <sp>B. v. Veitchiana</sp> gaaende Former bør
begge fremhæves som særlig smukke,
sommerblomstrende Buske med purpurviolette Blomster i
næsten fodlange hængende Aks. Desværre er de
vistnok kun helt haardføre paa god, varm
Jordbund og beskyttet Vokseplads. <sp>B. globosa</sp> Lam.,
Chili, har smaa gule Blomster i stilkede, runde
Hoveder.
A. B.

<sp>Kultur:</sp> B. formeres ved Frø under Glas.
Planterne prikles tidlig om Foraaret, helst
enkeltvis i Smaapotter, overvintres frostfrit og udplantes
følgende Foraar i god, kraftig Jord paa varm
Plads, hvor de dækkes lidt ved Roden om
Vinteren. De fryser som Regel ned, men skyder rask
om Foraaret og blomstrer hen paa Sommeren. B.
v. magnifica og B. v. Veitchiana formeres let ved
Stiklinger, saavel urteagtige i Juni under Glas
som ved træagtige om Foraaret paa Friland; men
Stiklingerne maa da afskæres om Efteraaret og
overvintres frostfrit, indslaaede i Sand.
J. B.

<img>Buddleja variabilis.</img>
</chapter>

<chapter name="Buehæk">
<b>Buehæk</b> se <sp>Løvgang</sp>.
</chapter>

<chapter name="Buketbinderi">
<b>Buketbinderi.</b> Den Udvikling, som i det hele er
foregaaet med al Bindekunst (se Binderi), har
selvfølgelig i første Linie sat sit Præg paa
Buketbinderiet, som vel ikke er den ældste, men dog den
naturligste Form for Anvendelsen af Blomster. En
tidligere brugt Metode for Buketbinding bestod
nærmest i, at de ganske kort afskaarne Blomster
forsynedes med en Staaltraadsstilk og anbragtes
tæt sammen med en lidt hvælvet Overflade.
Blomsterne dannede forskellige farvede Ringe eller
Zigzaglinier, indbyrdes adskilte ved Striber af Grønt,
og sluttelig indesluttedes hele Buketten i en Holder
af Papir eller Silketøj (se Fig. 1). Arrangementet
mindede nærmest om et Tæppebed i det smaa.
Dog kunde der over disse Buketter tit være en
Renhed, Sirlighed og Ynde, som udmærket
harmonerede med Tidsaandens hele Karakter og
øvrige kulturelle Frembringelser. I de sidste Aar
har denne Form for Buketter atter været stærkt
paa Mode og synes at have vundet stort Bifald
hos det købende Publikum, hvilket er forstaaeligt,
da Forandring jo, i Følge et gammelt Ord, fryder;
det maa derfor siges at være Binderens fornemste
Pligt at kunne fremføre nye Ideer og tillige at
søge gode ældre Metoder op til fornyet
Bearbejdelse. Buketter af lignende Form som ovenfor
omtalt, men bundne af én Art Blomster, saasom
Violer, Latyrus odoratus, Galanthus,
Pompongeorginer, Havenelliker o. l., finder rig Anvendelse og
er, naar Buketten er omhyggeligt bundet, meget
nydelige og stærkt efterspurgte. Til saadanne
Buketter anvendes ikke Buketholdere, men disse
erstattes med Ariantum eller Bregnegrønt;
anvendes Sløjfe, da helst Silke eller Fløjlsbaand, smalle
og med lange Ender. De første Buketter af
langstilkede Blomster kom frem i Paris ca. 1840, men
kun meget langsomt trængte denne Mode
igennem, og først i den nyeste Tid er langstilkede
Blomster til Buketter bleven saa godt som
eneraadende. Grunden til, at det tog saa mange Aar,
var vel nærmest den, at Metoden medførte en hel
Revolution indenfor Blomsterdyrkningen. For
Eksempel kan nævnes, at en saa uhyre udbredt
Kultur som Camellia, hvis afdrejede Blomster i gamle
Dage var en meget stor Artikel, efterhaanden
ganske maatte nedlægges, da Blomsterne var
uanvendelige til de nymodens Buketter og derfor
usælgelige. I det hele taget sank alle Blomster, som
i Følge deres Natur ikke kunde fremskaffes med
lange Stilke, ned til at blive en anden Klasses
Handelsvare, og fandt hovedsagelig kun
Anvendelse som Kranseblomster. Dyrkningen af
blomstrende Planter i Potte indskrænkedes
overordentlig, og i Blomstergartnerierne blev Hovedvægten
næsten udelukkende lagt paa Dyrkningen af
fritudplantede Planter med langstilkede Blomster,
blandt hvilke Roser, Nelliker, Calla, Syrener og
Levkøjer i første Række maa nævnes. Af
Frilandsblomster anvendes særligt de forskellige
Iris-Arter, Pæoner, Trollius, Montbretia,
Anemoner, Delphinium og Georginer, og af disse
fortrinsvis Pomponsorterne. Af Løgvækster er
i de senere Aar de prægtige langstilkede
Darwintulipaner en søgt og skattet Blomst. Gennem
alle Kulturlande gik den frit bundne Buket sin
Sejrsgang, og for Udviklingen af den udøvende
Binders Smag og Opfindsomhed har den ny Form
for Buketter været af overordentlig stor Betydning.
I den første Tid var Buketten som oftest bunden
rund og fremstillet af én Slags Blomster i samme
Farve (Fig. 2), men efterhaanden gled man over
til ikke at overholde disse Regler, men tillod sig
ogsaa at benytte flere Slags Blomster, enten i
samme Farve eller to med hinanden
korresponderende Farver, f. Eks. af drevne Blomster:
Mørkerøde Roser og Konvaller, dybgule Roser og Violer,
bleggule eller hvide Roser og Forglemmigej;
Levkøjer og Latyrus i to hinanden klædende Farver
eller samme Farve. Drevne Nelliker bør helst
anvendes alene.

Af Frilandsblomster virker en Buket dybgyldne
Montbretia med Pompongeorginer i samme Farve
eller lys og mørklilla Gladiolus med gule
Komtesse Knuth Nelliker nydelig. Af lignende
Sammenstillinger vil der jo, alt efter Aarstiden og
Blomsterrigeligheden, kunne sammenbindes
Buketter af god Virkning; dog maa det være en
<sp>ufravigelig</sp> Regel, naar lang- og forholdsvis
kortstilkede Blomster anvendes i samme Buket, at
disse sidste <sp>aldrig</sp> sættes paa Staaltraad; men
bør Fremgangsmaaden være den, at de lange
Blomster først sammenbindes og dernæst de kortere
Blomster, som saa anbringes, hvor de lange
Blomsters Stilke har deres Skæringspunkt. Herved
opnaas, at alle Stilke kan naa Vand og Buketten
holde sig frisk. Efter saaledes at have samlet
Buketten af de to af hinanden uafhængige Dele,
bindes grønne Ranker eller Blade imellem, og
Buketten danner da, afsluttet med en Silkesløjfe, smukt
afstemt efter de anvendte Blomsters Farve, et
dekorativt Hele.

Efterhaanden antog Buketterne større og større

<img>Fig. 1.</img>

<img>Fig. 2.</img>
Dimensioner, og da den runde Form gjorde
Buketten ganske uhaandterlig for Bæreren, gik man
over til den flade, aflange eller ovale Form, som i
Øjeblikket er den mest almindelige, og navnlig som
Haandbuket til Kirke eller Selskab langt at
foretrække. Til Henlæggen paa
Ligkister bruges i den
nyeste Tid ogsaa Buketter af
denne Type, i Reglen
bestaaende af hvide Roser,
Lillier eller Calla, bundne
paa et Palmeblad.

Som karakteristisk Type
paa en moderne bunden
Haandbuket kan den i Fig.
3 afbildede Brudebuket
benyttes. Den bestaar af
hvide Nelliker, Phalænopsis og
Odontoglossum, garneret med
storbladet Myrte og hvide
Silkebaand. Fra Haanden
falder Blomsterne ned som
en Kaskade saa let og
naturligt, som var de ganske
tilfældig samlede, og dog
ligger der i
Sammenstillingen en fin Kunst af yderst
dekorativ Virkning. Den
Rigdom af Blomster, man
har til Raadighed hele Aaret
rundt, og som stadig forøges
har gjort Buketter,
fremstillede af tørret og farvet
Materiale, saa godt som
overflødige. I Slutningen af
forrige Aarhundrede var disse
saakaldte Makartbuketter ikke
saa lidt paa Mode, men nu
til Dags er de heldigvis gaaet
ganske af Brug.
E—y.

<img>Fig. 3.</img>
</chapter>

<chapter name="Bukkeblad">
<b>Bukkeblad</b> se
<sp>Menyanthes</sp>.
</chapter>

<chapter name="Bukketorn">
<b>Bukketorn</b> se <sp>Lycium</sp>.
</chapter>

<chapter name="Buksbom">
<b>Buksbom</b> se <sp>Buxus</sp>.
</chapter>

<chapter name="Bulbocodium">
<b>Bulbocodium</b>
(Colchicaceæ), Staude med sort,
knoldformet Jordstængel. <sp>B.
vernum</sp> L., Sydeuropa,
Orienten, 10-12 cm høj;
rødviolette, crocuslignende
Blomster i April. Anvendes som
Indfatning og til smaa
Grupper, ogsaa som vildtvoksende
spredt i Plæner. <sp>Kultur:</sp>
Formeres ved Knoldyngel,
som aftages, naar de i
August-Septbr. omplantes,
hvilket dog kun bør gøres
sjældent; plantes 10-12 cm dybt.
G. B.

B. kan i Norge dyrkes helt op til Finmarken,
hvor den blomstrer først i Juli. Plantes Knolde af
B. i Potter i Aug.-Septbr. og opbevares køligt til i
Jan., er de lette at drive i Blomst.
N—k.
</chapter>

<chapter name="Bulbophyllum">
<b>Bulbophyllum</b> (Orchidaceæ). En meget stor Slægt
— omkring 200 Arter — Epifyter, spredte over
alle tropiske Lande. Paa Grund af sine højst
interessant formede Blomster dyrkes en Mængde
Arter i alle mere betydelige Orchidésamlinger. De
almindeligste er: <sp>B. barbigerum</sp> Lindl., Sierra
Leone, dværgformet Habitus, Blomsterne
chokoladebrune, Læben forsynet med en yppig Pensel af
spindelvævsfine Haar, som er i en bestandig,
ejendommelig Bevægelse. Blomstrer om Sommeren. Den
er meget kostbar, men højst kuries. <sp>B. Lobbii</sp>,
Lindl., Java, og <sp>B. Medusæ</sp> Rchb., Singapore,
har ligeledes ejendommeligt byggede Blomster.
<sp>Kultur:</sp> Paa Klodser og Sirkork hængende i
Orchidéhusets varmeste Afdeling. Se for øvrigt
Orchidékultur.
Ax. Hzn.
</chapter>

<img>Bulbocodium vernum.</img>

<chapter name="Buphthalmum">
<b>Buphthalmum</b> (Compositæ), Stauder. <sp>B.
salicifolium</sp> L., Sydeuropa, 1 m. Stængelen
rigtbladet, grenet; Bladene lancetformede, siddende;
Kronerne gule, 3-4 cm i Diameter. Juli. <sp>B.
speciosum</sp> Schreb., Orienten, 1 m.; Bladene store,
hjerteformede, groft tandet-savtakkede; Stænglerne
grenede i øvre Halvdel; Kronerne gule,
Randkronerne meget smalle. En meget dekorativ Plante,
der kan benyttes som Solitærplante eller som
Forgrundsplante i Busketter. Juli. <sp>Kultur:</sp> B.
formeres ved Deling eller Frø og trives i enhver
kraftig Jordbund.
A. L.

<img>Buphthalmum speciosum.</img>

<sp>B. grandiflorum</sp> L., Østrig, c. 50 cm, med
lancetformede, lysegrønne Blade og gule Blomster i
Aug., trives i Norge, naar den plantes paa
nogenlunde tør Jord.
N—k.
</chapter>

<chapter name="Burgundervædske">
<b>Burgundervædske</b> se
<sp>Kobber-Sodavædske</sp>.
</chapter>

<chapter name="Buskads og Busket">
<b>Buskads</b> og <b>Busket</b> se Vedligeholdelse af Træer
og Buske under <sp>Villahavens Pasning</sp>.
</chapter>

<chapter name="Busknellike">
<b>Busknellike</b> se <sp>Dianthus</sp>.
</chapter>

<chapter name="Butomus">
<b>Butomus</b> (Alismaceæ), Staude med krybende
Rodstok, lange, trekantede, linjeformede Blade og
skærmformet Blomsterstand. <sp>B. umbellatus</sp>
L., Skærmblomstret Brudelys, Europa, Nordasien.
Smuk Sumpplante, 1-1,25 m høj med rosenrøde
Blomster i Juni-Juli. Anvendes ved Bredden af
Vandløb og Damme paa 30-60 cm Vand. <sp>Kultur:</sp>
Formeres ved Frø og let ved Deling. Ynder især
Mudderbund.
G. B.
</chapter>

<chapter name="Buxus">
<b>Buxus</b> (Buxaceæ), Buksbom, haardføre,
stedsegrønne Buske. <sp>B. sempervirens</sp> L.,
Sydeuropa, Orienten. Mellemhøj eller høj Busk med
smaa, ovale, glinsende, læderagtige, stedsegrønne
Blade og i Maj smaa, meget uanselige, enbo
Blomster. Mange Varieteter, karakteristiske ved Vækst,
Bladform eller Bladfarve, dyrkes. Fremhæves kan:
<sp>B. s. angustifolia</sp> af mellemhøj, bred Vækst
og med smalle Blade. <sp>B. s. arborescens</sp> af
kraftig, indtil 8 m høj, træagtig Vækst. <sp>B. s.
argenteo-marginata</sp> af høj Vækst og med
hvidrandede Blade. <sp>B. s. aureo-variegata</sp>
af høj Vækst og med gulbrogede Blade. <sp>B. s.
glauca</sp> af mellemhøj Vækst og med blaagrønne
Blade. <sp>B. s. Handworthii</sp> af høj Vækst og
med store, ovale Blade. <sp>B. s. myrtifolia</sp> af lav
Vækst og med ganske smaa Blade. <sp>B. s.
pyramidalis variegata</sp> af høj, opret,
pyramideformet Vækst og med hvidbrogede Blade. <sp>B. s.
rotundifolia</sp> af høj Vækst og med store,
rundagtige Blade. <sp>B. s. suffruticosa</sp> af
ganske lav, dværgagtig Vækst og med smaa Blade.
Bruges almindeligt til Indfatning.
A. B.

<sp>Anvendelse:</sp> B. i dens mange Variationer
er meget anvendelig til Afveksling i stedsegrønne
Grupper, uklippet eller klippet, til fritstaaende og
bestemt Ornamentik i regelmæssige Anlæg, til
ganske lave og mandshøje Hække, Underplantning i
stærk Skygge o. s. v. En Varietet med indtil
30 cm lange Sommerskud lader sig let tiltrække
som lille Krontræ. <sp>Kultur:</sp> B. kan formeres ved
Frø, men dette er ikke lønnende, da det tager lang
Tid, og Planterne varierer. Indfatnings-B. formeres
ved Deling, de andre ved Stiklinger, mere eller
mindre villigt paa beskygget, lidt fugtig Plads
paa Friland, men derimod sikkert i Kasser under
Glas. Stiklingerne sættes da i Aug.-Septbr. i
grusblandet Jord, danner Rod første Vinter og følgende
Sommer, og kan i 2. Aar udprikles i god, ikke for
tør Jord, i Halvskygge. De omplantes hvert 2.
eller 3. Aar og beskæres paa Rødderne for at danne
Rodklump.
J. B.
</chapter>

<chapter name="Byg">
<b>Byg</b> se <sp>Hordeum</sp>.
</chapter>

<chapter name="Bygningsstil">
<b>Bygningsstil</b> og Haveanlæg se
<sp>Havearkitektur</sp>.
</chapter>

<chapter name="Byparker">
<b>Byparker</b> se <sp>Offentlige Anlæg</sp>.
</chapter>

<chapter name="Byturus">
<b>Byturus</b> se <sp>Hindbærbillen</sp>.
</chapter>

<chapter name="Bægerbregne">
<b>Bægerbregne</b> se <sp>Cystopteris</sp>.
</chapter>

<chapter name="Bægersvamp">
<b>Bægersvamp,</b> <sp>Storknoldet</sp> (Sclerotinia
sclerotiorum) kan angribe en Række forskellige
Planter (Frøkaal, Frøkaalroer og -turnips, Raps, Sennep,
Gulerod, Kommen, Havebønner, Kartoffel, Tomat,
Agurker, Jordskok, Solsikke m. fl.). De syge
Planter visner bort i Løbet af Sommeren; Stængler,
Frugter og Blade antager en blød, slimet-fedtet
Karakter og bliver beklædt med en snehvid Filt, i
hvilken der opstaar Hvileknolde (Sklerotier), som
først er hvide, senere sorte; disse Hvileknolde
udvikles tillige i det indre af hule Stængler eller
Frugter (Bælge af Bønner). Hvileknoldene løsnes
og falder til Jorden, hvor de efter nogen Tids
Forløb danner trompetformede gulbrune Frugtlegemer,
paa hvis Overflade Sporene udvikles (se Fig.).
B. bekæmpes ved Afvanding eller ved at undgaa
fugtige Voksepladser, ved at tilføre Jorden Kalk og
ved at sørge for god Afstand mellem Planter og
Planterækker, saa at Lys og Luft kan faa Adgang
til alle Plantens Dele.
F. K. K.

<img>Sclerotinia sclerotiorum.
1. Bælg af en Bønne, besat af Sklerotier. 2. Sklerotie med
Frugtlegemer.</img>
</chapter>

<chapter name="Bæk">
<b>Bæk</b> er et rindende Vand, mindre end en Aa,
som paa et skraanende Terræn uregelmæssigt
gennemskærer Jordsmonnet. Omstaaenle Billede
gengiver et naturligt Bækløb. Se Vandpartier.
E. G.

<img>En Bæk.</img>
</chapter>

<chapter name="Bænkebidere">
<b>Bænkebidere,</b> gråsuggor (s.), Kælderorm (n.)
(Oniscidæ) er almindelig kendte Krebsdyr, som
lever paa Land og fortrinsvis opholder sig paa
fugtige og mørke Steder. De forekommer undertiden
i Mængde i daarligt behandlede Væksthuse og
Kasser, og kan der forgribe sig paa unge
Planter og saftige Frugter. Ved at udlægge
Stykker af Roer eller Kartofler, bestrøede med
Arsenikmidler, kan man forgive dem.
A. T.
</chapter>

<chapter name="Bærkarse">
<b>Bærkarse</b> se <sp>Tropæolum</sp>.
</chapter>

<chapter name="Bærmispel">
<b>Bærmispel</b> se <sp>Amelanchier</sp>.
</chapter>

<chapter name="Bærpresse">
<b>Bærpresse</b> se <sp>Frugtpresse</sp>.
</chapter>

<chapter name="Bærtæger">
<b>Bærtæger,</b> bärfisar (s.), er Tæger (skinnbaggar),
som udmærker sig ved bred oval og noget
fladtrykt Krop af Størrelse omtrent som en Lillefingers
Negl. Desuden kendes de let paa deres ilde Lugt,
som stammer fra de paa Bugen udmundende
Kirtler. De antages at kunne forurene vore
Bærfrugter og meddele dem en meget ilde Smag gennem
Sekretet fra disse saakaldte Stinkkirtler.
Bærtægerne kan for øvrigt ogsaa skade andre
Vækster, særlig Korsblomstrede (Cruciferæ) ved deres
Stik og Sugninger i Knopper og Skud. Se mere
herom under <sp>Tæger</sp>.
A. T.
</chapter>

<chapter name="Bævreasp">
<b>Bævreasp</b> se <sp>Populus tremula</sp>.
</chapter>

<chapter name="Bævregræs">
<b>Bævregræs</b> se <sp>Briza</sp>.
</chapter>

<chapter name="Bøg">
<b>Bøg</b> se <sp>Fagus</sp>.
</chapter>

<chapter name="Bøjning af Grene">
<b>Bøjning</b> af Grene se <sp>Beskæring</sp>.
</chapter>

<chapter name="Bønner">
<b>Bønner</b> (d. og n.), Bönor (s.), <sp>Phaseolus
vulgaris</sp> L. (Papilionaceæ), Køkkenurt, der
antages oprindelig at stamme fra Amerika. Dens
Varieteter falder i to Hovedgrupper, nemlig
Buskbønner og Stangbønner; Buskbønnerne bliver
omtrent 30 cm høje, Stangbønnerne har indtil 3-4 m
høje slyngende Ranker. Buskbønnerne kan deles i
flere Grupper: <sp>Snittebønner</sp> med lange, brede
tynde Bælge, <sp>Brydbønner</sp> eller Brækbønner
med smalle til Dels trinde Bælge og ofte uden
»Trevl«, <sp>Perlebønner</sp> eller Aspargesbønner
som forrige, men med kortere og næsten helt runde
Bælge, <sp>Ærtebønner</sp>, som man især anvender
de modne Frø af (»Brune Bønner«), men Bælgene
kan i ung Tilstand godt bruges som Snittebønner.
De sidste er de mest haardføre af Bønnerne og kan
lægges før de andre, <sp>Voksbønner</sp>, med gullige
Bælge, er de mindst haardføre og mest modtagelige
for Sygdomme. Af Sorter skal nævnes af
Snittebønner: <sp>Kejser Wilhelm</sp>,
<sp>Nordstjernen</sp>, der er tidligere, og <sp>Alm.</sp>
<sp>Sværd-Snitte</sp>; af Brydbønner: <sp>Hinrichs Kæmpe</sp> og
<sp>Masterpiece</sp>; af Perlebønner: <sp>Haricot
vert</sp> (Chevriers) med grønne og <sp>Haricot noir</sp>
med sorte Frø samt <sp>Tusind for en</sp>;
Perlebønnerne giver kun lille Udbytte, og anvendes især til
Konservering; af Ærtebønner dyrkes mest kun
<sp>Gul Prinsessebønne</sp> og af Voksbønnerne
<sp>Daddel</sp>, <sp>Flageolet</sp>, <sp>Mont d'or</sp> og
<sp>Pariser Torvehalle</sp>. — Stangbønner deles i de
samme Grupper. Af Sorter maa særlig fremhæves:
<sp>Sværd-Snitte</sp>,
<sp>Sukker-Perle-Brydbønne</sp>, <sp>Flageolet Voks</sp> med sorte og hvide
Frø og Voks<sp>-Gloria</sp>.

Bønner taaler ikke Frost og fordrer en solrig og
beskyttet Vokseplads; særlig til det tidligste Hold
er en varm Beliggenhed nødvendig. Godt Læ er
nødvendigt, især hvis man vil dyrke Stangbønner,
da Rankerne ellers blæser løs fra Stængerne eller
ud af Risene, og de skøre Blade piskes itu af
Vinden. En mild, skørleret, kalkholdig Jord, der er
godt og dybt bearbejdet og i god Gødningskraft,
vil være heldigst. B. dyrkes ikke saa gerne i
nygødet Jord, hvorfor den ofte i Haver henvises til
Jordstykker, hvorpaa der efter frisk Staldgødning
har været en eller to Afgrøder af Kaal og
Rodurter. Trænger Jordstykket imidlertid til Gødning,
og man er henvist til at bruge den i frisk Tilstand,
maa den helst paaføres og nedgraves om Efteraaret
forud. Gammel Gødning, Kompostgødning og
Kunstgødning kan, hvis den tiltrænges, paaføres og
nedbringes i Jorden om Foraaret. Anvendes
Kunstgødning, kan der gives indtil 4 kg Superfosfat og
1,5 kg Kaligødiiing pr. 100 m<sup>2</sup>. Jorden graves om
Efteraaret i Spademaals Dybde, og om Foraaret,
saasnart den er bekvem, harves eller rives den
over og tromles til. Før Bønnerne skal lægges
omstikkes den med Greb og findeles godt med en
Jærnrive, hvorefter Bedene afsættes i Retningen
Nord-Syd, 1,20 m brede. Til Stangbønner afsættes
2 Rækker paa hvert Bed med 60 cm imellem
Rækkerne, og her rejses nu de 3 m høje Stænger i
Forbundt med 60 cm Mellemrum i Rækkerne. De
sættes skraat saaledes, at de hælder ind over Bedet
og krydses 2 m over Jorden. I denne Højde
anbringes en fortløbende vandret Stang, hvortil de
skraa Stænger bindes. Omkring hver Stang kan
lægges 6—8 Bønner i 5—6 cm Dybde; naar de er
spirede, udtyndes de til 4—6. De maa i
Begyndelsen ledes op til Stangen, snos venstre om og bindes
løseligt til; senere vil de selv slynge sig om denne.
I Stedet for Stænger kan ogsaa anvendes 3 m høje
Ris. Bønnerne lægges da i Rækkepar med 30 cm
imellem de to Rækker og 1,20 m imellem
Rækkeparrene. Rillerne gøres 5—6 cm dybe og
Bønnerne lægges med 6—8 cm Mellemrum. Risene
anbringes først efter Lægningen eller først naar
Bønnerne er spirede; de sættes tæt udenfor
Rækkerne og saaledes, at de hælder ind over disse og
mødes med Toppen. Godt grenede, flade Ris kan
sættes med større indbyrdes Afstand end mindre
forgrenede. Bønnerne udtyndes til en Afstand
imellem Planterne af 15-20 cm. Buskbønnerne
lægges i Rækker, 4 paa langs af et 1,20 m bredt Bed.
Rillerne gøres 5—6 cm dybe, og heri lægges
Bønnerne med 6—8 cm Afstand; naar de har skiftet
Blade, udtyndes de til 20-25 cm Afstand. Bruges
der Maskiner til Renholdelse i Sommerens Løb, kan
Bønnerne ogsaa lægges i enkelte Rækker med 50
cm Afstand; de enkelte Planter kan da staa noget
tættere i Rækkerne end ovenfor angivet. Til
tidligst Brug vælges Buskbønnesorterne, og de lægges
da 8 Dage ind i Maj; denne Udsæd vil kunne give
brugelige Bælge fra Midten af Juli. Til anden
Lægning, der foretages midt i Maj, bør ogsaa helst
vælges Buskbønner; de vil da give brugelige Bælge
sidst i Juli og første Halvdel af August. I kolde
og regnfulde Somre kan det dog ofte blive 14 Dage
senere. Bønner til Hovedforsyningen lægges efter
den 20. Maj. Har man Stænger til sin Raadighed,
lægges der til denne Udsæd flest Stangbønner,
særlig gælder dette Snittebønnerne, da disse er langt
bedre til Snittebrug end Busk-Snittebønner.
Lægges Busk- og Stangbønner samtidigt, kan dette
Hold give brugelige B. i en Maaned fra Midten af
Aug. til Midten af Septbr. Den næste og sidste
Lægning kan passende finde Sted midt i Juni; naar
der atter til denne Lægning vælges Stang- og
Buskbønner, vil Høsten deraf strække til, saa længe
der kan haves Bønner. Det kan ikke tilraades at
lægge et større Areal med B. til dette sidste Hold,
da det meget ofte hænder, at kun en mindre Part
bliver brugt før Efteraarsvejret ødelægger
Planterne. De to sidste Hold, saavel Busk- som
Stangbønner, lægges 6-8 cm dybt; er Jorden særlig tør,
vandes der i Rillerne før Jorden dækkes over.
Plejen i Sommertiden bestaar i Lugning og
Hakning imellem Rækkerne. Bønner bevarer
Spireevnen i 2 Aar; ældre Frø kan vel spire, men ofte
raadner Spidsen af de unge Planter, saa de ikke
vokser videre.

<sp>Pralbønner</sp> (jvfr. <sp>Phaseolus
multiflorus</sp> Lam.) kan ogsaa bruges som Snittebønner
og er temmelig haardføre, men Kvaliteten er
simpel, hvorfor de kun sjældent anvendes som
Køkkenurter her til Lands.
N. H.

<sp>Bønner til Torvehandel</sp>. Hertil
anvendes i Reglen Buskbønner, da Kulturen vil blive for
kostbar med Stangbønner, særlig hvor der ikke
haves meget let og billig Adgang til Bønnestænger.
Gode Sorter til dette Brug er
<sp>Sværd-Snittebønne</sp>, fin hvid <sp>Perlebønne</sp>,

<img>Voks-Krybbønne Mont d'Or.</img>
<sp>Voks-Daddel</sp>, <sp>Flageolet</sp>, <sp>Chevrier</sp> grønne o. fl.
Hovedafgrøden af B. til Torvebrug bør ikke saas for
tidligt, i Slutningen af Maj, da det først er hen
paa Eftersommeren og Efteraaret, at det store
Forbrug af denne Artikel indtræder. Til sildig Brug
kan saas omkring Midten af Juni, men i ugunstige
Efteraar giver denne Afgrøde ikke altid fuldt
Udbytte. — Den vintergravede (pløjede) Jord graves
og rives om Foraaret paa sædvanlig Maade, og er
Jordstykkerne ikke altfor smaa, er det mest
fordelagtigt og i enhver Henseende formaalstjenligt at
benytte Ploven og Harven til Jordens Behandling.
Naar B. først lægges sidst i Maj eller endnu senere,
vil det ofte være gavnligt, særlig paa kolde
Jorder, at foraarspløje to Gange for dervel at gøre
Jorden mere løs, varm og bekvem. B. fordrer for at
give fuldt Udbytte gødningskraftig Jord; er
Jorden mager, og Gødning ikke paaført om Efteraaret,
vil det derfor være rigtigst at gøde, inden Jorden
graves eller pløjes sidste Gang om Foraaret.
Hertil kan meget godt anvendes frisk Gødning, om
ikke anden haves, naar den blot ikke er halmet;
frisk Kogødning gør saaledes ofte en fortrinlig
Yirkning. Efter Harvningen tromles Jordstykket
med en ikke alt for tung Tromle, og Jorden er nu
færdig til at tilsaas. Saaning af lave Bønner sker
lettest og billigst ved Hjælp af en god Saamaskine
og saaledes, at man langs den ene Side af
Stykket trækker en Snor for at afmærke, hvor den
første Bønnerække skal saas. Rækkerne paa Resten
af Stykket afmærkes ved Hjælp af Saamaskinens
Markør. Haand-Saamaskinen »New Modell«
udfører Saaning af B. meget tilfredsstillende;
selvfølgelig kan det hænde, at der hist og her bliver lidt
ulige Afstand mellem Frøene og altsaa ogsaa
mellem de opkomne Planter, men i Praksis har dette
intet som helst at betyde og udjævnes hurtigt,
efterhaanden som Planterne vokser til. Er Jorden
noget fast eller mindre bekvem, kan det undertiden
være rigtigt at lægge en tung Genstand, f. Eks. en
Sten, paa Laaget af Saakassen for paa denne Maade
at holde Skæret tilstrækkelig dybt i Jorden, og
særlig under saadanne Forhold vil det være
nødvendigt at have en Dreng til at trække Maskinen.
Afstanden mellem Bønnerækkerne kan passende
være c. 40 cm, og for hver 4 Rækker afsættes,
stadig ved Hjælp af Markøren, en Gang af c. 50 cm
Bredde, hvorefter atter følger 4 Bønnerækker og
saaledes fremdeles. Ved sildig Saaning kan det
være rigtigt at give en Afstand af 50-60 cm
mellem Rækkerne for derved i den kølige og ofte
fugtigere Efteraarstid at give Sol og Lys bedre
Adgang til Planterne. Naar B. begynder at skifte
Blade, udtyndes de til en indbyrdes Afstand af c.
15 cm i Rækkerne, og kort Tid herefter vil det
være meget formaalstjenligt at foretage en
Hypning af Planterne, dels for at støtte disse, saa de
ikke saa let vælter til Siden, dels fordi der da fra
Bønnestængelens nedre Del vil frembryde ny
Rødder, som antagelig vil bidrage til Plantens
Ernæring. Endelig bliver ved Hypningen Ukrudtet
forstyrret, saa at man altsaa paa den Maade samtidig
foretager en Rensning af Jorden mellem Rækkerne.
D. T. P.

I Norge kan Lægningen af B. ikke ske saa
tidlig som ovenfor anført, undtagen i de varmeste
Strøg paa Vestlandet. Naar undtages gul
Prinsessebønne, som kan lægges noget tidligere, bør
Lægningen af de andre paa de fleste Steder ikke
ske før i sidste Halvdel eller henimod Slutningen
af Maj, eller naar Jorden begynder at blive noget
varm. I Almindelighed lægges alle B. paa en
Gang, da det under vore Forhold ikke er til
synderlig Nytte, saaledes som i Danmark, at foretage
Saaningen til forskellige Tider. I de
nordenfjældske Egne og andre Steder med lignende Klima er
Stangbønnerne yderst usikre, og man bør derfor i
Reglen foretrække Buskbønner. Pralbønner trives
helt op til Nordland.
N—k.

<sp>Drivning af Bønner</sp> kan finde Sted
saavel paa Varmebed som i Væksthuse, idet den
tidligste Drivning vel nok er sikrest at foretage i
Huse. Oftest anvender man Buskbønner til dette
Formaal, idet de tager mindre Plads op, men til
lidt senere Brug kan man i høje luftige Huse
særdeles godt anvende Stangbønner, som man lader
løbe op ad en Snor, der forneden fæstes i
Nærheden af Planten og foroven fastgøres til Husets
Tag. Oftest anvendes de Sorter, som er
lavtvoksende, og mest kun <sp>Brydbønner</sp>
(Brækbønner), <sp>Perlebønner</sp> og <sp>Voksbønner</sp>,
medens Snittebønner sjældnere, og de Sorter, man
dyrker til Modenhel, selvfølgelig aldrig anvendes.
Alle Sorter <sp>Perlebønner</sp> lader sig let drive,
af Brydbønner er <sp>Henderson</sp> og <sp>Saxa</sp>
(Saxonia) de bedst anvendelige, og blandt
Voksbønnerne synes <sp>Flageolet Voks</sp> at være den
bedste.

Frøene sættes »i Støb« i lunkent Vand i 24
Timer og lægges derefter 3-5 Stkr. sammen i
Sommer Levkøjpotter, der er halvt fulde af en
sandblandet men næringsrig Jord; Potterne anbringes
i et halvvarmt lyst Hus, helst paa Hylder nær
ved Glasset, i alt Fald saa snart de er »komne op«,
da de ellers meget let vil blive lange og tynde
i Væksten. Planterne udtyndes til et Antal af 3
i hver Potte. I den første Tid maa man være
varsom med Vandingen, da de unge Planter i den
mørke Tid af Aaret let vil raadne paa Stænglerne,
men senere hen paa Foraaret, naar Planterne har
faaet nogle Blade, taaler de meget Vand; man
fylder Potterne til Randen med kraftig, men porøs
Jord, og Planterne vil nu hurtig vokse til og
begynde at blomstre. De laveste Sorter vil oftest
kunne klare sig fra at falde omkuld, naar der
anbringes nogle smaa Ris i Potten, men de højere
Sorter maa helst holdes oppe ved 3-4 Stokke,
nedstukne i Pottens Rand og sammenbundne løseligt
med Bast, hvorudover Bønnerne kan hænge, naar
Bælgene er dannede. Saasnart Bælgene er
dannede, kan man med Fordel vande Potterne med
tynd, flydende Gødning en Gang om Ugen, og
man maa nu i det hele taget nøje passe Planterne
med Vand, da de med den ret store Bladfylde ofte
vil blive tørre, især da det paa dette Tidspunkt er
nødvendigt at lade Planterne have en ret god
Afstand, saa Lys og Luft kan komme til dem fra
alle Sider. Plukningen maa foretages med en vis
Omhu og helst ved Hjælp af en Saks, da man
meget let kommer til at afbrække de unge, endnu
ikke færdigdannede Bønner, naar man fjerner de
fuldt udviklede.
Bønner kan ogsaa med Fordel fremdrives paa
<sp>Varmebed</sp>, dette bør da være færdigt til
Beplantning i Begyndelsen af Marts og være vel
tilberedt; men forinden maa Planterne imidlertid
være tiltrukne; i anden Uge af Februar lægges de
i Vand udblødte Bønner enkeltvis i Smaapotter og
fremdrives paa en lys Plads ved 15-18 ° C. Ved
Plantningen sætter man saa 1 Plante midt under
hver Rude, for at Dryp fra Vinduet ikke skal
skade. Planten nedsænkes i Jorden lige til det
første Bladpar. Man begynder Plantningen
forneden i Vinduet, og Planterne sættes paa skraa i
det 20-25 cm tykke Jordlag. Man undgaar
herved, at Rødderne kommer i for nær Berøring med
Gødningen. — Vanding foretages efter Plantningen,
og Overbrusninger paa solklare Dage er gavnlig.
Først naar Planterne har opnaaet en god Bladfylde,
og der ikke mere er synderlig Dampudvikling i
Bedet, begynder Rodvandingen, som i det hele maa
være sparsom, indtil Hovedblomstringen er til Ende,
idet saavel Stængler som Blade og Blomster let
angribes af Raaddenskab. Medens Planterne
blomstrer, indskrænkes Vandingen mest muligt, og
Overbrusningerne indstilles ganske, men under
Kulturens sidste Uger vandes der noget rigeligere, og
man kan da med Fordel nogle Gange anvende
Gødningvanding. Luftgivningen foretages med største
Varsomhed, medens Dampen dog maa fjernes,
særlig ved Luftgivning om Natten. Med Foraarets
Fremskriden luftes der rigeligere, og Temperaturen
holdes til Dels nede ved Hjælp af Skygning, der
er nødvendig i stærk Sol, ikke mindst for at hindre
for stærk Udtørring af Luften, hvad der vil
medføre Spind paa Planterne. Temperaturen holdes
saa vidt muligt under hele Drivningen paa 18-20 °
C. undtagen under Blomstringen, hvor den
formedelst lidt rigeligere Lufttilgang kan holdes paa
15-18° C. Større Kulturer af Bønner til Drivning
finder næppe Sted i Handelsøjemed, Kulturen tager
ret stor Plads i Forhold til det Vægtudbytte, man
kan faa af Planterne, hvorfor Produktet bliver
forholdsvis dyrt at fremstille.
S. B.

<sp>Frøavl</sp>. Blomsterne er tvekønnede, oftest
med Selvbefrugtning; Krydsning er derfor ikke
almindelig, hverken mellem Sorterne indbyrdes eller
med andre Ærteblomstrede. F. af de haardføre og
tidlig modne Sorter lykkes i Almindelighed
ganske godt i Danmark og kan være meget lønnende,
naar der kan bydes en solrig Plads, helst nær
Kysten, med godt Læ, varm muldrig, skørleret,
kalkrig, dybt løsnet Jord. Sildigmodne Sorter er mere
usikre, da de ikke taaler ret megen Fugtighed og
slet ikke Frost — og angribes let af »Bønnesyge«
m. m. Er Jorden i god Kraft, er det oftest
unødvendigt at give Kvælstofgødning, da Bønner er
kvælstofsamlende; ellers nogen velforraadnet
Staldgødning, Ajle eller Salpeter inden Saaningen.
Tidligt om Foraaret gives endvidere pr. ha: 2—300
kg 37 pCt. Kaligødning og 3—400 kg 18 pCt.
Superfosfat, samt Kalk i Vinterens Løb, hvis Jorden
er kalkfattig. For rigelig Kvælstofgødning giver
let for yppig Vækst med sildig Modning. Til F.
saas saavel Busk- som Stangbønner paa samme
Maade som til Dyrkning til Torvehandel; dog gives
de første større Afstande. Haardføre Sorter som Gul
Prinsessebønne og Pralbønnerne saas først i Maj,
de andre 15.—20. Maj. Buskbønner saas i Rækker
med 30-50 cm Afstand efter Størrelse, 4-5 cm dybt
og med 10-15 cm Afstand i Rækkerne. Navnlig de
korte, ret runde Bønner saas godt med Maskine,
hvorimod de lange, flade ikke kan saas saa
regelmæssigt; men paa større Arealer bruges det dog
almindeligt. Ellers haandsaas. Af Buskbønner med
middelstore Frø bruges 1 kg til 70—100 m Række
eller 120 kg til 1 ha; af de smaafrøede, hvoraf
flere har særlig stor Top, medgaar 1 kg til 2—400
m Række og 80—100 kg til 1 ha. Af Stangbønner
bruges der ca. 1 kg til 250 Stænger (5-6 om hver
Stang). Senere udtyndes Buskbønnerne til 12-20
cm og Stangbønnerne til 3-4 ved hver Stang.
Radrensning, Tværhakning og Hypning. Naar Bælgene
er fuldt udviklede, gennemgaas Planterne nøje for
at fjerne alle uægte, hvoraf der ofte ved vegetativ
Udartning bliver en Del, og muligt mærkes de
særlig gode Planter til Fremavl. Modningen af de
tidlige falder i gode Somre sidst i Aug.-først i Sept.;
af de sildigere i kolde Somre ofte helt ind i Oktbr.
Bælgene kan da afplukkes og bringes paa Tørreloft,
eller Planterne rykkes op; er Vejret godt, kan de
vejres ude paa Stykket, ellers bringes de under Tag
i god Træk eller lægges paa Stangpyramider eller
Lægteværk ude; Fugtighed skader let Frøene. Naar
Bælgene er godt tørre, tærskes med Plejl paa
Tærskesejl med Halmunderlag, eller med Maskine, men
forsigtigt for ikke at saare de store, endnu ikke
helt faste Frø. Soltørres helst. Haandpilles,
hvorved baade beskadigede, uægte og de af Bønnesyge
brunplettede frasøges. Udbyttet af Bønnefrøavlen er
i høj Grad svingende; 1800—2000 kg pr. ha er en
god Middelhøst af de haardføre, tidlig modne,
medens der sjældent naas mere end 1000 kg af de
middeltidlige. Frøenes Størrelse er meget
forskellig hos Sorterne og ogsaa efter Aargangen: Af
smaa Perlebønner f. Eks. gaar der 4—5000 til 1
kg; af middelstore Voks-, Bryd- og Snittebønner
c. 1500-2500, og af de største Stang-Snittebønner
kun 1000-1500. Spireevnen holder i 2-3 Aar (ofte
dog svag i 3die Aar); kræver mindst + 10° C. til
Spiring; spirer i 8-10 Døgn, med 80-100 pCt.
H. G—m.

<sp>Sygdomme paa Bønner:</sp>
Svampeangreb.
<table>
<td>1.<td>Stængler og Bælge bliver bløde og<br>overtrækkes med en hvid, vatagtig<br>Skimmeldannelse; i denne og i Plantens indre<br>Hulheder dannes sorte, faste<br>Svampeknolde ... <sp>Bægersvamp</sp>.
<td>2.<td>Brune Striber paa Stængelen af unge<br>Planter; kredsrunde, brune, tørre Pletter<br>paa Bladene; runde, brune, indfaldne<br>Pletter paa Bælgene; graahvide Prikker<br>paa Frøene ... <sp>Bønnesyge</sp>.
<td>3.<td>Brune, senere næsten sorte, afsmittende<br>Smaapletter paa Bladene, omgivne af en<br>gul Rand ... <sp>Bønnerust</sp>.
</table>

<sp>Skadedyr</sp> se under Ært.
F. K. R.

<sp>Bønner</sp>. <sp>Anvendelse:</sp> Bruges særlig
stuvede og ustuvede til Kødretter ved
Middagsbordet sammen med Kartofler og til Smørrebrød ved
Aftensbordet eller med rørt Smør. Anvendes ogsaa
med Fordel til Farsbuddinger, Gratin, Omelet,
Salater o. l. Bønnerne revles og koges ved Damp
eller dampes møre i lidt Vand. Voksbønner koges
som Regel hele; til Stuvning dog snittede i
Smaastykker, Prinsessebønner deles i skraa Firkanter.
Perlebønner bruges hele. Snittebønner snittes i
tynde, skraa Strimler eller strimles paa langs. Af
Flageoletbønnerne bruges de umodne, saftige
Kærner. Modne Bønnekærner bruges som andre
Bælgfrugter. — Bønner opbevares nedsaltede
(neddrysset med 1/2 kg Salt til 2 kg Bønner i Krukker eller
Tønder, forsynet med Pres), tørrede eller henkogte.
Se <sp>Henkogning</sp> og <sp>Tørring</sp>.
M. L.
</chapter>

<chapter name="Bønnesyge">
<b>Bønnesyge</b> (<sp>Gloeosporium
Lindemuthianum</sp>) er en meget farlig Fjende for
Dyrkningen af Havebønner, idet Planterne kan
ødelægges allerede i en ung Alder eller Bælgene blive
standsede i Udviklingen paa et tidligt Tidspunkt.
B. er mest iøjnefaldende paa de umodne Bælge (se
Afb.), hvor der fremkommer talrige rundagtige,
indfaldne Pletter af brunlig Farve og med en
mørkere, ophøjet Rand; paa Pletternes Midte ses
Svampens Sporehobe som smaa, lysebrune Punkter. Paa
Stænglerne viser B. sig som aflange brune Pletter;
paa Bladene fremkommer der kredsrunde, brune
Pletter, ofte med en ejendommelig koncentrisk
Tegning. I de svagt angrebne Bælge kan Bønnerne
naa til normal Modning; men Svampen kan fra
Bælgens Væg vokse ind i Bønnerne og smitte dem.
I det følgende Aar angribes de af disse smittede
Frø fremspirede Kimplanter meget haardt, og de
gaar i Reglen til Grunde; fra dem spredes Smitten
til de øvrige Bønneplanter. B. optræder især paa
lave Voksbønner. B. kan holdes nede ved en i
Sommerens Løb hyppig (hver 14. Dag) gentagen
Sprøjtning med Bordeauxvædske (se d. A.); dog bør
Snittebønner og Voksbønner ikke sprøjtes, naar
Bælgene er ved at udvikles, for at de ikke skal
blive forgiftede. Det sikreste Middel mod B. er
udelukkende at saa Bønner, som er høstede i
absolut fejlfri Bælge. Læggebønner af ukendt
Oprindelse afsvampes ved Nedsænkning i Formalin (100
gr Formalin til 40 kg Vand) i 10—15 Minutter,
hvorefter de tørres.
F. K. R.

<img>Bønnesyge.</img>
</chapter>

<chapter name="Bönor">
<b>Bönor</b> (s.) se <sp>Bønner</sp>.
</chapter>

<chapter name="Børstnellik">
<b>Børstnellik</b> (n.) se <sp>Dianthus barbatus</sp>.
</chapter>

<h1>C.</h1>

<chapter name="Cabomba">
<b>Cabomba</b> (Nymphæaceæ), Vandplanter med 2
Slags Blade: Undervandsblade og Flydeblade. De
første er stærkt indskaarne, de sidste er smaa,
skjoldformede, helrandede; Blomsterne er smaa. <sp>C.
aquatica</sp> Aubl., Meksiko, har gule, <sp>C.
caroliniana</sp> A. Gr., Nordamerika, har hvide
Blomster med gullig Midte. <sp>Kultur:</sp> Formeres ved
Deling og plantes i nærende Jord. Potten, hvori de
plantes, nedsænkes paa 30-40 cm dybt Vand. De
dyrkes bedst i Varmhus-Akvariet, men kan om
Sommeren ogsaa trives i Koldhus, ligesom de er
anvendelige til Stueakvarier.
A. L.
</chapter>

<chapter name="Cacalia">
<b>Cacalia.</b> <sp>C. articulata</sp> se <sp>Kleinia
articulata</sp>. <sp>C. cylindrica</sp> se <sp>Othonna
cylindrica</sp>. <sp>C. sonchifolia</sp> se <sp>Emilia
sagittata</sp>.
</chapter>

<chapter name="Cactus">
<b>Cactus</b> (Cactaceæ) omfatter baade Varm- og
Koldhus- samt Frilandsplanter. C. dyrkes i sydligere
Lande som Nytteplanter (Frugt- og Hegnplanter),
men her udelukkende som Blomsterplanter eller for
deres bizarre Formers Skyld. Deres Hjemstavn er,
saa vidt hidtil bekendt, udelukkende Amerika og
tilgrænsende Øer. De optræder lige fra
Nordgrænsen af de forenede Staters Territorium til
Patagonien i Sydamerika, en Strækning, der omfatter
over 70 Breddegrader, men findes i størst Mængde
paa Meksikos, Brasiliens og Chilis tørre Sletter.
Antallet af de kendte Arter er allerede nu meget
stort, og der kommer stadig ny til; noget bestemt
Tal kan ikke opgives, da Meningerne om, hvad der
er Art, og hvad der er Varietet eller Kulturform,
er meget delte blandt Botanikerne. Deres
Tilbøjelighed til Krydsning mellem selv temmelig
fjerntbeslægtede Arter samt de Variationer, der betinges
af forskellige Forhold paa Voksestederne, gør den
rette Bestemmelse af Navnene meget vanskelig.
Skønt de findes spredt over saa store Territorier, er
Betingelserne for deres Trivsel dog nogenlunde ens
overalt, saa at der, fraset Varmeforholdene, kan
blive Tale om en Kultur, der er fælles for
Flertallet. <sp>Kultur:</sp> Formeringen sker i
Almindelighed let og foregaar enten ved Frøudsæd, Stikning
eller Podning. Frøet, der beholder sin Spirekraft i
flere Aar, saas om Foraaret i Skaale eller
Trækasser, fyldte med en Blanding af Sand, Løvjord eller
helt forraadnet Gødning og lidt Lyngjord; det
dækkes kun svagt, overbruses og holdes paa en
Varmegrad af 20-25° C. Fra den Tid, Saaningen er sket,
maa Jorden ikke tørre ud. Frøet spirer sædvanlig
i Løbet af 2-4 Uger (i nogle Tilfælde i Løbet af
5-6 Dage). De unge, saftige Frøplanter skygges i
stærk Sol, og naar de har begyndt at danne Torne,
prikles de i flade Trækasser med den tidligere
angivne Jordblanding. Der mindskes nu lidt med
Vandingen, Jorden maa dog ikke tørre helt ud, og
Planterne vænnes til mere Sol og Luft.
Overvintringen sker temmelig tørt i et lyst Lokale med
10-12° C. Næste Foraar gives større Afstand
mellem Planterne, der i øvrigt behandles som forrige
Sommer. Formering ved Stiklinger er oftest meget
let, og det er ligegyldigt, om Stiklingerne kun er
faa cm eller flere m lange. Roddannelsen foregaar
lige let. Til Stiklinger benyttes Stængelstykker,
Sideskud eller (hos enkelte Mammillarier) en Vorte,
der efter at have dannet Rødder frembringer en
eller flere unge Planter. Snitfladen af Stiklingerne
udsættes for Solen i nogle Timer eller Dage, hvad
der retter sig efter Størrelsen og Saftmængden,
hvorefter de henlægges 8-14 Dage paa et tørt,
skygget Sted, plantes derpaa i en let, sandblandet Jord
og vandes meget sparsomt, indtil de begynder at
vokse; nogen Skygning i den første Tid kan i
enkelte Tilfælde være nødvendig. Den bedste Tid til
Stikning er Maj-Aug. Podning benyttes ofte til
enkelte vanskelige Arter for at skaffe raskere Vækst
og anvendes især ved Epiphyllum. Til
tyndstænglede Arter anvendes Spaltpodning eller
Sidepodning; de runde Former skæres simpelthen over ved
et horisontalt Snit, og Podestykket, som i Omfang
maa passe nogenlunde til Underlaget, sættes
ovenpaa dette. Ved Spalt- og Sidepodning fæstes
Podestykket paa sin Plads ved Hjælp af en Cactustorn.
Ved den sidstnævnte Podningsmaade bindes et blødt
Baand over den øverste Ende af Podestykket og
derfra under Pottens Bund, saa at ingen
Forskydning kan iinde Sted, indtil Sammenvoksningen er
sket, hvorpaa Baandet fjernes. De første 8-14 Dage
efter Podningen stilles Planterne lidt skygget og
holdes temmelig tørt; det maa undgaas, at der
kommer Vand (ved Sprøjtning o. s. v.) ind mellem
Saarfladerne. Kulturen for de fleste C. kan
beskrives under eet (angaaende Afvigelser se de enkelte
Slægter). De fordrer næsten alle en bestemt,
begrænset Hvile- og Vækstperiode. Potterne maa have
godt Afløb for Vandet; hvilken Jordblanding man
henytter, har i og for sig mindre Betydning, naar
Yderligheder undgaas; men det gælder om at
indrette Vandingen efter Plantens Behov. I Hviletiden
fra Novbr. til Foraaret vandes sparsomt og mindre,
jo større Potter og jo koldere Planterne staar; naar
Væksten begynder, forøges Vandingen, og naar
Planterne staar i fuld Vækst, vandes saa ofte,
Jorden en tør; om Efteraaret indleder man
Hvileperioden ved at mindske Vandingen. De fleste C.
taaler fuld Sol, naar Luften har uhindret Adgang,
men de svides let, naar de pludselig udsættes for
Solen, f. Eks. naar de flyttes fra Hus eller Stue til
Friland, hvor de fleste Arter trives bedst om
Sommeren. Planterne holdes enten i Potte Aaret rundt
og nedgraves da om Sommeren paa et Grusbed,
eller de udplantes frit i Bænk eller Bed, men maa i
saa Fald plantes i Potte saa tidligt (sidst i Aug.),
at de kan naa at danne ny Rødder før Vinteren.
Potterne maa ikke være for store; Omplantning
foretages kun, naar Planten mangler Plads, eller naar
Væksten af en eller anden Grund er gaaet i Staa.
Direkte fra Amerika forskrevne Planter behandles
med særlig Omhu og overvintres varmere end de
her opelskede Planter. De fleste C. kan nøjes med
en Vintertemperatur af 8-12° C.
J. K. J.

<sp>Cactus til Friland</sp>. Nogle Cactus-Arter
har vist sig haardføre paa Friland under visse
Betingelser, af saadanne kan følgende særlig nævnes:
<sp>Echinocactus glaucus</sp> K. Schum.; med
blaaliggrønne Skud og rosa Blomster;
<sp>Echinocereus phoeniceus</sp> Lem., stærkt tornet og
med skarlagenrøde Blomster; <sp>Opuntia
camanchica</sp> Engelm. med gullige eller gulligrøde
Blomster; <sp>O. missouriensis</sp> DC.; <sp>O.
rhodantha</sp> K. Schum. stærkt tornet og <sp>O.
xanthostemma</sp> K. Schum. Alle Arterne er fra
Amerika. Frilands-Cactus plantes paa Stenhøje
eller Ruiner, paa Steder, hvor de bliver vel udsatte
for Solens Paavirkning og hvor der er godt
Aftræk for Vandet. Jorden maa være porøs, hvilket
opnaas ved rigelig Indblanding af Grus og
Kalkgrus. Om Vinteren dækkes Planterne med
Granris. Formering sker ved Stikning af Sideskud.
A. L.
</chapter>

<chapter name="Cajophora">
<b>Cajophora</b> (Loasaceæ). <sp>C. lateritia</sp> Benth.
(Loasa aurantiaca Hook.), Chili, klatrende, enaarig
Frilandsplante, som Koldhusplante fleraarig,
anvendelig til Espaliering; 2 m og derover; smukke,
teglrede Blomster i Aug.-Oktobr. <sp>C. I.
Herbertii</sp> har større, mørkere røde Blomster.
<sp>Kultur:</sp> Saas i Febr.-April i varm Bænk eller Potte,
prikles, plantes senere hver i sin Potte og
udplantes sidst i Maj med 60-75 cm Afstand. Ynder
solrigt, ikke for fugtigt Voksested. Frøets Spirekraft
3 Aar; Spiring i Løbet af 2 Uger.
L. F.
</chapter>

<chapter name="Caladium">
<b>Caladium</b> (Araceæ), Varmhus. De talrige, mest
ved kunstig Krydsning frembragte Former, der nu
findes i Kultur og mere end nogen anden tropisk

<img>Caladium argyrites.</img>
Bladplante glimrer i alle mulige Farvetegninger,
stammer fra en halv Snes Arter i det tropiske
Sydamerika, hvoriblandt kan nævnes den lille,
nydelige. <sp>C. argyrites</sp> Lem. med kridhvide
Pletter i de smaa grønne Blade, og <sp>C. bicolor</sp>
Vent. med blaaliggrønne Blade samt hvide og
rødlige Pletter mellem Ribberne; navnlig er
sidstnævnte Stammoder til mange nyere Former.
Følgende prægtige Sortiment af ældre, nyere og ny,
ganske fortrinlige Sorter kan anbefales som udsøgt
ved mange Aars Forsøg: Baron Ad. de Rothschild,
prægtig rød med talrige lysere Pletter. Baronne
James de Rothschild, lav Vækst, rosa med
karminrøde Ribber. Baronne Clara de Hirsch, ekstra
hvidlig med talrige røde Prikker. Charlemagne, store
mørkrosa Blade med mørkere Ribber, en af de
bedste. Comtesse de Brosse, ekstra lav lyserød.
Crownprince of Siam, lav, gennemsigtig, glinsende rød
med store rosa Pletter. Diamantina, høj Vækst,
gennemsigtig rosa med Perlemorsglans, røde Ribber.
Don Franzisco de Suza, gulgrøn med fuldstændig
gennemsigtig, rosaviolet Midtparti, meget
ejendommelig. Emilie Verdier, gennemsigtig hvidlig
med grønne Ribber. Feliciano Coelho, grøn Rand og
Ribber, prægtig rød og rødpunkteret. Gireoud, høj,
gullig-grøn med hvidlige Ribber, overstænket med
rødlige Pletter, højst aparte. Hortulania,
gennemsigtig karminrosa Midte med grøn Rand, meget
fin. Ibis Rose, Dværgsort af fineste rosa Farve
(Ibisfarve). João Gandra, herlig rødt Midtparti med
bred gullig Indfatning, ekstra. John Laing, ekstra
smuk rosenrød Midte med bred kremehvid
Indfatning. Joseph Cremazy, tæt Vækst, paafaldende
Farve: rød og grøn med lysrøde Ribber, overstrøet
med hvide Pletter. Lady Dorrington, prægtigt Blad,
blaalig-graat med lysrosa Midte, elfenbenshvide
Ribber, talrige blodrøde Pletter. Louis A. van
Houtte, lav med store, dybt blodrøde Blade. Mad.
Imbert Koechlin, høj, de unge Blade fuldstændig
mælkehvide, senere lys-grønlige, røde Pletter,
Pragtsort. Michel Büchner, skinnende rød
Dværgsort. Ornatum, metalglinsende rød og grøn. Puvis
de Chavannes, meget smuk rød, rigt punkteret.
Raymond Lemoinier, prægtig rød og kremegul. Rio
de Janeiro, rosa Midte, grøn Rand med rosa Pletter,
ofte klar gennemsigtig. Red Ensign, glinsende
mørkred Pragtsort, en af de allerbedste. Reine de
Suede, ejendommelig rosa Farve af stor Skønhed.
Scarlet Pimpernell, prægtig rød med bred, gullig
Rand. Silver Queen, ekstra ensfarvede, rent hvide
Blade. Souv. de la Baronne A. de Rothschild, ren
hvid, gennemsigtig Grundfarve, rosa skatteret. Souv.
de Mlle. Henriot, lav Vækst, røde Ribber og Midte,
omgiven af en Dobbeltzone af blaalig-hvidt og
grønt, stænket med store renhvide Pletter. Souv.
de M. I. Burn, smuk rød og grøn, stærkt plettet og
marmoreret. Thomas Tomlinson, meget smukt
flammet rød. Verdi, lakrødt Midtparti med skarpt
afgrænset grøn Indfatning. Virginalis, ekstra ren
hvid med grønne Ribber. William Bull, prægtig
rød Dværgsort. <sp>Kultur:</sp> Formeres ved
Fradeling af Smaaknolde eller Udskæring med en skarp
Kniv af spirede Knopper paa de ældre Knolde.
Saarene tørres og indgnides med pulveriseret Trækul.
Naar Knoldene begynder at spire i det tidlige
Foraar, lægges de i forholdsvis smaa Potter med
stærkt Dræn i en Jordblanding af Lyngjord,
Bladjord, Sphagnum, Trækul og Grus og drives frem
paa Undervarme i Formeringshuset; er det kraftige,
ældre Knolde, kan de anbringes uden Undervarme i
Varmhuset ved en Temperatur af 20-25° C.; de
vandes sparsomt fra Begyndelsen, men kræver om
Sommeren rigeligt Vand. De omplantes mindst 2
Gange i Løbet af Sommeren, efterhaanden som de
fylder Potterne med Rødder, og der tilsættes noget
kraftigere Jord, f. Eks. gammel Gødning og
Kompostjord. Jorden maa ikke være tung eller for
findelt. En rask Vækst maa stadig vedligeholdes,
senere ved Hjælp af tynd, flydende Gødning; de
skygges let, men anbringes ellers saa nær Glasset som
muligt, hvad der betinger Farvernes Intensitet. De
kan forblive hele Sommeren i Varmhuset, hvor de
ved deres dekorative Virkning, baade i Samling og
fordelte mellem andre Planter, vil være
iøjnefaldende. Grønne Bladlus fjernes bedst ved let
Tobaksrygning. Naar Planterne begynder at tabe de
ældste Blade hen paa Eftersommeren, mindskes
Vandingen lidt efter lidt, indtil den ved Vækstens
Afslutning helt ophører; det er meget vigtigt, at de
i denne forberedende Hviletilstand beholder den
høje Lufttemperatur og ikke udsættes for Dryp.
Naar de sidste Blade visner af Mangel paa Vand,
sættes Potterne til fuldstændig Udtørring, helst paa
en Hylde i Varmhuset, indtil Jorden er asketør og
Rødderne visnede. Knoldene kan da tages ud,
omlægges i Smaapotter i samme tørre Jord og
omgives med et Lag pulveriseret Trækul. De
opbevares paa en tør Hyldeplads, helt sikrede mod
Dryp, ved en Temperatur af 18-25 ° C.
Opbevaringen om Vinteren kræver stor
Agtpaagivenhed, men lykkes udmærket paa den her angivne
Maade.
M. H.
</chapter>

<chapter name="Calamintha">
<b>Calamintha</b> (Labiatæ), Staude. <sp>C. coccinea</sp>
Benth., Florida, skarlagenrøde Blomster hele
Sommeren; overvintres i Hus; unge Stiklingplanter
udplantes i Maj. <sp>C. grandiflora</sp> Moench.,
Sydeuropa, c. 30 cm høj; purpurrøde Blomster;
Juli-Septbr. C. er haardfør under Dækning.
<sp>Kultur:</sp> Formeres ved Frø og Deling. Dyrkes i porøs,
nærende Jord.
G. B.
</chapter>

<chapter name="Calampelis scabra">
<b>Calampelis</b> scabra se <sp>Eccremocarpus
scaber</sp>.
</chapter>

<chapter name="Calamus">
<b>Calamus</b> (Palmaceæ), Varmhusplante. Stammen
hos disse Palmer er som Regel ikke opretstaaende,
men derimod lang, glat og tynd samt forsynet med
forskellige Organer, ved Hjælp af hvilke den hefter
sig fast til andre Planter; paa denne Maade kan
den opnaa en Længde af 100-175 m. De
fjerformede Blade er spredte op ad den lange Stamme.
<sp>C. dealbatus</sp> er en meget smuk, nyere Art,
hvis Blade som unge er stærkt røde, men
efterhaanden bliver mørkgrønne; den kan blive indtil
16-18 m høj. <sp>C. Rotang</sp> L., Spanskrør,
Ostindien. For at disse Palmer kan opnaa Frodighed,
bør de til Stadighed have stærk Rodfugtighed,
ligesom man bør benytte lette Jordarter som
Sphagnum, Lyngjord og Sand med ringe Tilsætning af
Markjord. De egner sig som ældre kun til meget
store Palmehuse. <sp>Kultur</sp> se Palmer.
M. H.
</chapter>

<chapter name="Calandrinia">
<b>Calandrinia</b> (Portulacaceæ). <sp>C. Buridgii</sp>
hort., Chili, enaarig Sommervækst; 25-35 cm;
kobberrøde Blomster i Juni-Aug. <sp>C. speciosa</sp> Lehm.
(C. Lindleyana bort.), Kalifornien, enaarig
Sommervækst, 25-40 cm; violetrøde Blomster i
Juni-Aug. <sp>C. umbellata</sp> D. C., Chili, en-eller
fleraarig; 10-15 cm høj og 15-20 cm bred;
mørkvioletrøde Blomster i Juli-Septbr. Er alle
anvendelige til smaa Blomsterbede, Indfatning og Stenhøj.
De smukke, glinsende Blomster, der fremkommer
i stor Mængde, aabner sig kun, naar Solen skinner
paa dem. <sp>Kultur:</sp> Saas i Potte i Marts-Maj,
taaler ikke godt Omprikling og udtyndes derfor
til 1-3 i hver Potte; udplantes sidst i Maj med
15-20 cm Afstand. Kan ogsaa saas paa
Voksestedet i April-Maj og udtyndes da til 10-20 cm
Afstand; Jorden maa være godt findelt og jævn;
det fine Frø saas tyndt og dækkes ikke, men
klappes derimod temmelig fast. Ynder let, sandet Jord
og fuld Sol. Frøets Spirekraft 3 Aar; Spiring i
Løbet af 1-2 Uger.
L. F.

<img>Calandrinia umbellata.</img>
</chapter>

<chapter name="Calanthe">
<b>Calanthe</b> (Orchidaceæ). Fyrretyve Jordorchidéer
fra Himalaya og Assam. Af Slægtens Arter
dyrkes dog nu kun faa, medens nogle tiltrukne
Hybrider er Genstand for Massekultur paa Grund af
deres overordentlige Værdi som Snitblomster. Den
allerbedste Hybrid er <sp>C. Veitchii</sp> Lindl., som
blev tiltrukket i England for over 50 Aar siden.
Den har store graa Bulber og prægtige lysegrønne,
kræmmerhusformede Blade, som falder af hen paa
Efteraaret, naar Blomsterstænglerne kommer frem.
Disse udvikler sig i Okt.-Nov. til 40-60 cm Længde
og blomstrer i December. Blomsterne er 4-5 cm,
livligt rosafarvede og talrige i elegant bøjede,
ligesidede, oprette Klaser. Afskaarne holder Blomsterne
sig i Vand i flere Uger og udvikler sig endda til
den sidste Topknop. Af den ægte C. Veitchii
dyrkes i Göteborg Trädgårdsförening en Mængde
Eksemplarer, som hver især til hver Jul frembringer
2-5 Blomsterstængler til høj Pengeværdi. <sp>C.
Harrisii</sp> er en ny, ren hvid Hybrid, som nu
udbydes fra England og besidder samme gode
Egenskaber som den foregaaende. <sp>C. vestita</sp> Vall.,
Indien, er en Art med lignende Egenskaber som
foregaaende, men noget svagere i Habitus og ikke
fuldt saa livskraftig i Kultur. Blomsterne er
mælkehvide med grøngult Øje paa Læben. Der
findes Varieteter med rødt Øje, med gult Øje og
med svagt rosafarvet Læbe, som alle fortjener
Opmærksomhed som gode Snitblomster. Blandt Arter,
som forekommer i Orchidésamlinger, dog mest i
botaniske Haver, kan nævnes: <sp>C. Masuca</sp> Lindl.,
vedvarende grønne Blade og smaa, violette
Blomster i opret Klase. <sp>C. veratrifolia</sp> R. Br.,
lig foregaaende, men med smaa hvide Blomster.
Faa Orchidéer kan jævnføres med C. Veitchii og
C. vestita til praktisk Brug som Buket-, Kranse-
eller Vaseblomster. Vel er Cattleyablomsterne
mere pragtfulde og Cypripedium mere holdbare,
men C. kan ikke desmindre optage Konkurrencen
med dem, ikke mindst paa Grund af dens fine,
skønne Farve og elegante Form, men maaske mest,
fordi den er en Juleblomst, d. v. s. de nævnte
Hybrider blomstrer til det store Julemarked, hvor
Blomsterne er mere efterspurgt end sædvanligt. I
de senere Aar er der indført i Handelen en Del
forskellige Former under Navn af C. Veitchii, deres
Blomster er dog væsentlig forskellige fra den
oprindelige Art og er ikke saa værdifulde for
Handelsgartneriet, idet de har en mindre smuk Farve
og dertil sidder i lang Afstand fra hinanden paa
lange, næsten rankende Stængler. Den oprindelige
smukke Form, som indførtes til Göteborgs
Trädgårdsförening allerede 1871, er nu meget
vanskelig at faa fat i. <sp>Kultur:</sp> De for
Handelsgartneriet værdifulde Calanthe-Sorter, C. Veitchii med
sine forskellige Former og C. vestita med sine
Varieteter, dyrkes i Varmhus, som bør opvarmes hele
Aaret rundt. Temp. bør ikke gaa under 20 ° C.,
men holdes paa 25-28 ° C. Naar Blomstringen er
sluttet, og Planterne er indgaaet i deres absolute
Hviletid, kan Temperaturen sænkes til 14-16 ° C.,
hvorhos al Vanding ophører. Om Foraaret, i
Marts-April, renses Bulberne fuldstændigt for alle døde
Rødder og det gamle Plantningsmateriale, hvorpaa
der indsættes 1 à 2 Bulber i en 13 cm Potte, fyldt
med god Bøgeløvjord og Græstørvjord, blandet med
lidt Hvidmos og Sand. Efter som Rodslaaningen
gaar for sig, og Bladene udvikles, øges Vandingen,
for under Bulbdannelsen at blive meget rigelig,
af og til med flydende Kogødning. Mod Sol
skygges omhyggeligt. Naar Bladene begynder at gulne
og Blomsterknopperne viser sig, mindskes
Vandingen, og ophører aldeles, naar Blomsterne er
skaaret af. Man overvintrer derefter Bulberne absolut
tørre, som Begonia- og Gloxiniaknolde. De ikke
løvfældende Sorter dyrkes som Cypripedium (se
denne A.).
Ax. Hzn.
</chapter>

<chapter name="Calathea">
<b>Calathea</b> se <sp>Maranta</sp>.
</chapter>

<chapter name="Calceolaria">
<b>Calceolaria</b> (Scrophulariaceæ), Koldhus- og
Udplantningsplanter. Man dyrker 2 Grupper af C.,
nemlig de saakaldte urteagtige, der er toaarige og
altid holdes under Glas, og de træagtige, der er
fleraarige, overvintres i Koldhus og bruges til
Udplantning om Sommeren. De <sp>træagtige C.</sp>
stammer fra <sp>C. rugosa</sp> Ruiz & Pav., Chili, gul,
<sp>C. violaceæ</sp> Cav., Chili, violet, og flere andre.
Medens man tidligere dyrkede en Mængde Former
i flere Farver og med forskellige Tegninger, dyrkes
nu for Tiden kun nogle enkelte ensfarvede gule
og brune. De bedste Sorter til Udplantning er:
<sp>Prince of Orange</sp>, gul og brun, <sp>Triomph
du Nord</sp>, store gule Blomster, og
<sp>Troubadour</sp>, brune Blomster. <sp>Kultur:</sp> De træagtige
C. formeres ved Stiklinger i Septbr. Disse stikkes
i let, sandblandet Jord og anbringes paa et
skyggefuldt Sted. Da de ikke fordrer Varme, kan
Potterne eller Kasserne med Stiklinger blot sættes
ved en Nordmur, hvor de skærmes for Vinden, og
hvor man kan dække dem i alt for stærk Regn.
De overvintres frostfrit og lyst, og i Marts
plantes de i Smaapotter, hvorefter de anbringes paa
kold eller halvvarm Bænk. De holdes luftigt og
skyggede for stærk Sol; rigelig Fugtighed saavel
ved Rod som Top. Sidst i Maj udplantes de paa
Blivestedet, hvor de, endog i Halvskygge, vedbliver
at blomstre, til Frosten indfinder sig.

De dyrkede <sp>urteagtige C.</sp>, der tidligere var
Genstand for omfattende Dyrkning, er Krydsninger
— <sp>C. hybrida</sp> — af <sp>C. corymbosa</sp> Ruiz &
Pav., Chili, gul med rødlig Tegning, <sp>C.
purpurea</sp> Lodd., Chili, rødviolet, og flere andre
Arter. Ved et omhyggeligt Udvalg og ved kunstig
Befrugtning er Blomsterne nu naaede til en
Størrelse og en Farvepragt, der langt overgaar
Stamformernes, ligesom der ogsaa er opnaaet en
smukkere og mere sluttet Vækst. Grundfarven hos de
urteagtige C. er gult i forskellige Nuancer, og
endskønt der af en Udsæd vil fremkomme Planter
med ensfarvede Blomster, er dog Reglen, at
Blomsterne er tegnede paa den mest afvekslende Maade
med andre Farver, særlig brune og røde.
<sp>Kultur:</sp> De formeres ved Frø, som faas i enhver
Frøhandel, men man maa sørge for at sikre sig Frø
af gode Stammer. Frøet saas i Juli-Aug. i fint
sigtet og sandblandet Jord, som før Saaningen
vandes med en fin Bruse. Frøskaalene maa have
rigelig Dræning. Frøet, som er meget fint, dækkes
ikke, men trykkes svagt, hvorefter en Glasskive
lægges over. Frøskaalen anbringes i en kold Bænk,
hvor den nedgraves i Grus; Glasskiven vendes hver
Dag, og der vedligeholdes jævn Fugtighed og
Skygge, til Frøet spirer. Naar de unge Planter er
store nok, prikles de i let Jord og anbringes atter
i kold Bænk, men vænnes lidt efter lidt til Luften.
Senere plantes de enkeltvis i Smaapotter i god
Varmebedsjord, og i disse Potter overvintres de.
Den bedste Plads for dem i Vintertiden er en
frostfri, lys Bakke, hvor der kan luftes godt, eller en
Hylde i Koldhuset nær Glasset. De vandes
sparsomt i Løbet af Vinteren, men maa dog nødig
komme til at hænge med Bladene paa Grund af
Tørke. I Febr. eller Marts Maaned vil Væksten
begynde, og de fordrer da Ompotning i større
Potter, som maa forsynes med godt Vandaftræk.
Jordblandingen maa være meget kraftig og bestaa af
2 Dele Græstørvjord, ikke for findelt, 1 Del
Løvjord og 1 Del gammel Ko- eller Faaregødning,
hvortil sættes groftkornet Sand og Trækul i
Smaastykker. Planterne anbringes derefter i en kold
Bakke, nedgraves i Grus og holdes skyggede for
stærk Sol, men med rigelig Luft. Da det er af
væsentlig Betydning, at Planterne aldrig mangler
Næring, maa Ompotning gentages, inden Potterne
fyldes med Rødder; til sidste Ompotning kan der
godt anvendes 25 cm Potter. Naar Planterne er i
god Vækst, kan man vande med svagt
Gødningvand. Dersom C. faar det for tørt enten ved Rod
eller Top, vil de grønne Bladlus hurtig indfinde
sig, og man maa da, saa snart de opdages, ryge
med Tobak for at udrydde dem, da Bladene ellers
snart vil ødelægges. For alle Tilfældes Skyld er
det rettest at give en god Rygning lige inden
Blomstringen. Denne vil som Regel begynde sidst
i Maj og vare 6-8 Uger; man forlænger
Blomstringstiden, naar Planterne staar i Koldhuset, ved
at holde dem let skyggede og lufte saa meget som
muligt uden at give Gennemtræk. Ved at afknibe
den først fremkomne Blomsterstængel kan
Blomstringen ogsaa udsættes noget.
G. N. B.

<sp>Calceolaria til Friland</sp>. <sp>C.
polyrrhiza</sp> Cav., Patagonien. En lille fleraarig Urt,
10-12 cm høj med bredt lancetformede Blade og
faablomstrede oprette Stande af gule Blomster i
Juni-Juli. Plantes paa Stenhøj i Halvskygge paa
ikke for tør Plads.
A. L.

<sp>Calceolaria scabiosæfolia</sp> Sims., Peru,
enaarig Sommervækst, anvendelig til Blomsterbede,
Rabatter og god til Afskæring, 50-60 cm,
lysegule Blomster i Juni-Septbr. <sp>Kultur:</sp> Saas i
Marts-April i halvvarm Bænk eller Potte,
udplantes i Maj med 25 cm Afstand; kan ogsaa saas paa
Voksestedet i April, udtyndes til 15-20 cm. Ynder
luftigt, halvskygget Voksested. Frøets Spirekraft
3 Aar; Spiring i Løbet af 1-2 Uger.
L. F.

<sp>Calceolaria til Frøavl</sp> udsaas i
Juli-August, prikles og indpottes i 6 cm Potter for at
overvintres koldt og lyst. De omplantes i
Marts-April i 12-15 cm Potter og anbringes i Slutningen
af Maj paa et Nordstillads eller, i Mangel heraf,
luftigt og med rigelig Skygge. Calceolaria maa
sorteres stærkt for kun at beholde storblomstrende,
godt farvede Blomster. Blomsterne befrugtes ved
Hjælp af en lille fin Pensel, efterhaanden som de
udvikler sig. Frøet modnes i Juni-Juli og maa
høstes af flere Gange. Renses ved at gnides paa
et Sold og drøftes paa Trug.
H. G.

<img>Calceolaria hybrida.</img>
</chapter>

<chapter name="Calciumcarbid">
<b>Calciumcarbid,</b> som ved Berøring med
Fugtighed udvikler Acetylengas, bruges blandt andet til
at dræbe Muldvarpe paa den Maade, at Stykker
af Carbiden lægges ind i Gangene. Kan undertiden
ogsaa anvendes til Udryddelse af i Jorden levende
Skadeinsekter, men kan af flere Grunde ikke
anbefales, bl. a. er Acetylengassen giftig ogsaa for
Planter.
A. T.
</chapter>
<chapter name="Calendula">
<b>Calendula</b> (Compositæ). <sp>C. officinalis</sp> L.,
Morgenfrue, Ringblomme (s. og n.), Sydeuropa,
enaarig Sommervækst, 40-70 cm, Blomstens Farve
varierer fra bleggul til mørkegul og orangegul;
blomstrer i Juli-0ktbr.; ved gunstigt Vejr endog
til Decbr. <sp>C. off. fl. pl. grandiflora</sp> har
store, fyldte, dyborange Blomster. Formerne: <sp>Le
Proust</sp> har tætfyldte, orange, <sp>Meteor</sp>
tætfyldte, lysorangestribede, <sp>Prince of Orange</sp>
tætfyldte, mørk-orange Blomster. Er alle meget
anvendelige i mindre som større Haver til
Blomsterbede, Rabatter og i Udkanten af Busketter; er
af god Virkning, naar de ses paa længere Afstand.
Blomsterne er gode til Afskæring, og særlig
kærkomne i de sene Efteraarsmaaneder. <sp>Kulturen</sp>
er yderst let; de trives overalt; saas i April-Juni
paa Voksestedet; Frøplanterne udtyndes til 30-40
cm Afstand. Frøet modner let hos os; Spirekraft
4 Aar; Spiring i Løbet af 1 Uge. — <sp>C. pluvialis</sp>
L. (Dimorphotheca p. D.C.), Kap., enaarig
Sommervækst, 20-40 cm; Blomsterne, der fremkommer i
Juli-August, er smukt renhvide med gul Skive,
omgiven af en violet Ring, Bagsiden purpur. Hen
paa Eftermiddagen lukker Blomsten sig og aabner
sig slet ikke om Dagen, naar Regn er i Vente.
<sp>C. p. fl. pl.</sp> (C. Pongei hort. fl. pl.) har fyldte
Blomster. <sp>Kultur:</sp> Saas i April-Maj paa
Voksestedet, udtyndes til 20-25 cm Afstand. Ynder fuld
Sol, i øvrigt nøjsom. Frøets Spirekraft 2-3 Aar;
Spiring i Løbet af 1 Uge.
L. F.

<sp>Calendula til Frøavl</sp> udsaas Efteraar
eller Foraar i Rækker rned 30 cm Afstand. De
udtyndes til en Afstand af c. 10 cm mellem
Planterne, og særlig ved de ny storblomstrende Sorter
foretages en skarp Sortering. Frøet modnes
Aug.-Septbr. og høstes i flere Gange ved at afplukke
Frøhovederne efterhaanden som de modnes.
H. G.
</chapter>

<chapter name="Calla">
<b>Calla</b> (Araceæ). <sp>C. palustris</sp> L., Kær-Mysse,
Europa, Danmark, Sumpplante med krybende
Rodstok, smukke, blankgrønne, hjerteformede Blade og
med et hvidt Hylsterblad ved Grunden af
Blomsterstanden. <sp>Kultur:</sp> Formeres let ved Deling
og fordrer moseagtig Dyndjord samt lav Vandstand.
— <sp>Calla for Koldhus</sp> se <sp>Richardia</sp>.
A. L.
</chapter>

<chapter name="Callichroa">
<b>Callichroa</b> se <sp>Layia</sp>.
</chapter>

<chapter name="Calliopsis">
<b>Calliopsis</b> se <sp>Coreopsis</sp>.
</chapter>

<chapter name="Callirrhoë">
<b>Callirrhoë</b> (Malvaceæ). <sp>C. pedata</sp> A. Gray.,
Nordamerika, enaarig Sommervækst, anvendelig til
Blomsterbede, Rabatter og Afskæring, indtil
80-100 cm, glinsende, purpurviolette Blomster med
hvid Grund i Juli-Okt. <sp>C. p. nana compacta</sp>
har lignende Blomster som Arten, men en
smukkere, mere sluttet Vækst; c. 40 cm. <sp>C.
involucrata</sp> A. Gray. (C. verticillata hort.), Teksas,
enaarig Sommervækst, under Dækning fleraarig,
anvendelig til Rabatter og Stenhøje; nedliggende,
c. 80 cm lange Stængler, som kan opbindes, hvis
den bruges som Rabatplante; har større Blomster
end foregaaende. <sp>Kultur:</sp> Saas alle i kold
Bænk eller Potte i Marts-April, udplantes i Maj,
C. p. med 40-50 cm, C. p. n. c. med 30-40 cm og
C. i. med 60-80 cm Afstand. Ynder let Jord og
solrigt Voksested. Frøets Spirekraft 3-4 Aar;
Spiring i Løbet af 2-3 Uger.
L. F.
</chapter>

<chapter name="Callistemon">
<b>Callistemon</b> (Myrtaceæ), Koldhusplante fra
Australien: en høj Busk med vellugtende,
stedsegrønne, lancetformede Blade og skinnende røde
Blomster med lange, fri Støvdragere; Blomsterne
sidder tæt sammen op til Grenene, saa det hele
minder om en Flaskerenser; det ny Skud fremkommer
lige over Blomsterne. <sp>C. lanceolatus</sp> D. C.
mørk-skarlagenrød Blomst; Juni-Aug.; særlig <sp>C. l.
semperflorens</sp> (Metrosideros semperflorens
Lodd.) er en overordentlig villigtblomstrende
Stueplante. <sp>C. speciosus</sp> D. C., mørkerød;
Juni-Aug. <sp>Kultur:</sp> Formeres ved Frø, der saas i
sandet Tørvejord og holdes varmt og fugtigt, men
i Reglen ved Stiklinger under Glasklokke i Aug.
Har Stiklingerne ikke slaaet Rødder i Løbet af
Vinteren, maa de om Foraaret sættes i en Bakke
eller paa Varmebed. De unge Planter maa
skygges. For ældre Planters Vedkommende er
Lyngjord, blandet med lidt Lerjord og Tørvebrokker, at
anbefale; de holdes i smaa Potter. C. overvintres
ved 6-8 ° C., og om Sommeren
udflyttes de paa Friland i
Halvskygge. Planten maa fra Tid
til anden beskæres, hvilket
udføres, før Væksten begynder om
Foraaret.
F. E.

<img>Callistemon
speciosus</img>
</chapter>

<chapter name="Callistephus">
<b>Callistephus</b> (Compositæ). <sp>C.
chinensis</sp> Nees., Asters,
Kina, Japan, enaarig
Sommervækst. At »Sommerasters« er
i saa stor Yndest, har sin Grund
i, at den i sig forener alle de
Dyder, som med Billighed kan
forlanges hos en Sommerplante.
Hvad enten den anvendes til
Beplantning af større eller
mindre Bede, i Rabatter eller
Udkanten af Busketter, er den
lige udmærket; de udvoksede
Planter i fuld Blomst kan uden
Skade flyttes fra Sted til
andet, ligesom de ogsaa, forinden
Blomsterne er fuldt udviklede,
kan plantes i Potter uden at
lide det mindste, naar de blot
nogle Dage efter
Indplantningen hensættes paa et skygget
Sted og holdes godt fugtige.
Endelig er Blomsterne af de
høje og middelhøje Varieteter
fortræffelige til Afskæring,
nogle endog overordentlig
dekorative til dette Brug. Selve
Blomsterne er gennemgaaende
særdeles smukke og med rig
Farvevariation; de haves i
næsten alle Farver, lige fra snehvid til dybrød og
fra sart porcellænsblaa til sortblaa. De kan haves
i Blomst fra Juli til det sene Efteraar, altsaa paa
en Tid, hvor Mangel paa andre Blomster bliver
følelig, og de er meget holdbare baade paa
Planten og som afskaarne i Vand. Naar dertil føjes,
at Kulturen er let, Planten nøjsom og haardfør, er
det ganske naturligt, at den er uundværlig for
enhver Have. Af Varieteter og Former findes et
Utal, saavel en- som tofarvede og stribede, ældre
og nyere, og stadig fremkommer Forbedringer,
særlig i Retning af Blomstens Bygning, saa det
synes, at der endnu er en vid Mark aaben for ny,
gode Variationer. Her at nævne alle, vil føre for
vidt og er ogsaa overflødigt, hvorfor kun skal
omtales et Antal af de bedste, hvoriblandt enhver
utvivlsomt vil kunne træffe et skønsomt Udvalg
til dette eller hint Brug. I. <sp>Høje Former</sp>,
anvendelige til Blomsterbede, Rabatter, i
Udkanten af Busketter og til Afskæring:
<sp>Amerikansk Busk-Asters</sp>, 79-80 cm høj med
stærk forgrenet Vækst og store, langstilkede
Blomster. Blomstringen begynder sent, men varer til
Gengæld til langt ud paa Efteraaret.
<sp>Hohenzollern</sp>, c. 60 cm, robust Vækst og meget store
Blomster af udpræget japanesisk
Chrysanthemumform i c. 12 Farver; udmærket Sort.
<sp>Imbriquée-Pompon</sp>, 55-60 cm, smaa eller middelstore,
tætfyldte, halvkugleformede Blomster i c. 20 Farver;
egner sig godt til Tørring. <sp>Juvel</sp>, 55-60 cm,
middelstore, tætfyldte Blomster, hvis indadbøjede
Kronblade slutter sig sammen til en Kugleform;
c. 12 Farver; meget smuk. <sp>Krone eller
Kokarde</sp>, 70 cm, store Blomster i c. 6 Nuancer
af rødt og blaat, alle med hvid Midte; meget
virkningsfuld. <sp>Pæon-Perfection</sp> (Truffaut's),
60-65 cm, store, pæonformede Blomster i c. 25
Farver; de svære Blomster trænger altid til
Opbinding; særdeles smuk. II. <sp>Middelhøje
Former</sp>, anvendelige paa samme Maade som de
høje Sorter og desuden gode til Pottebrug:
<sp>Dame-Asters</sp>, 45-50 cm, smukke, hvælvede, fuldendt
formede Blomster i flere Farver, smalle,
lancetformede Blade; rigtblomstrende og smuk.
<sp>Japanesisk Asters</sp>, 45-50 cm, store naaleformede
Blomster al let, graciøs Bygning i c. 6 Farver;
rigtblomstrende. <sp>Komet</sp>, 45-50 cm, store, løse
Blomster i japanesisk Chrysanthemumform i c.
25 Farver; meget smuk. <sp>Kæmpe-Komet</sp>, 50
cm, meget store Blomster af udpræget japanesisk
Chrysanthemumform i c. 25 Farver; overordentlig
smuk, særlig den renhvide Farve er udmærket
smuk til alt Binderibrug, selv det fine. <sp>Kugle</sp>,
45-50 cm, store, rørformede Blomster i c. 18
Farver; om end Blomst og Vækst ikke er saa
fuldkommen, er den dog ret brugbar i store Haver
til Udkanten af Busketter. <sp>Lilleput</sp>, 40-45
cm, smaa Blomster i c. 9 Farver; overordentlig
rigt- og længeblomstrende. <sp>Mignon</sp>, 45-50 cm,
store, hvælvede, fuldendt formede Blomster i c. 6
Farver; udmærket smuk. <sp>Prinsesse</sp>, 45-50
cm, Blomsternes Udseende har en Del tilfælles med
den foregaaende; c. 6 Farver. <sp>Reine des
Halles</sp>, 45-50 cm, c. 12 Farver; blomstrer 2-3 Uger
tidligere end andre Former. Rosen, 50 cm, store,
tætfyldte, velformede Blomster i c. 18 Farver;
udmærket smuk. <sp>Schiller</sp>, 40-50 cm, smaa
Blomster i c. 9 Farver; rigt- og længeblomstrende.
<sp>Straale</sp>, 50-55 cm, store, lette, naaleformede
Blomster, er nydelige og godt egnede til
Afskæring. <sp>Strudsfjer</sp>, 50-55 cm, er meget
rigtblomstrende og har store, letbyggede, nydelige
Blomster i c. 15 Farver, der er fortrinlige til al
Slags Binderi. <sp>Uhlands
pæonblomstreude Kugle</sp>, 50 cm, store Blomster i c. 12 Farver;
de ydre Blosterblade er udadbøjede, de indre
indadbøjede. <sp>Victoria</sp>, 50 cm, meget store,
hvælvede, fuldendt formede Blomster i c. 24 Farver;
en af de smukkeste af alle Asters.
<sp>Victoria-Naale</sp>, 50 cm, meget store Blomster med
naaleformede Blomsterblade; ligeledes meget smuk. III.
<sp>Lave Former</sp>, anvendelige til Blomsterbede,
Rabatter, Indfatning og til Potte:
<sp>Dværg-Buket</sp> (Boltze's), 20-25 cm, smaa, i Midten
rørformede Blosterblade; c. 10 Farver; tidlig- og
rigtblomstrende. <sp>Dværg-Buket-Pyramide</sp>,
25-30 cm, smaa eller middelstore Blomster i c. 18
Farver; lang Blomstringstid.
<sp>Dværg-Chrysanthemum</sp>, 30 cm, meget store, velformede
Blomster i c. 25 Farver; længe- og rigtblomstrende; en
af de smukkeste Dværgasters. <sp>Dværg-Pæon</sp>,
35 cm, store, pæonformede Blomster i c. 15
Farver; meget rigtblomstrende. <sp>Waldersee</sp>,
Planten har en ganske lav, tætsluttet Vækst og er saa
rigtblomstrende, at den bliver ganske overdækket
af de smaa, sirlige Blomster; god til Indfatning
og til Potte. <sp>Triumf</sp>, 20-25 cm, middelstore,
pæonformede Blomster i c. 6 Farver, hvoraf den
mørkskarlagen er særlig smuk; meget
rigtblomstrende og vel den smukkeste af alle Dværgasters.
— Endnu skal nævnes <sp>Asters med enkelte
Blomster</sp>, saavel tidlig- som sentblomstrende,
i hvide, røde, lilla og blaa Farver. Som Plante
betragtet er disse ikke videre smukke, men derimod
afgiver nogle af Farverne, særlig den hvide og
lyslilla, et udmærket Materiale til Binderibrug.
Planten bliver c. 60 cm høj, har meget spredt Vækst
og langstilkede Blomster af stor Holdbarhed. Det
kan abefales at dyrke den til Afskæring.
<sp>Kulturen</sp> af Asters frembyder ingen som helst

<img>Asters med enkelte Blomster.</img>
Vanskelighed. Frøet saas i Marts-April i halvvarm eller
kold Bænk og forholdsvis tæt, da det, særlig af de
stærktfyldte, som Regel ikke har nogen høj
Spireevne; kommer Planterne bedre op end forventet,
bør de udtyndes saa tidlig som muligt, eller, hvad
der er endnu bedre, omprikles i en anden Bænk
med 3-5 cm Afstand. Dette forøgede Arbejde vil
lønne sig godt, thi man faar derved langt
kraftigere, mere tætsluttede Planter, der ikke vil lide
det ringeste ved Udplantningen. Denne kan som
Regel foretages i første Halvdel af Maj, de lave
Sorter med 20 cm, de middelhøje med c. 30 cm
og de høje med 35-40 cm Afstand; Formernes mere
eller mindre spredte Vækst maa dog her ogsaa
tages med i Betragtning. Pasningen i Sommerens
Løb indskrænker sig til Renholdelse, Opbinding af
de Planter, der ikke selv kan holde sig oprejst,
samt Vanding, naar tørt Vejr standser Væksten.
Begynder man imidlertid at vande, bør det gøres
grundigt og hyppigt, og Hullerne maa straks igen
jævnes til, thi ellers vil man kun skade i Stedet
for at gavne. A. trives i næsten enhver Slags Jord,
men udvikler sig særlig smukt og kraftigt i en
næringsholdig, ikke for svær Jord, der har faaet
velforraadnet Gødning. Vil man til Udstillingsbrug
el. l. tiltrække store, smukt udviklede Blomster,
lader man hver Plante kun beholde 3-5 Blomster
og vander jævnligt med flydende Gødning. Frøets
Spirekraft 1-2, sjældent 3 Aar; Spiring i Løbet af
2-3 Uger.
L. F.

<sp>Frøavl af Asters</sp>. Asters til Frøavl
udsaas i sidste Halvdel af Marts paa halvvarm Bænk
og temmelig tyndt for at faa kraftige Planter
uden Prikling. Man maa nøje paase at faa Frø
af gode Stammer til Udsæd, da der forekommer
mange Stammer, som giver mange utypiske
Planter og Blomster. I sidste Halvdel af Maj, eller
saa snart Nattefrost ikke kan befrygtes, udplantes
Planterne paa 1 m brede Bede med fire Rækker
paa Bedene og 20 cm mellem Planterne og med
75 cm Gang imellem Bedene. Der vælges en helst
høj, solaaben Plads med let, lermuldet Jord, særlig
af Hensyn til Efteraarsfugtigheden, som er
Frøavlens værste Fjende. I Slutningen af Aug. eller
Begyndelsen af Septbr. vil Planterne være i fuld
Flor, og nu kommer den vanskeligste og
ansvarsfuldeste Del af Kulturen, idet alle falske og
utypiske Planter skal udskydes. Dette Arbejde fordrer
fuld Forstaaelse af, hvor vigtig en skarp Sortering
er, da Asters vel nok er den af alle vore
Sommervækster, der er vanskeligst at holde konstant uden
særlig skarp Sortering. Med Hensyn til de
forskellige Asters og Farver indenfor de enkelte
Sorter, er der dog ogsaa her stor Forskel, idet
mange Farver indenfor samme Sort altid er stærkt
afvigende med Hensyn til Konstanthed. I
Slutningen af September vil som Regel det første Frø
være modent; dette kendes paa, at Frøhovederne
bliver lyse og duner som et Tidselhoved, og
Afpilningen af Frøet vil derefter kunne foretages med
8-14 Dages Mellemrum. Det er af Vigtighed paa
den Aarstid at have en god Plads til Tørring af
Frøet, bedst er Trærammer med Sækkelærredsbund,
som sættes paa Stillads med c. 30 cm Afstand paa
Loft eller Værelse med god Gennemtræk.
Under alle Omstændigheder er det af
Vigtighed at tørre Frøet godt, for at det skal
kunne bevare Spireevnen. Frøet renses ved
at gnides paa Sold og drøftes paa Trug.
De forskellige Asterssorter eller Farver
krydser ikke hinanden og kan derfor
plantes Side om Side. Frøavl af sildig
blomstrende Varieteter som Pæon Perfektion,
Kæmpe Comet, Amerikansk Busk-Asters o.
fl. er ikke lønnende, da de paa Grund af
den sildige Blomstring har ondt ved at
modne Frøet.
H. G.
</chapter>

<chapter name="Callitris">
<b>Callitris</b> (Cupressaceæ) (Syn. Frenela),
Koldhusplante. <sp>C. quadrivalvis</sp> Vent.,
Nordvest-Afrika, som er den almindeligst
forekommende Art, er et stedsegrønt,
cypreslignende Træ, der paa Grund af sit
holdbare Ved bliver anvendt meget i
Tyrkiet til Moskeer, <sp>Kultur:</sp> C. formeres
ved Frø og Stiklinger om Efteraaret i Sand.
Ynder sandet Lerjord. Om Sommeren stilles C. ud
i det fri; overvintres frostfrit. Særlig egnet til
Orangerier og Vinterhaver.
F. E.
</chapter>

<chapter name="Callichroa">
<b>Callichroa</b> se <sp>Layia</sp>.
</chapter>

<chapter name="Calluna">
<b>Calluna</b> (Ericaceæ). <sp>C. vulgaris</sp> Salisb., Alm.
Hedelyng, Europa, Danmark, stedsegrøn Dværgbusk
med sylformede Blade og rødviolette Blomster i
Aug.-Septbr. <sp>C. v. fl. albo</sp>, hvid, <sp>C. v.
Alportii</sp>, mere opret Vækst og stærkere røde
Blomster, er nogle af de bedre Varieteter; <sp>C. v. aurea</sp>
har guldgult Løv. <sp>Kultur:</sp> Hovedarten kan
formeres ved Frø, Varieteterne formeres ved
Stiklinger (se Erica). Plantes paa Stenhøj eller
tørrere Del af Mosebed i sandblandet Lyng- eller
Mosejord.
A. L.
</chapter>

<chapter name="Callus">
<b>Callus</b> se <sp>Kallusdannelse</sp>.
</chapter>

<chapter name="Calocephalus">
<b>Calocephalus</b> se <sp>Leucophyta</sp>.
</chapter>

<chapter name="Calochortus">
<b>Calochortus</b> (Liliaceæ), Sommerfugletulipan,
Løgvækster, alle hjemmehørende i Amerika. Det er
meget smukke blomstrende Planter, som dog kun
dyrkes i ringe Udstrækning her i Landet. Nævnes
kan: <sp>C. elegans</sp> Pursh., <sp>C. pulchellus</sp>
Dougl. og <sp>C. venustus</sp> Dougl. <sp>Kultur:</sp> C.
formeres ved Sideløg og Frø, der giver
blomsterdygtige Løg i Løbet af 3-4 Aar. De fordrer en

<img>Calochortus venustus.</img>
sandet Jordbund uden staaende Vinterfugtighed og
nogen Dækning.
A. L.
</chapter>

<chapter name="Calomeria">
<b>Calomeria</b> <sp>amarantoides</sp> se <sp>Humea
elegans</sp>.
</chapter>

<chapter name="Calophaca">
<b>Calophaca</b> (Papilionaceæ), haardfør Busk. <sp>C.
wolgarica</sp> Fisch., Rusland. En hos os sjældent
plantet, lav Busk med finnede Blade. Blomstrer i Aug.
med gule Blomster i korte, langstilkede Klaser.
A. B.

<sp>Kultur:</sp> C. formeres ved Frø, som saas i
Maj paa Friland. Planterne prikles som enaarige
og trives bedst i sandet Jord paa solrig Plads.
Smaa Krontræer kan tiltrækkes ved Podning paa
Stammer af Caragana arborescens om Foraaret paa
Friland.
J. B.
</chapter>

<chapter name="Caltha">
<b>Caltha</b> (Ranunculaceæ), Kabeleje, Stauder. <sp>C.
leptosepala</sp> D. C., Nordvestamerika, 30 cm,
hvidgule Blomster. <sp>C. palustris</sp> L.,
Eng-Kabeleje, Europa, Danmark, 30-40 cm. Bladene
mørkegrønne, blanke, hjerte-nyreformede,
Blomsterne glinsende gule; man har forskellige Former,
som særlig afviger i Løvets og Blomsternes
Størrelse; der findes ogsaa en Form med fyldte
Blomster, <sp>C. p. fl. pl.</sp> Under Navn af <sp>C.
polypetala</sp> Hochst., Lilleasien, dyrkes en meget kraftig
Art med lysgule Blomster; det er maaske kun en
Form af <sp>C. palustris</sp>. C. er især anvendelig
til Plantning ved Bredderne af stillestaaende eller
rindende Vand. <sp>Kultur:</sp> C. formeres ved
Frøudsæd eller Deling. Den trives i en fed, humusrig
og fugtig Jord.
A. L.
</chapter>

<chapter name="Calycanthus">
<b>Calycanthus</b> (Calycanthaceæ), Kanelbusk,
haardføre Buske. <sp>C. floridus</sp> L., Nordamerika; en
lav eller mellemhøj Busk med ægformede Blade og
i Sommermaanederne med enligtsiddende, ikke
talrige, temmelig store Blomster, der ved deres mange
Blomsterblade faar Udseende af at være fyldte;
de har en ejendommelig, mørk rødbrun Farve og
en svagt krydret Duft. — <sp>C. occidentalis</sp>
Hook. & Arn., Nordamerika; en mellemhøj Busk,
hvis Skud ofte fryser delvis ned om Vinteren.
Bladene større end hos foregaaende. Kun hvor den
har en Plads, som tillader den at overvintre sine
Skud ubeskadigede, viser den sine Blomster i Aug.;
disse er større end hos foregaaende Art;
brunligrøde, men uden Duft.
A. B.

Af C. har floridus mest Betydning for os. Det
er en yndet Sirbusk; den bør kunne iagttages paa
nært Hold, plantes i Forgrund af Busketter og som
Solitærbusk paa Plæner. <sp>Kultur:</sp> C. formeres
ved Aflægning og Deling, lettere ved Rodskud og
hedst ved Frø, som saas i en halvvarm Bænk eller
paa en varm og beskyttet Plads paa Friland.
Planterne overvintres frostfrit og udplantes næste
Foraar paa en let muldet, varm Plads og dækkes lidt
den første Vinter.
J. B.

C. kan i Norge kun dyrkes i Fjordegnene fra
Kristiania til Romsdalen; den har lidet Værd i vort
land.
N—k.

C. kan i Mellemsverrig kun haves i Blomst,
naar der indtræder milde Vintre, og den dækkes
stærkt.
E. L.
</chapter>

<chapter name="Calyptrostigma">
<b>Calyptrostigma</b> (Caprifoliaceæ), Busk til Friland.
<sp>C. Middendorfianum</sp> Trautv. (Diervilla
Middendorfiana Carr.), Sibirien, Kina. En hos os
sjældent plantet, næppe haardfør, lav Busk med
æg-lancetformede Blade og i Juni temmelig store,
klokkeformede, men af Farve uanselige, bleggule
Blomster.
A. B.

<sp>Kultur:</sp> C. formeres under Glas ved Frø eller
grønne Stiklinger; hører hjemme i Forgrunden af
Busketter, men er ømtaalig og uden videre
Betydning.
J. B.

<img>Calycanthus occidentalis.</img>
</chapter>

<chapter name="Calystegia">
<b>Calystegia</b> (Convolvulaceæ), Snerle. Fleraarige
Planter med store tragtformede Blomster. <sp>C.
dahurica</sp> Chois., Dahurien, 2-4 m. En meget smuk
og rigtblomstrende Slyngplante med rosenrøde eller
kødfarvede, tæt fyldte Blomster hele Sommeren.
Egner sig særlig til Beklædning af Mure, Hegn
o. a. l. <sp>C. pubescens</sp> Lindl., Kina, Slyngplante,
haarede Blade og sartrosa Blomster, kun <sp>fl. pl.</sp>
med stærkt fyldte Blomster dyrkes. Sommer. <sp>C.
sepium</sp> R. Br., Gærde-Snerle, Europa, Danmark,
har slyngende Vækst, glatte Blade og hvide eller
sart rosa Blomster. Juni. De her nævnte 3 Arter
anvendes til Beklædning af Mure, Hegn o. lign. <sp>C.
Soldanella</sp> R. Br., Europa, Danmark, har
krybende Vækst, nyreformede, blanke, mørkegrønne
Blade og store blegrøde Blomster. <sp>Kultur:</sp> C.
formeres med Lethed ved Rodskud. De trives i
enhver kraftig og ikke for tør Jord; C.
Soldanella skal have sandet Jord for at trives,
plantes bedst paa Stenhøj.
A. L.
</chapter>

<chapter name="Camassia">
<b>Camassia</b> (Liliaceæ), Løgvækst. <sp>C. esculenta</sp>
Lindl., Nordamerika; c. 30-60 cm. Blomsterne
violetblaa i en lang Klase. Var. <sp>Leichtlinii</sp>
er af mere robust Vækst og har hvide Blomster.
<sp>C. Fraseri</sp> Torr., Nord Amerika, har mørkere
blaa Blomster og slankere Vækst, men ligner ellers
esculenta. Maj-Juni. C. er en god Rabatplante.
<sp>Kultur:</sp> C. formeres ved Sideløg, som borttages
i Plantens Hvileperiode.
A. L.
</chapter>

<chapter name="Camellia">
<b>Camellia</b> (Ternstroemiaceæ), Koldhusplante. <sp>C.
japonica</sp> L., Japan, er en stedsegrøn Busk med
smukke, læderagtige Blade; den dyrkes hos os i
Potte for de prægtige Blomsters Skyld; i det
sydlige Frankrig og i Norditalien kan den dyrkes paa
Friland. Der findes en Mængde Varieteter med
mørkerøde, blegrøde, hvide, stribede eller plettede
Blomster. De fleste er fyldte, og der dyrkes kun
ganske faa med enkelte Blomster. Varieteter: Til
tidligt Brug: <sp>alba plena</sp>, Blomsten hvid, ret
stor og velfyldt; <sp>Chandleri elegans</sp>,
Blomsten rosa, ofte med hvide Pletter, stor;
<sp>althæiflora</sp>, Blomsten mørkerød, stor, af Form som
Stokrose; <sp>Dryade</sp>, Blomsten rosa, middelstor,
rosetformet; <sp>variegata</sp>, Blomsten rosa med
hvide Pletter; rigtblomstrende. Til sildigere Brug:
<sp>alba fimbriata</sp>, Blomsten hvid, frynset, ret
stor; <sp>Colombo</sp>, Blomsten rosa, udmærket bygget;
<sp>imbricata</sp>, Blomsten karmesin, ofte med hvide
Pletter, regelmæssigt bygget. <sp>Donkelaari</sp>,
Blomsten prægtig mørkerød med mange, stærkt
gule Støvdragere, ofte med hvide Pletter, men ikke
fyldt; <sp>Lady Campbell</sp>, Blomsten mørk-rosa,
middelstor og halvfyldt; rigtblomstrende; <sp>florida</sp>,
Blomsten kirsebærrød, ret stor; rigtblomstrende;
<sp>Centifolia carnea</sp>, kødfarvet med
karminrøde Striber; rigtblomstrende. C. anvendes mest
som Potteplante til Handelsbrug og til Dekoration
i Koldhus. Den tidligere udstrakte Anvendelse af
»afdrejede« Camellia-Blomster til Kranse og
Buketter er næsten ophørt, efter at der til det moderne
Binderi udelukkende anvendes langstilkede
Blomster. <sp>Kultur:</sp> Formeringen sker ved Stikning
og navnlig ved Forædling. Hertil benyttes som
Grundstammer Varieteterne: C. pæoniflora, Lady
Campbell o. fl., som tiltrækkes ved Stikning; selve
Formeringen omtales ikke nærmere her, da den
næppe faar Betydning her til Lands. Planterne
indforskrives som Regel fra Udlandet. Naar C.
skal ansætte Blomsterknopper, anvender man
følgende Fremgangsmaade: Har man gode Planter
med veludviklede Grenspidser, sættes de til
Fremdrivning i sidste Halvdel af Februar i et Hus,
hvor Temperaturen kan holdes paa 13-15 ° C.
Trænger de til Omplantning, kan denne foretages
nu, men maa dog hellere opsættes til August. Har
man ikke selv Planter, kan saadanne, uden
Knopper, forskrives om Efteraaret fra Tyskland og
overvintres i Koldhuset, men man maa paase, at man
faar kraftige Planter med gode Rødder og mange
veludviklede Grenspidser. Disse vil som Regel
ingen Omplantning behøve det første Aar, da de
har været udplantede eller omplantede det samme
Aar, de er indforskrevne. Planterne opbindes, for
at de kan danne en god Form, og anbringes
derefter paa Hylder eller Borde med rigelig Plads.
Temperaturen holdes stadig paa 13-15 ° C., i klart
Vejr paa 20-22 ° C., og der sprøjtes daglig og
rigeligt, ligesom man nøje maa paase, at Planterne
ikke bliver tørre ved Roden. Naar de unge Skud
begynder at komme frem, skygges stærkt; hertil
benyttes helst Lærred, der er udspændt paa
Rammer, som skydes over Vinduerne. Senere, naar
Solen faar mere Magt, vil det være nødvendigt
yderligere at forøge Skyggen ved at overstryge
Vinduerne paa den indvendige Side med grøn Jord
(s. d. A.). Saa snart Væksten er sluttet, mindskes
med Sprøjtningen, og naar de unge Skud begynder
at blive faste, er Tiden for Knoppernes Dannelse
kommen. I denne Periode formindskes Vandingen.
Naar Vejret tillader det, luftes rigeligt, og er
Knopperne tydeligt ansatte, ophører Sprøjtningen.
Naar Knopperne har naaet en Størrelse som smaa
Ærter, vandes igen rigeligere ved Roden, ligesom
der gives mere Luft, og er man først naaet saa
langt hen, at Nætterne er varme, bliver Luften
staaende, ogsaa om Natten. Er Planterne ikke
tidligere blevne omplantede, kan dette gøres i Aug.,
for saa vidt de trænger dertil. Til Omplantningen
anvendes Bladjord, hvortil sættes lidt Sand, lidt
gammelt Kalkgrus (knust) og lidt findelt,
veludluftet Sphagnum. Potterne maa være rene, ikke større
end nødvendigt og i Bunden forsynede med et Lag
Skaar, som dækkes med groft Sand; Jorden maa
trykkes godt fast til. Kan Bladjord skaffes af
udelukkende velforraadnede Ege- og Bøgeblade, er
denne absolut den bedste. I Aug. kan Planterne
nedgraves paa Friland paa et beskyttet Sted og
helst i fuld Skygge, eller hvis dette ikke kan lade
sig gøre, da saaledes, at de kan skygges; ligeledes
maa de i stærke Regnskyl kunne dækkes med
Vinduer. Vandingen bør nu ske saaledes, at Planterne
ikke bliver gennemtørre, da dette kan have til
Følge, at de kaster Knopperne. C., der skal
anvendes til meget tidlig Drivning, bør hele Tiden
forblive i Hus; navnlig gælder dette Varieteten
Chandleri elegans, da denne, behandlet saaledes,
synes at blomstre baade villigere og bedre til
tidligt Brug. Truer Nattefrosten med at indfinde sig,
flyttes Planterne ind i Koldhuset; Skygge vil nu
ikke mere være nødvendig, hvorimod der maa
passes med Vanding og rigelig Luft. Derefter
sættes de til Drivning, efterhaanden som man vil have
dem i Blomst. Bemærkes maa det, at Planterne,
saavel naar de bliver rigtig gennemtørrede, som
naar de vandes saa meget, at Rødderne raadner,
vil kaste Knopperne. Efter Afblomstring henstilles
de atter i Koldhuset, dog kun, for saa vidt de ikke
har begyndt at vokse; i dette Tilfælde maa de
forblive i Varmen og passes som ovenfor angivet for
igen at kunne komme til at danne Knopper. De
unge Skud paa C. angribes hyppigt af sorte Lus,
som navnlig findes paa Bladenes Underside. De
ødelægges ved, at man overdrysser dem med
persisk Insektpulver. Har man meget store C., kan
disse forblive i Koldhuset baade Sommer og
Vinter. De passes, som tidligere angivet, kun med den
Forskel, at de her drives frem ved den naturlige
Varme. Har saadanne Planter helt hørt op at
vokse, skæres de sidst i Januar stærkt tilbage paa
det gamle Træ og gives en Omplantning, men de
maa da helst anbringes i et Hus med 13-15 ° C.
For øvrigt behandles de som tidligere angivet og
flyttes tilbage til Koldhuset, naar Knopperne er
dannede. <sp>Sygdomme</sp> se <sp>Branddug</sp>.

<sp>Drivning</sp> af Camellia. C. blomstrer i Koldhus
i Foraarsmaanederne Marts-Maj, alt eftersom
Knoppernes Udvikling fra Efteraaret og
Overvintringshusets Temperatur har været. Blomsterne naar ved
denne Behandling den mest fuldkomne Udvikling
og bedste Farve, hvilket dog ogsaa kan være
Tilfældet med de Blomster, der uden Drivning allerede
fremkommer om Efteraaret af tidligt ansatte
Knopper. Til Drivning, som tilsigter at have
blomstrende C. i Novbr.-Febr., bør man kun anvende
tidlige Varieteter og Planter med meget
fremskredne Knopper, ligesom Temperaturen ikke bør
være for høj fra Begyndelsen, 8-10 ° C., der senere,
naar Knopperne er blevne større, kan forhøjes til
10-12 ° C. og derover, om det gøres fornødent for
at faa Planterne i Blomst til en bestemt Tid. For
stærk Drivning fra Begyndelsen vil bevirke, at
Knopperne let falder af, hvilket ogsaa sker ved for
tør Luft. Planterne bør derfor een Gang daglig
sprøjtes, men kun, indtil Blomsterne begynder at
udfolde sig, da disse ikke taaler Sprøjtningen. Der vil
efter Omstændighederne medgaa 6-8 Uger til
Drivningen. De almindeligst anvendte Varieteter er: albo
plena, Chandleri elegans, Lady Campbell.
P. F.
</chapter>

<chapter name="Campanula">
Campanula (Campanulaceæ), Klokkeblomst; tæller
mange en-, to- og fleraarige Arter, som alle er
smukke Prydplanter for Friland og for største Delen
nøjsomme og let dyrkelige. <sp>A. enaarige</sp>: <sp>C.
attica</sp> Boiss. (C. drabæfolia Sibth.), Grækenland,
10-15 cm, lyseblaa Blomster i Juni-Juli. <sp>C. a. fl.
albo</sp>, hvid. <sp>C. Speculum</sp> L., Mellem- og
Sydeuropa, 15-25 cm, violetblaa Blomster i Juni-Juli.
<sp>C. S. fl. albo</sp>, hvid. <sp>C. S. grandiflora</sp> med
større Blomster i begge Farver. <sp>C. S.
procumbens</sp>, krybende Vækst og Blomster i blaa og
hvide Farver. Alle de ovennævnte er meget
rigtblomstrende og nydelige til smaa Blomsterbede og
Indfatning. <sp>Kultur:</sp> Saas i April-Maj paa
Voksestedet; det fine Frø saas tyndt og dækkes
ubetydeligt med Jord. C. attica udtyndes til 10 cm,
C. Speculum til 15-20 cm og C. S. procumbens til
25-30 cm Afstand. — <sp>C. macrostyla</sp> Boiss.,
Grækenland, anvendelig til Rabatter og Afskæring,
30-60 cm, smukke, store, violette eller rødlig-lilla
Blomster i Juni-Aug. <sp>Kultur:</sp> Saas i April i
kold Bænk eller Potte, prikles og udplantes sidst
i Maj med 30-40 cm Afstand. Fordrer let Jord
og beskyttet Voksested. B. <sp>toaarige</sp>: <sp>C.
Medium</sp> L., Sydeuropa, 50-70 cm, blaaviolette
Blomster i Juni-Juli. Af C. M. haves Varieteter i
hvide og rosa Farver. Nævnte toaarige C. har
tre nævnte Farver. En særegen Form er <sp>C. M.
calycanthema</sp> med dobbelte Blomster i blaa,
livide og rosa Farver. Nævnte toaarige C. har
stærkt forgrenet, pyramidal Vækst og er udmærket
smukke Prydplanter for Smaagrupper og Rabatter.
<sp>Kultur:</sp> Saas i kold Bænk eller Potte i Juni,
prikles og udplantes i Aug.-Septbr. med 40-50 cm
Afstand. Til Dyrkning i Potte, hvortil de ogsaa er
meget smukke og dekorative, plantes de priklede
Planter i hver sin Potte og overvintres i Koldhus
eller frostfrit i Bænk. Tidlig om Foraaret
omplantes de i 15-20 cm store Potter. C. <sp>Fleraarige</sp>:
<sp>C. carpathica</sp> Jacq., Ungarn, Siebenbürgen,
25-30 cm, blaa Blomster i Juni-Septbr. <sp>C. c. fl.
albo</sp>, hvid. <sp>C. c. coelestina</sp>, lys himmelblaa.
<sp>C. turbinata</sp> Schott. Siebenbürgen, 20-25 cm;
mere rigtblomstrende og med større, smukkere
Blomster end foregaaende, som den i øvrigt ligner.
C. c. og C. t. er meget anvendelige til Rabatter,
Stenhøje og Indfatning; plantes med 30-40 cm
Afstand. (<sp>C. grandiflora</sp> se <sp>Platycodon</sp>
gr.). <sp>C. glomerata</sp> L. var. <sp>dahurica</sp>,
Dahurien, 50 cm, anvendelig til Rabatter og i Udkanten
af Buskadser; de smukke, mørkviolette Blomster er
udmærkede til Afskæring. Formeres ved Deling
i Septbr. eller tidlig om Foraaret; plantes med
50-60 cm Afstand. <sp>C. g. acaulis</sp>. Ganske lav
Stenhøjsplante med mørkviolette Blomster. <sp>C.
latifolia</sp> L., Orienten, anvendelig til Rabatter, i
Udkanten af Busketter og til Afskæring, 60-100
cm, blaa Blomster i Juli-Aug. <sp>C. l. fl. albo</sp>,
hvid. Formeres ved Frø eller Deling; plantes med
60 cm Afstand. Trives overalt, ogsaa paa
skyggefulde Steder. <sp>C. nobilis</sp> Lindl., Kina,
anvendelig til Rabatter og Stenhøje, 40-50 cm, store,
hængende, meget smukke, violet-purpur Blomster i
Juni-Aug.; er ømtaalig og maa derfor dækkes elier
overvintres frostfrit. <sp>C. n. fl. albo</sp>, hvid, er
noget mere haardfør end Stamformen. Formeres ved
Frø eller Deling om Foraaret. Ynder let Jord og
Halvskygge. <sp>C. persicifolia</sp> L., Europa,
Sibirien, 50-70 cm, blegblaa Blomster i Juni-Juli.
<sp>C. p. fl. albo</sp>, hvid. <sp>C. p. multiflora</sp>, blaa,
meget rigtblomstrende. <sp>C. p. grandiflora fl.
albo</sp> (C. p. Backhousei); de renhvide Blomster er
betydeligt større end hos foregaaende. <sp>C. p. g.
Die Fee</sp>, stor, himmelblaa. <sp>C. p. fl. pl.</sp>, fyldt,
blaa. <sp>C. p. fl. albo pleno</sp>, fyldt, hvid. <sp>C. p.
fl. albo giganteo pleno</sp> (Moerheimii),
meget store, fyldte, ren hvide Blomster. C. p. og
Varieteter er alle nydelige Stauder, anvendelige
til Rabatter, Blomsterbede og Afskæring. Er ikke
kræsne med Hensyn til Voksested og haardføre.
Formeres ved Deling efter endt Blomstring;
plantes med 40-50 cm Afstand. <sp>C. pulla</sp> L., Alperne,
udmærket smuk, lille Plante for Stenhøj, 10-15
cm, sortblaa Blomster i Juni-Juli. Formeres ved
Deling og Frø, ynder Halvskygge, men er
desværre noget vanskelig at bevare. <sp>C. pusilla</sp>
Haenke., Alperne, 10 cm, lyseblaa Blomster i
Juni-Juli. <sp>C. p. fl. albo</sp>, hvid. Begge er nydelige,
meget rigtblomstrende, smaa Planter for Stenhøj.
Formeres ved Deling og Frø. Ynder let, moseagtig
Jord og Halvskygge. <sp>C. van Houttei</sp> Carr.,
40 cm, mørkeblaa Blomster i Juni-Aug. Formeres
ved Deling. <sp>C. hybrida Wilsonii</sp>, 15 cm,

<img>Campanula hybrida Wilsonii.</img>
anvendelig til Stenhøj og Indfatning; mørkeblaa
Blomster i Juli-Aug. Meget smuk og
rigtblomstrende, tæppedannende Plante. Formeres ved
Deling. <sp>Kultur:</sp> De fleraarige C., hvor
Deling ikke kommer til Anvendelse, formeres ved
Frø, der saas i kold Bænk eller Potte i Juni. De
har gennemgaaende fint Frø, som saas tyndt og
dækkes ganske ubetydeligt med Jord; naar de
opkomne Planter har skiftet Blade, omprikles de
og udplantes i Septbr., eller overvintres frostfrit
og udplantes i det paafølgende Foraar. Frøets
Spirekraft 2-3 Aar; Spiring i Løbet af 1-2 Uger.
L. F.

<sp>Campanula for Koldhus</sp>. <sp>C.
fragilis</sp> Cyrill., Syditalien, lilla-blaa Blomster. <sp>C.
garganica</sp> Ten., Italien, lyseblaa Blomster. <sp>C.
isophylla</sp> Moretti, Norditalien, blaa Blomster. En
Varietet med hvide Blomster. <sp>C. i. alba</sp>, og en
Krydsning, <sp>C. i. hybrida Mayi</sp>, med stor Fylde
af blaa Blomster, er blandt de bedste blomstrende
Hængeplanter, der findes, og kan, hvor der er Læ
og Sol, anvendes i fri Luft som Ampelplanter og i
Altankasser. Disse 3 Arter har lav, spredt, til
Dels hængende Vækst. <sp>C. pyramidalis</sp> L.,
Aronstav (n.), Sydeuropa, har derimod en 1-2 m
høj Blomsterstængel med talrige lyseblaa
Blomster; der haves Varieteter med mørkeblaa og hvide
Blomster. <sp>Kultur:</sp> De 3 førstnævnte Arter
formeres ved Deling, som sker efter Blomstringen,
og ved Stikning om Foraaret i Hus eller paa
Bænk. Formering ved Frø kan ogsaa foretages,
men de paa denne Maade tiltrukne Planter
varierer en Del, særlig i Blomsternes Farve. De
plantes i almindelig, ikke for svær
Varmebedsjord; Overvintringen sker paa lys og luftig Plads.
— C. pyr. er en ganske fortrinlig
Dekorationsplante til Koldhus, Verandaer, Vestibuler o. l. Den
dyrkes som 2aarig Plante og formeres almindeligst
ved Frø, som saas hvert Foraar i April-Maj
Maaned. Frøet saas i fintsigtet og sandblandet Lyng-
eller Løvjord og dækkes ubetydeligt. Frøskaalene
stilles i Skygge under Glas, og naar de unge
Planter er store nok, prikles de i sandblandet
Varmebedsjord. Senere sættes de hver i sin Potte og
dyrkes i aaben Bænk til Efteraaret.
Overvintringen sker gerne i 12-15 cm Potter og paa et lyst
og luftigt Sted ved 5-6° C. Om Foraaret sættes
Planterne i større Potter i en Blanding af
Græstørvjord, Bladjord og gammel Gødning samt
groftkornet Sand eller Grus. Naar Potterne er godt
fyldte med Rødder, og Planterne i god Vækst, kan
man med Fordel anvende Gødningvand.
G. N. B.

<sp>Campanula Medium til Frøavl</sp>
udsaas Juni. Udplantes i September paa beskyttet
Bed paa Friland i Rækker med 30 cm Afstand
og 15-20 cm mellem Planterne, da de ofte lider
en Del af Vinteren. Alle falske frasorteres, og
Frøet, som modnes i August-September, høstes paa
en Gang ved at afskære Stængelen noget over
Jorden.

<sp>Campanula Speculum til Frøavl</sp>
udsaas tidligst mulig i April paa Bede med 30 cm
Afstand mellem Rækkerne ikke altfor tæt, at de
ikke skal udtyndes. Frøet modnes i Juli-August
og høstes af en Gang ved at afskæres tæt ved
Jorden. Tærskes med Plejl eller Maskine.
H. G.

<img>Campanula garganica.</img>
</chapter>

<chapter name="Campylobotrys">
<b>Campylobotrys</b> (Rubiaceæ), Varmhus, er en smuk
Bladplante fra Meksiko med lange, ovale,
tilspidsede Blade af en prægtig, atlaskglinsende,
mørkolivengrøn Farve med sølvhvid Nervatur. Den mest
bekendte Art er <sp>C. Ghiesbreghtii</sp> Lem.
(Hoffmannia G. Hemsl. anføres i enkelte Kataloger
som syn. med Higginsia Pers.) med dens Varietet
<sp>C. G. fol. var.</sp>, der har samme Grundfarve som
Arten, men stærkt isprængt med sølvgraa Pletter
og Skatteringer. <sp>Kultur:</sp> Formeres let ved
Stiklinger, der paa Undervarme i Formeringshuset
hurtigt vokser op til smukke Planter, især hvis
man planter 2-3 sammen i en Potte. Let
Jordblanding. Er en værdifuld Plante til fugtigt
Varmhus med moderat Skygge, under hvilke Forhold
den er bedst beskyttet mod Thrips, som i tør Luft
gerne angriber den.
M. H.
</chapter>

<chapter name="Canarina">
<b>Canarina</b> (Campanulaceæ), Koldhusplante. <sp>C.
campanulata</sp> L., kanariske Øer, en 1 m høj,
urteagtig Plante med spydformede Blade og store,
nikkende, gule Blomster med røde Aarer;
Febr.-Marts. <sp>Kultur:</sp> C. formeres ved Knolddeling
samtidig med Omplantningen, som udføres, naar
Knoldene i Aug.-Septbr. begynder at skyde.
Saarene maa være tørre, før den plantes. Sandblandet
Bladjord og gammel Gødning, 20-25 cm Potter og
godt Dræn. Lidt Undervarme efter Omplantningen
vil fremskynde Væksten. Efter Afblomstringen
mindskes med Vandingen, og naar Bladene er gule,
stilles de paa Baghylden i Koldhuset uden Vanding
indtil Omplantningen.
F. E.
</chapter>

<chapter name="Canna">
<b>Canna</b> (Cannaceæ), Koldhus- og
Udplantningsplante. <sp>C. discolor</sp> Lindl., Trinidad, 1-2 m høj,
fyldigt, mørkegrønt Løv med brune Skatteringer,
orangerøde Blomster. <sp>C. indica</sp> L., Ostindien,
c. 1 m høj; grønne Blade, gule Blomster med rød
Tegning. <sp>C. iridiflora</sp> Ruiz & Pav., Peru,
med Varieteten <sp>Ehemannii</sp>, meget smuk,
kraftig Vækst, c. 2 m høj, brunlige Blade, store
karmesinrøde Blomster, som sidder i hængende
Blomsterstand. <sp>C. Warscewiczii</sp> hort., Costa Rica,
c. 1 m, grøn- og brun-skatterede Blade, røde
Blomster. Blandt Kulturformerne kan anbefales:
<sp>metallica</sp>, 1-2 m brede, brunlig-grønne Blade,
stærkt røde Blomster; <sp>nigricans</sp>, 1-1,50 m,
meget mørke Blade, mørkerøde Blomster. Foruden
disse er der tiltrukket en Mængde Krydsninger,
som udmærker sig ved lavere Vækst og store
Blomster. <sp>Kaiser Wilhelm</sp>, brede, grønne Blade,
store, mørkskarlagen Blomster; <sp>Königin
Charlotte</sp>, kraftig Vækst, musalignende,
mørkegrønne Blade, overordentlig store, granatrøde
Blomster. <sp>Le Tigre</sp>, meget lav (40 cm.), lysegrønne
Blade, gule Blomster med røde Pletter. <sp>Mdm.
Crozy</sp> , mørkegrønne Blade, skinnende
cinnoberrøde Blomster med gul Rand. <sp>Mdm.
Marguerite Mühle</sp>, brunbræmmede Blade og
store, brede, laksrosa Blomster.
<sp>Scharfenstein</sp>, grønne Blade og teglrøde Blomster,
sluttet Vækst. C. benyttes som Dekorationsplante i
saavel kolde som varme Huse, og ved deres
yppige Vækst, ved Bladenes forskellige Farvenuancer
og, for nogles Vedkommende, ved den rige,
pragtfulde og længe vedvarende Blomstring er de af
stor Virkning. Til Udplantning benyttes de enten
i Grupper, saavel alene som sammen med andre
Bladplanter, eller de plantes enkeltvis eller flere
sammen frit i Plænerne. Til Udplantning i
Grupper, hvor Virkningen nærmest søges naaet ved
Vækstens Fylde og Bladenes Skønhed, er C.
discolor den, der bliver mest benyttet; naar man
tillige ønsker Blomsterpragt, er de ny Krydsninger
de bedste. <sp>Kultur:</sp> C. formeres ved Frø og ved
Deling. Frøet, som er meget haardt, saas i Febr.
eller Marts, og man maa for at lette Spirens
Fremkomst lægge Frøet i Blød i varmt Vand 24 Timer
før Saaningen eller ogsaa med en Fil frembringe
en Aabning i den yderste Skal. Frøet saas i Skaale
i stærkt sandblandet Jord og anbringes paa varm
Bænk eller i Formeringshuset. Da
Rodudviklingen er meget hurtig og stærk, maa man snart
efter Spiringen sætte de unge Planter i hver sin
Potte. Saaningen kan ogsaa ske straks efter Frøets
Modning; det spirer da lettere, men de unge
Planter maa saa holdes i Vækst hele Vinteren og
anbringes i tempereret eller varmt Hus nær ved
Glasset. Frøet er ikke konstant, og Planter,
tiltrukne ved Frøudsæd, har som Regel smallere
Blade og mindre Blomster end de dyrkede
Navnesorter. Til Formering ved Deling, der ligeledes
sker om Foraaret, benyttes de ældre Knolde, der
før Delingen anbringes nogen Tid i Varmhuset, til
Spirerne begynder at vise Livstegn. Man kan dele
Knoldene, saa at der bliver en eller flere Spirer
til hver Knold, men jo stærkere de deles, desto
svagere bliver Planterne. Hver Del plantes i let
Jord i saa smaa Potter, som de kan anbringes i;
de sættes derefter paa Undervarme, hvor de holdes
skyggede og med fugtig Luft, hvorimod Vandingen
maa være sparsom, indtil en rigelig Roddannelse
har fundet Sted. De til Udplantning bestemte
Planter vænnes gradvis til Luften og Lyset og kan
i Begyndelsen af Juni plantes paa Blivestedet, som
navnlig for Blomstercannaernes Vedkommende
helst maa ligge nogenlunde i Læ. Jorden maa,
hvis den ikke er særlig god, udgraves og
erstattes med gammel Kompostjord, Bladjord og gammel
Gødning. I tørre Perioder gives rigeligt Vand, og
Vækst og Blomstring vil da vedvare, til
Nattefrosten begynder. Om Efteraaret optages
Planterne, Toppen afskæres, Knoldene befries for den
meste Jord og udsættes for Luften nogle Dage,
hvorefter de anbringes i en tør, frostfri Kælder
eller et lignende Sted, hvor de forbliver til
Formeringstiden. De til Dekorationsplanter bestemte
plantes i en Jordblanding af lige Dele god, ikke for
findelt Græstørvjord, Bladjord og gammel Gødning
samt rigeligt med groftkornet Sand. C. fordrer
rigeligt Potterum og god Dræning. De dyrkes i
Bakke med nogen Undervarme, skygges for stærk
Sol, sprøjtes daglig og vandes meget rigeligt,
naar de er i god Vækst. Naar Potterne er godt
fyldte med Rødder, kan man give Gødningvand et
Par Gange om Ugen, og ved en saadan Tilførsel
af Næring og ved gentagen Omplantning kan man
have smukke Planter til langt hen i
Efteraarsmaanederne.
G. N. B.
</chapter>

<chapter name="Cannabis">
<b>Cannabis</b> (Urticaceæ). <sp>C. sativa</sp> L. var.
<sp>gigantea</sp>, kinesisk Kæmpe-Hamp, Centralasien,
enaarig Frilandsplante, anvendelig til Bladgruppe
og som fritstaaende, en eller flere sammen, paa
Græsplæne. Da Blomsterne er ganske uanselige,
dyrkes den udelukkende paa Grund af sine Blade
og sin frodige Vækst; 2-4 m. <sp>Kultur:</sp> Saas i
Marts-April i kold Bænk eller Potte og plantes
enkeltvis i Potte, inden Planterne er blevne for
store. Dette bør nøje iagttages, thi er Planterne
over c. 15 cm høje, vil Endeskuddet efter
Omplantningen let komme til at hænge, hvilket de ikke
godt taaler. Kan dette Arbejde ikke blive udført
i rette Tid, maa Planterne opbindes til en Stok
og ved Skygge og jævnlig Overbrusning holdes
friske, indtil de har rodfæstet sig. Udplantes først
i Juni med 1-1,50 m Afstand. Trives i al Slags
Jord, men bliver kraftigst og højest, naar denne
er god og meget næringsholdig. Frøets Spirekraft
2-3 Aar; Spiring i Løbet af 8-12 Dage.
L. F.
</chapter>

<chapter name="Cantua">
<b>Cantua</b> (Polemoniaceæ), Koldhsuplante. <sp>C.
buxifolia</sp> Lam., Peru, en meget smuk Busk med

<img>Cantua buxifolia.</img>
store, hængende, rosafarvede Blomster, der
fremkommer i Endeskuddet i April. <sp>Kultur:</sp>
Formeres ved Stikning paa Varmebed, plantes i lige
Dele Bladjord og gammel Gødning i rummelige
Potter. Vandes om Sommeren rigeligt, sparsomt
om Vinteren; hen paa Foraaret skæres Skuddene
lidt ned.
F. E.
</chapter>

<chapter name="Caprifolium">
<b>Caprifolium</b> se <sp>Lonicera</sp>.
</chapter>

<chapter name="Capsicum">
<b>Capsicum</b> (Solonaceæ): <sp>C. annuum</sp> L., Spansk
Peber, tropiske Amerika, enaarig Koldhusplante,
som paa Grund af sine smukke store Frugter
bruges til Dekoration i Værelser og i Væksthuse.
Der dyrkes talrige Varieteter, som afviger ved
Frugtens Størrelse, Form og Farve, idet denne kan
være rund eller langagtig og da som oftest ujævn
og krummet; Farven er rød, gul, violet eller broget.
Den almindelige C. a. med lange røde Frugter er
den mest dyrkede og anvendes som Sirplante.
<sp>Kultur:</sp> C. formeres ved Frø, der saas i Marts paa
Varmebed; Frøplanterne prikles og plantes i
Potter, efterhaanden som de er tjenlige dertil, og
omplantes senere i 12-15 cm Potter eller udplantes
frit paa et afbrugt Varmebed, hvor der gives
megen Luft, eller hvor Vinduet helt aftages; de
vandes rigeligt og fra Tid til anden med flydende
Gødning. De er tilbøjelige til at angribes af Spind
og Bladlus og maa derfor hyppigt overbruses.
Indplantning foretages, efterhaanden som Frugterne
begynder at farves, for saa vidt Planterne har
været udplantede; Frugterne modnes om
Eftersommeren og holder sig længe. Jordblanding:
Varmebedsjord, Græstørvjord, gammel Gødning og Sand.
P. F.
</chapter>

<chapter name="Capucinerrose">
<b>Capucinerrose</b> se Busketroser under <sp>Rosa</sp>.
</chapter>

<chapter name="Caragana">
<b>Caragana</b> (Papilionaceæ), Ærtetræ, haardføre
Buske. <sp>C. arborescens</sp> Lam., Sibirien, en høj,
bred Busk med finnede Blade, I Maj i Reglen
oversaaet med knippestillede gule Blomster og
senere med c. 4 cm lange, cylindriske, brune Bælge.
En Varietet, <sp>C. a. pendula</sp>, har stærkt
hængende Grene. <sp>C. frutescens</sp> D.C., Rusland, en
mellemhøj eller høj Busk med ejendommelige,
smaa, 2-parrede Blade, hvis Smaablade sidder saa
tæt sammen, at Bladet ser ud som 4-fingret.
Blomsterne i Maj, enligtstillede, gule. <sp>C. jubata</sp>
Poir., Sibirien; en hos os sjældent plantet, lav, til
Nød haardfør Busk af et meget ejendommeligt
Udseende, idet Skud og Grene er meget tykke, tæt
og langt behaarede og ganske tæt besatte med
indtil c. 5 cm lange, tynde, tilbagebøjede,
børsteagtige Torne, der er dannede af de vedblivende
Blad-Hovedribber. Bladene sidder meget tæt
samlede og er finnede; Blomsterne er enligtstillede,
store, rødlig-hvide. <sp>C. pygmæa</sp> D.C., Sibirien,
Kaukasus, en lav Busk med tynde, hængende
Grene, der ogsaa hos denne er besatte med
blivende Bladribbetorne. Smaa, 2-parrede Blade og
gule Blomster. <sp>C. spinosa</sp> D.C., Sibirien, en lav
Busk med slanke Grene, besatte med c. 3 cm lange
Bladribbetorne, finnede, faaparrede Blade og
enligtstillede gule Blomster.
A. B.

C. arborescens er en nøjsom, meget haardfør
Busk, lige anvendelig i større og mindre Anlæg til
Pynt og Læ. Den giver en stærk, vindfør Hæk,
trives i Halvskygge og vokser bedre end de fleste
Buske paa solvarm, tør Plads. C. frutescens og
spinosa benyttes i Busketter, de øvrige anbringes
rettest fritstaaende paa mindre Plads, pygmæa og
arb. pendula ogsaa ved smaa Vandløb o. l.;
sidstnævte er vel egnet for mindre Gravsteder paa kold
Plads. <sp>Kultur:</sp> C.. formeres ved Frø, som saas
i Begyndelsen af Maj i let Jord; Frøplanterne
prikles som enaarige. C. arb. i 5 Rækker paa 1,20 m
brede Bede, staar i 2 Aar, udskoles i Rækker med
60 cm Afstand og nedskæres Aaret efter i 16 cm
Længde, for at man kan faa fyldige Buske. Ved
Omplantningen beskæres Rødderne stærkt. C. frut.
formeres ogsaa ved Rodskud. Chamlagu, jubata
og pygmæa formeres ligesom arborescens pendula
ved Podning paa C. arborescens tidlig om Foraaret
paa Friland.
J. B.

C. arborescens og C. frutescens trives i Norge
helt op til den 68. Breddegrad. De blomstrer i
Landets nordlige Egne sidst i Juni og først i
Juli.
N—k.
</chapter>

<chapter name="Caraguata">
<b>Caraguata</b> (Bromeliaceæ), Varmhus. Epifytiske
stammeløse Planter, hvoraf en halv Snes Arter
findes i Kolumbia. Den hyppigst forekommende er
<sp>C. lingulata</sp> Lindl. (C. cardinalis André).
Bladene er lysegrønne, rosetstillede, rørformigt
sammentrængte forneden, men udvider sig foroven og
har ombøjede Spidser; i Habitus nærmest lig
Tillandsia. Den har et tykt, c. 40 cm højt
Blomsterskaft med store, skarlagenrøde Dækblade med
grønne Spidser, der er meget dekorative og af lang
Holdbarhed; selve Blomsterne er uanselige.
<sp>Kultur:</sp> se Æchmea.
M. H.
</chapter>

<chapter name="Cardamine">
<b>Cardamine</b> (Cruciferæ). Stauder er: <sp>C.
pratensis</sp> L., Engkarse, tempererede Egne, 30-45 cm
høj, smuk lilla Blomsterklase i Maj-Juni;
anvendes paa fugtige Steder. <sp>C. p. fl. pl.</sp> har fyldte
Blomster; plantes paa en fugtig, noget beskygget
Plads. <sp>C. trifolia</sp> L., Sydeuropa, hvide
Blomster i April-Maj, c. 15 cm; plantes paa Stenhøje,
lidt beskygget Vokseplads. <sp>Kultur:</sp> Formeres
ved Frø og Deling; ynder en fed og fugtig
Jordbund.
G. B.
</chapter>

<chapter name="Cardon">
<b>Cardon,</b> <sp>Cynara Cardunculus</sp> L.
(Compositæ), Køkkenurt, der har hjemme i
Middelhavslandene. <sp>Cardon d'Espagne</sp> og <sp>de Tours</sp>
er de Varieteter, der almindeligst dyrkes.
<sp>Kultur:</sp> Frøet saas sidst i Marts paa halvvarm
Bænk, og Frøplanterne prikles i en Afstand af 15
cm paa en lignende Bænk, hvor Planterne sidst i
Maj maa være hærdede til Udplantning. Til C.
vælges en beskyttet og solrig Vokseplads og helst
ikke for svær Jord, som om Efteraaret graves 2
Spadestik dybt; der paaføres et godt tykt Lag
gammel Varmebedsgødning, som nedgraves med Greb.
I Løbet af Vinteren vandes Stykket godt nogle
Gange med ublandet Ajle. Saa snart Jorden om
Foraaret er bekvem, jævnes den med en Jærnrive
og tromles. Sidst i Maj omstikkes Jorden med
Greb, rives og tromles. Planterne, der Dagen før
maa være godt gennemvandede, udplantes med
Planteske og med saa megen Klump som muligt
med 1,20 m Afstand mell. Rækkerne og Planterne
i Rækk.; de vandes godt, og senere maa Vanding
ikke forsømmes i tørt Vejr. Fra Aug. og til midt
i Septbr. gives Gødiiingvand hver 14. Dag; 1 Del
ikke for frisk Ajle og 3 Dele Vand er passende.
I Mangel af Ajle kan vandes med Udtræk af
Staldgødning, hvormed man ikke behøver at være saa
forsigtig, da C. i god Vækst og i den varme
Sommertid ynder megen Gødning, naar den skal give
et stort Udbytte. I Løbet af Sommeren holdes
Planterne rene for Ukrudt. Skal de bleges paa
Voksestedet, vil Begyndelsen af Oktbr., naar
Væksten omtrent er sluttet, være den mest passende
Tid dertil; Planterne maa ikke være vaade, naar
Bladene bindes sammen. De nederste, simple Blade
skæres af, de øvrige bindes temmelig tæt sammen
med tynde Halmbaand, og hele Planten omgives
med Langhalm i et 6 cm tykt Lag, som bindes
fast til Planterne med Tækkegarn, for at Vandet
ikke skal trænge igennem. Er Planterne udsatte
for Blæst, maa der sættes en Stok ved hver Plante.
Først i Novbr. er de smukt blegede og tjenlige til
at bruges; de maa nu opgraves og indslaas paa et
mørkt og frostfrit Sted, hvor de kan holde sig 5 à
6 Uger. Midt i Oktbr. opgraves med god Klump
de Planter, som ikke er indbundne med Halm, og
indslaas i Jord, helst i en Kælder, hvor de holdes
i Mørke. Blegningen af disse Planter vil være
afsluttet saa tidlig, at de kan afløse det første Hold.
De maa jævnlig efterses, ligesom det beskadigede
maa afpudses; de kan da holde sig til sidst i Febr.
Frø, der er mere end 2 Aar gammelt, kan man
ikke stole paa. Paa 5 gr gaar c. 50 Frø.
N. H.

<sp>Cardons Anvendelse:</sp> De blegede Stilke
bruges kogte med rørt Smør, indbagte eller givet
i en kraftig Skysauce. Stilkene faar et Forkog,
flaas og koges færdige i Vand, tilsat lidt Eddike
eller Citronsaft.
M. L.
</chapter>

<chapter name="Carduus Marianus">
<b>Carduus</b> <sp>Marianus</sp> se <sp>Silybum
Marianum</sp>.
</chapter>

<chapter name="Carex">
<b>Carex</b> (Cyperaceæ), Star. <sp>C. japonica</sp> Thunb.
<sp>marginata variegata</sp>, Koldhus eller
halvvarmt Hus. Medens de under Slægten C. henhørende
Arter ellers er Frilandsplanter, hvoraf flere ogsaa
her i Landet vildtvoksende Arter som <sp>C.
pendula</sp> Huds., <sp>C. Pseudocyperus</sp> L., <sp>C.
riparia</sp> Curt., er anvendelige til Plantning ved
Bredden af Søer og Damme, er denne fra Japan
indførte Art en fortrinlig Potteplante med
dekorativ Vækst og Habitus, særlig værdifuld til
Jardinière, til Midtplante i Ampler, Enkeltplante i
smaa Kurve o. l. Den bliver c. 40 cm høj, har
ganske smalle, smukt bøjede, mørkegrønne Blade
med hvidgule Rande, vokser let og villigt.
<sp>Kultur:</sp> Formeres let ved Deling; Smaaplanterne
trives bedst i tempereret Hus, ældre Planter i alm.
Koldhus og ligeledes i Stue. Let og nærende Jord
og rigeligt Vand om Sommeren.
M. H.
</chapter>

<chapter name="Carlina">
<b>Carlina</b> (Compositæ), Bakketidsel, toaarige og
fleraarige Frilandsplanter. <sp>C. acaulis</sp> L.,
Europa, 25-30 cm, tornet-tandede, fjersnitdelte Blade
og en Kurv med hvide Svøbblade; Juli-Aug. <sp>C.
acanthifolia</sp> All., Alperne, Pyrenæerne.
Toaarig, 20-25 cm, Bladene tornet-tandede,
fjersnitdelte, noget sølvglinsende; Kurven med bleggule
Svøbblade. <sp>Kultur:</sp> Formeres ved Frø. Plantes
paa Stenhøje paa solrige Pladser og saaledes
anbragt mellem Sten, at der er snæver Plads om
Rodhalsen, mens Rødderne kan faa ret frit
Spillerum; ynder let og nærende Jord.
A. L.

<img>Carlina acaulis.</img>
</chapter>

<chapter name="Carludovica">
<b>Carludovica</b> (Cyclanthaceæ), Varmhus, en
interessant Plante fra det tropiske Amerika med
krybende Rodstok, der bærer fuldstændig
palmelignende Blade med indtil 1,50 m lange Stilke. Til
Kultur anvendes hovedsagelig <sp>C. palmata</sp> Ruiz
& Pav., der har skuffende Lighed med en Livistona.
Den har vifteformede, 3-4delte, lappede,
mørkegrønne Blade, der leverer Materialet til de
bekendte Panama-Hatte. <sp>Kultur:</sp> Formeres
tidlig i Foraaret ved Roddeling eller ny Rodskud. Den
er smuk og dekorativ og trives godt i fugtigt
Varmhus i kraftig Jord med Tilsætning af noget
Dynd; kræver rigeligt Vand om Sommeren.
M. H.

<img>Carludovica palmata.</img>
</chapter>

<chapter name="Carotte">
<b>Carotte</b> se <sp>Gulerod</sp>.
</chapter>

<chapter name="Carpinus">
<b>Carpinus</b> (Corylaceæ), Avnbøg, haardføre Træer.
<sp>C. Betulus</sp> L., alm. Avnbøg eller Hvidbøg,
Europa, ogsaa vild hos os; et mellemhøjt eller højt,
velkendt Træ, smukt ved sine æg-lancetformede,
stærkt ribbede Blade og sine lange, hængende
Hunrakler med de store, 3-fligede, grønne Dækblade,
der omgiver de smaa Nødder. Af Varieteter, der
har Værdi som Prydplanter, fremhæves: <sp>C. B.
heterophylla</sp> , lav af Vækst, har paa samme
Træ Blade, som er indskaarne i meget forskellig
Grad, lige fra normale Avnbøgblade til ganske
smalle, dybtfligede Bladformer. <sp>C. B. incisa</sp>,
lav af Vækst, med smukke, regelmæssigt fligede
Blade. <sp>C. caroliniana</sp> Walt., Nordamerika.
Lille Træ eller høi trælignende Busk, der i
Udseende staar foregaaende Art meget nær. <sp>C.
orientalis</sp> Mill., Sydøsteuropa, Orienten. Lille
Træ eller en meget høj trælignende Busk, der
ligner foregaaende, men har mindre Blade og
Hunrakler.
A. B.

C. B. er et smukt Træ, hvor det kan udvikle sig
frit, er meget anvendeligt i større Plantninger, og
da det taaler Skygge, tillige til Mellem- og
Underplantning. Det giver en høj, tæt, fortrinlig
Hæk af lang Varighed, lader sig ved Opbinding,
stærk Indskæring af de større og jævnlig
Studsning af de mindre Grene let tiltrække til høje,
slanke Søjler med fyldig Løvvækst og ligeledes til
stammede Træer med formdannet Krone.
Varieteterne er smukke som fritstaaende og ikke uden
Interesse. De andre Arter anvendes til Grupper
og større Busketer. Af C. B. findes ret
karakteristiske, pyramidale Former, hvis Ejendommelighed
dog ofte først kommer frem, naar Planterne er
over Mandshøjde. <sp>Kultur:</sp> Formeres ved Frø,
som saas om Efteraaret og spirer andet Foraar.
Bedre er det at nedkule Frøet i Sand første Aar.
Planterne prikles som en- eller toaarige i 5
Rækker paa 1,20 m brede Bede og omplantes efter
2-3 Aars Forløb i Rækker med 50-60 cm
Afstand, stedse med Rodbeskæring. Varieteterne
formeres ved Podning under Glas med
Fremgangsmaade som ved Acer. Podning paa Friland lykkes
undertiden ganske godt, naar den udføres lige ved
Løvspring.
J. B.

C. trives godt i de norske Kystegne helt op
til Trondhjem.
N—k.
</chapter>

<chapter name="Carpocapsa">
<b>Carpocapsa</b> se <sp>Æblevikleren</sp>.
</chapter>

<chapter name="Carum">
<b>Carum</b> se <sp>Kommen</sp>.
</chapter>

<chapter name="Carya">
<b>Carya</b> (Juglandaceæ), (Hicoria). Hickorytræ.
Haardføre Træer, alle fra Nordamerika. <sp>C. alba</sp>
Nutt. Et i sin Hjemstavn højt, her i Landet i
Eksemplarer af mindst indtil c. 16 m Højde
forekommende Træ med store, finnede, men faaparrede
Blade. Blomsterne er, som hos alle Carya-Arter
og ligesom hos Valnød, særkønnede, ganske
uanselige, grønne; Hanblomsterne i hængende Rakler.
Frugten ligner en lille Valnød, hos denne Art med
et haardt Kødlag, der springer op i 4 Dele, og hvis
Sten er meget haard, hvid (deraf Navnet alba), og
med en lille, velsmagende Kærne. <sp>C. amara</sp>
Nutt. Ligeledes et højt, her i Landet i lige saa
høje Eksempl. som foregaaende forekommende Træ
med store, finnede, flerparrede Blade. Frugten lille
med bitter (deraf Navnet amara) Kærne. <sp>C.
porcina</sp> Nutt. har meget store, langstilkede,
2-3-parrede Blade og en rund Frugt. <sp>C.
olivæformis</sp> Nutt. har store, flerparrede Blade. Frugten
er aflang og smal (deraf Navnet olivæformis) med
en velsmagende Kærne. <sp>C. tomentosa</sp> Nutt.
Et ogsaa her i Landet i anselige Eksempl.
forekommende Træ med meget store, laadne (deraf
Navnet tomentosa), 3-4parrede Blade og stor,
rundagtig Frugt med sød Kærne.
A. B.

<sp>Kultur:</sp> C. formeres ved Frø, som saas om
Efteraaret straks efter Modningen eller indslaas i
Sand om Vinteren og saas om Foraaret paa varm
Plads i dyb, muldet Jord. De danner meget lang
Pælerod, som ved Overskæring standser Plantens
Vækst, og de maa derfor helst staa 2 Aar paa
Frøbed for at samle større Livskraft til at
modstaa første Omplantning. Som unge vokser de
langsomt, hemmes i Væksten ved Omplantning, som i
Forbindelse med Beskæring af de tykke Rødder
desuagtet bør foretages omtrent hvert 3die Aar,
indtil de plantes paa Blivestedet. De ynder lidt
fugtig, dyb Muldjord, er i god Udvikling smukke
Træer, bedst egnede for aabne Grupper og fri
Udplantning.
J. B.

C. udholder Vinteren ved Kristiania, men vokser
langsomt; længere Syd paa trives den godt.
N—k.
</chapter>

<chapter name="Caryopteris">
<b>Caryopteris</b> (Verbenaceæ) <sp>C. incana</sp> Miq. Kina.
Lav Busk til Friland. Karakteristisk og ret smuk
med smaa blaa Blomster.
A. B.
</chapter>

<chapter name="Caryota">
<b>Caryota</b> (Palmaceæ), Varmhuspalme; en
overordentlig smuk Palme med ret hurtig Vækst og
graciøst bøjede, lysegrønne, fjerdelte Blade, hvis
enkelte Segmenter atter er ejendommeligt
indskaarne. Palmen faar derved noget bregneagtigt
over sig og er let at skelne fra andre; minder
lidt om Ginkgo biloba. <sp>C. sobolifera</sp> Wall.,
Java; <sp>C. urens</sp> L., Malajiske Arkipel., den
sidste, den almindeligst forekommende, bør findes i
enhver Palmesamling; giver jævnlig ny Skud fra
Basis, der kan fraskilles som selvstændige Planter.
<sp>Kultur</sp> se Palmer.
M. H.
</chapter>

<chapter name="Cassandra">
<b>Cassandra</b> (Ericaceæ) (Syn. Andromeda),
Frilandsbusk fra Nordamerika. <sp>C. angustifolia</sp> Don.,
snehvid Blomst i April-Maj. <sp>C. calyculata</sp>
Don., hvid Blomst i April-Maj. <sp>Kultur</sp> se
Andromeda.
F. E.
</chapter>

<chapter name="Cassia">
<b>Cassia</b> (Cæsalpiniaceæ), Træer, Buske og Urter
med finnede Blade. <sp>C. floribunda</sp> Cav.,

<img>Cassia floribunda.</img>
Meksiko, træagtig, rigtblomstrende, gule Blomster;
udplantes om Sommeren i let Jord og overvintres i et
koldt Hus, hvor den kun vandes sparsomt.
Formeres ved Frø. <sp>C. marylandica</sp> L.,
Nordamerika, haardfør Staude, c. 1 m. Gule Blomsterklaser
i Aug.-Septbr. Formeres ved Frø og Deling, dyrkes
i porøs, god, temmelig tør Jord og dækkes
godt.
G. B.
</chapter>

<chapter name="Cassida">
<b>Cassida</b> se <sp>Skjoldbiller</sp>.
</chapter>

<chapter name="Castanea">
<b>Castanea</b> (Cupuliferæ), Kastanje. Haardføre
Træer. <sp>C. sativa</sp> Mill. (C. vesca Gaertn., C.
vulgaris Lam.), ægte Kastanje, Sydeuropa. Meget
stort Træ af en bredkronet Form; det opnaar ogsaa
hos os ofte en anselig Størrelse. Dets vigtigste
Pryd, er, foruden dets om Egen mindende statelige
Vækst, dets 15-20 cm lange, æg-lancetformede,
dybt og skarpt savtakkede, glinsende, mørkegrønne
Blade, men ogsaa i Blomstringstiden prydes det af
de i stort Antal optrædende lange, tynde,
opretstaaende, gulgrønne Hanblomstrakler, saavel som
senere af sine oftest meget talrige, store, lysegrønne,
piggede Frugter, af hvilke en Del undertiden, i
varme Somre og paa gunstig Vokseplads, opnaar
fuld Udvikling og er da, som bekendt, spiselige i
tilberedt Tilstand. <sp>C. americana</sp> Rafin.,
Nordamerika. Et hos os sjældent plantet Træ, der i sine
enkelte Dele ligner foregaaende meget.
A. B.

<sp>Kultur:</sp> C. sativa formeres ved Frø, som
indslaas i Sand om Vinteren og saas om Foraaret, naar
Nattefrost ikke længere kan befrygtes. Planterne
prikles som en- eller toaarige, omplantes efter 2-3
Aars Forløb, stedse med Kodbeskæring, da Træet
som større lider ved Flytning og bliver usikkert i
Væksten, naar det har staaet længere Tid urørt.
Ved Tiltrækning af stammede Træer bevares fra
Begyndelsen det bedste Skud, hvorfra man
efterhaanden, naar dette modnes og bliver
modstandsdygtigt for Vinteren, bortfjerner Sidegrenene. C. af
Frø fryser let bort i Ungdommen og maa derfor
under hele Opdrættet gives en lun, beskyttet Plads.
Varieteterne formeres ved Podning paa Hovedarten
under Glas med Fremgangsmaade som ved Acer,
men sikrest ved Aflægning i fugtig, sandblandet
Jord. C. sativa ynder en kraftig, dyb, ikke for tør
eller kold Jord, taaler Foryngelse ved Nedskæring
og er, især ved saadan Behandling, pragtfuld som
Busk og giver et smukt og rigt Kransemateriale.
Som stammet Træ er det vel egnet til fritstaaende
paa beskyttet Plads og som Indblanding i aabne
Grupper. C. americana synes svagere i Vækst end
foregaaende og har vist sig ømtaalig i vore Vintre.
J. B.

C. sativa trives godt paa lune Voksesteder ved
Fjordene fra Kristianiafjorden til Romsdalen. Flere
Steder findes Træer paa 10 m Højde. Ved
Kristiania bliver den kun en Busk.
N—k.

C. fryser hvert Aar tilbage ved Stockholm og
bliver der kun en Busk. Den kan dog undertiden
blomstre og ansætte Frugter, men de modnes
ikke.
E. L.
</chapter>

<chapter name="Casuarina">
<b>Casuarina</b> (Casuarinaceæ), stedsegrønt, slankt
Træ med et noget padderokagtigt Udseende, idet
Bladene næsten mangler eller er omdannede til
Skeder. <sp>C. equisetifolia</sp> Forst., Australien
og Molukkerne, er særlig karakteristisk. <sp>C.
torulosa</sp> Vent. og <sp>C. quadrivalvis</sp> Labill., fra
Australien, er de hyppigst forekommende Arter og
dyrkes i Koldhuset. <sp>Kultur:</sp> Formeres ved
Stiklinger paa lidt Undervarme, fordrer en sandet
Lyngjord og ikke for store Potter, ligesom stærk
Vanding er skadelig.
F. E.

<img>Casuarina equisetifolia.</img>
</chapter>

<chapter name="Catalpa">
<b>Catalpa</b> (Bignoniaceæ), Trompettræ. Haardføre
Træer. <sp>C. bignonioides</sp> Walt. (C.
syringæfolia Sims.), Nordamerika. Et i sin Hjemstavn højt,
hos os kun lille Træ med smukke, store,
hjerteformede, sjældent svagt lappede Blade. Blomsterne,
som, hvad der plejer at gælde alle Catalpa-Arterne,
hos os kun kommer til Udvikling i heldige Somre
og paa særlig god, varm Plads, i August, sidder i
store Toppe og er store, klokkeformede, hvide, i
Svælget gult og brunt plettede. Den 20-24 cm
lange, hos flere Arter krumme Kapsel, som
naturligvis aldrig naar Udvikling hos os, har givet
Anledning til Navnet Trompettræ. <sp>C.
Kæmpferi</sp> Sieb. & Zuc., Japan, har ligeledes store,
ægformede eller trelappede Blade og Blomster, der
ligner den foregaaende Arts, men er mindre.
A. B.

Et Hensyn at tage ved Anvendelsen af C. er, at
den skyder meget sent om Foraaret. Den giver
god Afveksling i Busketter ved sit store Løv og paa
de sydlige Øer tillige ofte ved sine ejendommelige
Blomster. C. speciosa synes at være langt den
villigste hos os og har f. Eks. i Sommeren 1897
blomstret i Mængde i Hørsholm Planteskole, medens
C. Kæmpferi har vist sig meget ømtaalig.
<sp>Kultur:</sp> C. formeres ved Frø, der saas om Foraaret i
Kasser, som stilles under Glas eller beskyttes i
Rammer; Frøplanterne overvintres frostfrit,
udplantes paa varm Plads i let, næringsholdig Jord,
dækkes godt første Vinter og fremdeles, til der
fremkommer modent, for Vinteren modstandsdygtigt
Træ. Varieteterne formeres ved Podning paa
Rodstykker af Hovedarten under Glas.
J. B.

C. holder sig til Nød paa et lunt Voksested ved
Kristiania, men er uden Værd. Paa lune Steder
ved Kysten fra Arendal og vestover trives den
bedre.
N—k.
</chapter>

<chapter name="Catananche">
<b>Catananche</b> (Compositæ). <sp>C. coerulea</sp> L.,
Sydfrankrig, Spanien, to- eller fleraarig Frilandsplante,
50-60 cm. Blomsterne, der fremkommer i
Juli-Aug. og er lyseblaa med purpur-blaa Grund, egner
sig særligt til tørrede Buketter. <sp>C. c. var. alba</sp>,
hvid med blaa eller rosa Grund. <sp>Kultur:</sp> Saas
i Maj-Juli i halvvarm Bænk eller Potte, prikles og
udplantes i Septbr. eller paafølgende Foraar med
50 cm Afstand. Ynder tør Jord og solrigt
Voksested. Da ældre Planter taber i Udseende, bør
toaarig Kultur anvendes. Frøets Spirekraft 2-3 Aar;
Spiring i Løbet af 1-2 Uger.
L. F.
</chapter>

<chapter name="Catasetum">
<b>Catasetum</b> (Orchidaceæ). En i botanisk
Henseende højst interessant Slægt af Epifyter, hvis
Arter dels bærer kun Han- eller Hunblomster, dels
ogsaa tvekønnede Blomster. Underafdelingerne
<sp>Catasetum</sp> med Hanblomster, <sp>Monacanthus</sp>
med Hunblomster og <sp>Myanthus</sp> med tvekønnede
Blomster er højst forskellige med Hensyn til
deres ydre Bygning. Praktisk brugbare er de
imidlertid ikke, hvorfor de hovedsagelig
dyrkes i botaniske Haver og mere fremragende
Samlinger. Almindeligst er <sp>C. Bungerothii</sp>
N. E. Br., Venezuela; Bulberne store, sølvhvide,
omgivne af rige Knipper af hvide Luftrødder.
Blomsterne store, kremhvide, Læben med dyb, vid
Honninggrube. Fra Griffelstøttens Beskyttelsesklap
udgaar et spydlignende Vedhæng, som ender i en
fritstaaende Spids midt for Honninggruben. Saa længe
Støvet er umodent, er Klappen urørlig, men saa
snart det er modent, bliver hele dette Apparat at
ligne ved en vel spændt Fjederslynge. Hvis et
Insekt da, for at komme i Besiddelse af
Honningvædsken, kun berører dette Spyd lidt, saa løsner
Klappen sig lynsnart og Pollenkornene udslynges med en
vældig Kraft, fæstende sig paa Dyrets Ryg ved
Hjælp af en klæbrig Skive. Jeg har set disse
Pollenkorn slynges mere end 3 m ud i Luften, naar
dette yderst interessante Organ irriteres. <sp>C.
macrocarpum</sp> Rich., trop. Amerika. Blomsterne
gule med rødbrune Pletter og Punkter. Særdeles
interessante og smukke Planter i Samlinger.
<sp>Kultur:</sp> I Varmhus i hængende Kurve og plantede i
ren Hvidmos, Potteskaar og Sand. Rigelig Vanding
i Væksttiden, aldeles tørt i Hviletiden.
Løvfældende.
Ax. Hzn.
</chapter>

<chapter name="Cattleya">
<b>Cattleya</b> (Orchidaceæ). En Slægt af anselige
Epifyter fra Sydamerika. Næsten alle Arter af denne
Kongeslægt blandt Orchideer har høj Værdi saavel
for Samleren som for Handelsgartneren. Blomsterne
fremkommer i et fladt Hylster i Bladstilken paa
Aarsbulben og varierer i Størrelse fra 5 til 18-20
cm, samt er livligt farvede i lilla, rosa, purpur og
guldgult. Slægten omfatter c. 20 Arter, foruden en
meget stor Mængde Hybrider og Varieteter. Ud fra
et praktisk Gartnerstandpunkt kan man tydeligt
udskille en særskilt Gruppe af Arter indenfor
Slægten, den saakaldte Labiata-Gruppe. Denne, som for
Handelsgartneriet har den højeste Værdi som
Snitblomster, udmærker sig ved sine spoleformede,
kraftige Bulber, forsynede med 1 til 2, sjældent 3,
stive, læderagtige Blade og sine meget store, mest
i lyslilla farvede Blomster. Arterne indenfor denne
Gruppe er: <sp>C. Dowiana</sp>, Batem., Costa Rica, er
saa vidt afvigende fra de øvrige i Almindelighed
lilla eller rosafarvede Arter, at dens Blomster helt
igennem er herligt nankingule med Læben aaret og
stribet i purpur, magenta, blodrødt og guldgult.
Var. <sp>aurea</sp>, Kolumbia, er lig foregaaende, men
af mere guldgul Farve, og med større, mere
udbredt Læbe; Eftersommeren. <sp>C. Eldorado</sp> Lindl.
Sjælden. Blomsten lysrosa med purpurfarvet Læbe
og gult Svælg; Juli-August. <sp>C. Gaskelliana</sp>,
Sand., Venezuela, meget store, lillafarvede Blomster
med stor gul Plet i Læben; August-September.
Værdifuld Snitsort. <sp>C. gigas</sp> Lindl. (C.
Warscewiczii, Rchb. f.), Kolumbia. Maaske den aller
pragtfuldeste af dem alle. Blomsterne meget store,
herligt dybt lilla-farvede, Læben mørk
purpur-magenta med to skarpt markerede, lysende gule
Øjepletter. Blomstringstid enten om Foraaret eller
Efteraaret. Desværre ret lunefuld i Blomstring, men
stærkt voksende; Varieteten <sp>Sanderiana</sp>
blomstrer mere sikkert. <sp>C. labiata</sp> Lindl. (C.
labiata autumnalis hort), Brasilien. Den mest
dyrkede af alle C. Blomsterne ret varierende i lysere
eller mørkere lilla med mere eller mindre gult
paa den mørkt purpurfarvede Læbe. Villigt
blomstrende i Oktober-December. <sp>C.
Luddemanniana</sp> Rchb. f. (C. speciosissima hort.),
Venezuela, store lillafarvede Blomster med kruset,
gulaaret, violet Læbe; Oktober. <sp>C. Mendelii</sp>,
Backh., Kolumbia. Blomsterne lyst rosafarvede,
stundom næsten hvide, med karmesinrød, aaret
Læbe; Foraaret. <sp>C. Mossiæ</sp> Hook., Venezuela.
Allerede i Begyndelsen af Attenhundredetallet
importeret til England, turde denne skønne Art være
en af de ældste Cattleya i Kultur. Blomsterne

<img>Cattleya labiata.</img>
meget store, lilla-rosa, med meget stor, kruset Læbe,
som er pragtfuld aaret med purpur, guldgult og
blodrødt; Forsommeren. Meget dyrket, men nu
desværre oftest forekommende i mindre gode
Varieteter, medens de gamle ekstrafine Former opkøbes
og anvendes til Hybridisation. <sp>C.
Percivaliana</sp> Rchb. f., Venezuela, lig foregaaende, men med
mindre og mørkere Blomster, som sporadisk
fremkommer om Vinteren. <sp>C. Schroederæ</sp> Sand.,
Kolumbia. Særdeles fine, lyst rosa-lillafarvede
Blomster, med okkergult, aabent Svælg paa Læben;
Efteraaret. Anses for at være en Form af
efterfølgende. <sp>C. Trianæ</sp> Rchb. f., Kolumbia.
Ligesom C. labiata er den bedste af alle C. til praktisk
Brug om Efteraaret, er C. Trianæ den bedste for
Foraaret. Dens Blomster er lysende rosa-lilla med
guldgult Svælg paa den violetspidsede Læbe.
Habitus usædvanlig kraftig; Foraaret. Af denne Art
er de hvidblomstrede Former mindre sjældne og
mindre dyre, medens de hvide Former af andre C.
er meget dyre i Handelen. <sp>C. Warneri</sp> T.
Moode, Brasilien. Sjælden. Blomsterne rosa med
amethystfarvede Striber. Meget smuk, men ret
utaknemlig at dyrke; Juni-Juli. Andre
nævneværdige Arter af helt anden Type end forannævnte
er: <sp>C. Bowringiana</sp> hort. Robuste,
stængellignende Bulber og tykke, læderagtige Blade.
Blomsterne i rige Topklaser, stærkt violet-lilla
farvede, smukke. <sp>C. citrina</sp> Lindl., Meksiko.
Meget afvigende Art med hængende Habitus, runde
Bulber og blaagraa Blade. Blomsterne lyst
guldgule, nedadhængende. Dyrkes i Koldhus paa
hængende Træklqdser. <sp>C. granulosa</sp> Lindl.,
Brasilien. Meget høje Bulber eller Stængler med spidst
ovale Blade. Blomsterne olivengrønne med brune
Pletter; Eftersommeren. <sp>C. guttata</sp> Lindl.,
Brasilien. Bulberne 60-80 cm høje, jævnttykke,
tobladede. Blomsterne gule med rødbrune Pletter,
Læben violet og hvid. Varieteterne <sp>Leopoldii</sp>
og <sp>Prinzii</sp> er næsten mere dyrkede end
Hovedarten og er mere intensivt farvede. <sp>C.
Harrisoniana</sp> Batem., Brasilien, er blandt C.-Sorterne
udenfor Labiata-Gruppen den mest dyrkede for
Indvinding af Snitblomster. Bulberne 30-35 cm høje,
to-trebladede. Blomsterne 3-5 i Topklase, store,
lyst og fint rosafarvede, med hvidt og svagt gult
paa Læben, vellugtende; Sommeren. <sp>C.
intermedia</sp>, Graham, Brasilien; Bulberne høje,
stængelagtige, forsynede med to til tre ovalt
lancetlignende Blade. Blomsterne i Klase, lyst rosa,
næsten hvide, med gult paa Læben; Foraaret. <sp>C.
Schilleriana</sp> Rchb. f., Brasilien. Habitus lav,
krybende, med ægrunde, ovale Blade og korte
Bulber. Blomsterne chokoladebrune med violet,
hvidaaret Læbe; Eftersommeren. — Foruden ovennævnte
Arter med deres Varieteter findes i Kultur en stor
Mængde i Væksthus tiltrukne Hybrider, og der
fremkommer aarlig ny. Disse, hvis Blomster paa
faa Undtagelser nær desværre ikke er smukkere
end Arternes, er i de senere Aar faldet meget
betydeligt i Pris. Under Krigsaarene har ingen
Import af Arterne fundet Sted, men derimod er
Hybriderne tiltrukne i Mængde og Forskellighed, saa
at disse nu, da dette skrives, kan købes for
Tredjeeller Fjerdedelen af den Pris, der forlanges for
Arierne. De vokser som Regel kraftigere, hvorfor
de er al Opmærksomhed værd. De er oftest døbte
med Personnavne og findes i Orchidékataloger.
<sp>Anvendelse:</sp> Som forud antydet findes vel faa
mere populære Orchidéer end Cattleya. De
indgaar nu ogsaa som en vigtig Artikel i hvert
Snitblomstgartneri samt i hver Blomsterhandel. Til
al Slags Binderi er de anvendelige, ligesom ogsaa
som enestaaende Prydelse t. Eks. i et Krystalglas.
<sp>Kultur:</sp> 16-18 ° C. varmt, trækfrit og fugtigt
Væksthus. Planterne plantes i almindelige Potter
i sædvanlig Orchidéblanding og vandes samt
sprøjtes rigeligt i Væksttiden, men holdes ret tørre i
Hviletiden. Som Regel begynder Væksttiden i
Marts-April og slutter i Oktbr. I denne Tid kan Temp.
gerne paa solvarme Dage stige til 25-28 ° C. Mod
Solen skygges kun lidt, hen paa Efteraaret slet
ikke. Se videre Orchidékultur.
Ax. Hzn.
</chapter>

<chapter name="Caulophyllum">
<b>Caulophyllum</b> se <sp>Leontice</sp>.
</chapter>

<chapter name="Ceanothus">
<b>Ceanothus</b> (Rhamnaceæ), Frilandsbusk. Flere
Arter, hvoraf som de almindeligst dyrkede og bedst
bekendte skal nævnes følgende: <sp>C. americanus</sp>
L., Nordamerika. Lav Busk, der ligesom de andre
Ceanothus-Arter som oftest til Dels fryser ned om
Vinteren, men atter skyder talrige Skud fra
Roden, og i Spidsen af disse fremkommer Blomsterne.
Bladene er ægformede; Blomsterne, der
fremkommer i Juli og Aug., er smaa og hvide, men
samlede i temmelig store Toppe. — <sp>C. azureus</sp>
Desf., Meksiko. En lav Busk, ligner foregaaende,
men er maaske næppe saa haardfør. De ligeledes i
Toppe siddende, smaa Blomster er smukke,
lyseblaa. Af C. dyrkes der talrige Former, som til
Dels er Krydsninger mellem de to nævnte og
mellem disse og andre Arter. Eksempelvis og som
den bedst bekendte kan nævnes: <sp>Gloire de
Versailles</sp> med større, mørkeblaa Blomster.
A. B.

C., særlig Krydsningerne, kræver en varm Plads
og let, god, nærende Jord. De hører til de
allersmukkeste Forgrunds- og Rabatbuske, behandles
nærmest som Stauder; Krydsningerne fordrer et
forsvarligt Vinterdække af Granris og Løv, Tang
o. l. <sp>Kultur:</sp> C. americanus og azureus
formeres ved Frø, som saas om Foraaret paa Friland
eller bedre i Rammer; Frøplanterne overvintres
frostfrit og prikles næste Foraar paa beskyttet
Plads. Krydsningerne formeres ved Stiklinger af
grønt Træ under Glas og kultiveres 1-2 Aar i Potter
eller ved Podning paa Rodstykker af C. americanus
under Glas, men Podekvistene maa dog afskæres
om Efteraaret og opbevares frostfrit.
J. B.

I Norge er C. kun at anbefale paa lune Steder
i de sydvestlige Egne; den kan holde sig ved
Kristiania, naar den dækkes godt, men er her uden
Værd.
N—k.
</chapter>

<chapter name="Cedertræ">
<b>Cedertræ</b> se <sp>Cedrus</sp>.
</chapter>

<chapter name="Cedrela">
<b>Cedrela</b> (Meliaceæ). <sp>C. sinensis</sp> Juss., Kina.
Et hos os sjældent plantet og maaske heller ikke
overalt helt haardført, hurtigt voksende, mindre
Træ, meget smukt paa Grund af dets meget store,
indtil 50 cm lange, langstilkede, mangefinnede
Blade. Blomsterne uanselige.
A. B.

C. maa have en beskyttet Vokseplads og kan
formeres ved Rodstykker paa Undervarme.
J. B.
</chapter>

<chapter name="Cedronella">
<b>Cedronella</b> (Labiatæ). <sp>C. cana</sp> Hook.,
Ny-Meksiko, en- eller fleraarig Frilandsplante,
anvendelig til Rabatter, 80-100 cm, violetrosa Blomster
i Juli-Oktbr. <sp>C. mexicana</sp> Benth. (Gardoquia
betonicoides Lindl.), Meksiko; de enkelte Blomster
er mindre hos denne Art, men mørkere og danner
en større Klase. Begge Arter indeholder
aromatiske Olier, hvorefter de ved Berøring udbreder
Vellugt. <sp>Kultur:</sp> Saas i Marts-April i kold
Bænk eller Potte, prikles og udplantes i Maj med
50-60 cm Afstand. Frøets Spirekraft 2-3 Aar;
Spiring i Løbet af 2 Uger.
L. F.
</chapter>

<chapter name="Cedrus">
<b>Cedrus</b> (Abietaceæ), Cedertræ, Naaletræer til
Friland; <sp>C. atlantica</sp> Manetti., Atlas-Ceder,
Nordafrika. Et i sin Hjemstavn mægtigt Naaletræ, der
ligesom de andre Cedrusarter dog kun er
haardført hos os paa god Plads og kun paa ganske
enkelte Steder forefindes i mindst indtil c. 19 m
høje Eksemplarer. Væksten er, i alt Fald som yngre,
pyramdieformet med vandrette Grene; Naalene er
korte, stive og stikkende. Varieteten <sp>C. a.
argentea</sp> er af en smuk, udpræget blaagraa Farve. —
<sp>C. Deodara</sp> Loud., Himalaya-Ceder, Himalaya.
Ligeledes et mægtigt Træ, der her i Landet
lykkes lige saa godt som den foregaaende Art og
ogsaa findes i omtrent lige saa høje Eksempl., ja
endogsaa har baaret Kogler i Danmark. Det er
som ungt smukkere end foregaaende ved sine
sirligt hængende Top- og Grenspidser og sine lange,
tynde Naale. Varieteten <sp>C. D. argentea</sp> er
smuk blaagraa. — <sp>C. Libani</sp> Loud.,
Libanon-Ceder, Libanon. Hvad Størrelse og Haardførhed
angaar, ligner det de foregaaende. I ældre Alder
og der, hvor Klimaet passer for dem, er alle tre
Cederarter hinanden meget lignende, bliver
mægtige, bredkronede Træer og er vanskelige at
adskille med Sikkerhed.
A. B.

C., især Deodara, giver god Afveksling imellem
andre Naaletræer; denne er den smukkeste og i
god Udvikling dekorativ som fritstaaende, men
Brugen indskrænkes, ligesom af de andre, ved dens
ringe Haardførhed. De kræver alle en varm, for
kolde Vinde og Morgensol beskyttet Plads, som har
godt Afløb for Vinterfugtigheden. <sp>Kultur:</sp> C.
formeres ved Frø, der saas om Foraaret i Kasser
ell. Rammer under Glas; Frøplanterne prikles og
kultiveres i Potter, indtil de i passende Størrelse,
c. 30 cm eller mere, kan plantes paa Friland, hvor
de i haarde og sneløse Vintre maa dækkes godt,
og indtil Plantning paa Blivestedet, bør de kun staa
2 Aar imellem hver Omplantning og Studsning af
Rødderne. Varieteterne formeres ved Podning paa
C. atlantica eller Deodara i Aug.-Septbr. under Glas.
Se i øvrigt <sp>Abies</sp>.
J. B.

C. Deodara trives godt i de sydvestlige Egne i
Norge. I Stavanger staar et over 9,50 m højt
Eksemplar, utvivlsomt det højeste i Landet.
N—k.

Cedrus-Arterne kan kun vanskeligt overleve
Vinteren paa Friland i Mellemsverrig.
E. L.
</chapter>

<chapter name="Celastrus">
<b>Celastrus</b> (Celastraceæ). Haardføre, slyngende
Buske. <sp>C. orbieulata</sp> Thunb., Kina, Japan.
En hos os sjældent plantet, højtslyngende Busk
med ægformede Blade og uanselige, grønne, smaa
Blomster. Kapselen, der hos Celastrusarter ligner
den hos den nærstaaende Slægt Euonymus, er smuk
gul med orangefarvede Frø, men kommer sjældent
til Udvikling. — <sp>C. scandens</sp> L., Nordamerika.
En ligeledes, udenfor Samlinger sjældent plantet,
højtslyngende Busk med ægformede, elliptiske
Blade. Kapselen er orangefarvet med
skarlagenrøde Frø.
A. B.

C. scandens egner sig ikke saa godt til
Beklædning af Mure o. l. som til at gaa til Vejrs og give
vildtudseende Vækst i og imellem halvtudgaaede
og andre høje Træer, f. Eks. Naaletræer, som man
vil ofre til dette Brug. Dens stærke Ranker snor
sig nemlig fast omkring Stamme og Grene,
hemmende eller endog dræbende disse. <sp>Kultur:</sp> C.
formeres ved Aflægning og ved Frø, som alm.
ligger et Aar over i Jorden.
J. B.

C. scandens trives godt i det sydlige Norge; ved
Trondhjem bør den dækkes om Vinteren.
N—k.

<img>Celastrus scandens.</img>
</chapter>

<chapter name="Celosia">
<b>Celosia</b> (Amarantaceæ). <sp>C. cristata</sp> L.,
Hanekam. Enaarig Væksthusplante fra Kina med
hanekamlignende Blomsterstande i røde, hvide og gule
Farver. Foruden denne haves ogsaa Varieteter,
som er flerstænglede, og hvor hvert Skud ender
med en pyramideformet Blomsterstand (C. c.
capitata); disse egner sig til Udplantning i Bede om
Sommeren; men de maa være i fuld Blomst, inden
de udplantes. En af de smukkeste Varieteter er
<sp>C. plumosa Thompsonii magnifica</sp>,
der findes i flere Farver. Disse Planter danner
regelmæssige Pyramider af 50 til 60 cm Højde.
Den Massekultur, C. var Genstand for i sidste
Halvdel af forrige Aarhundrede, er nu forbi, og den
findes vist nu kun dyrket i private Gartnerier,
ikke til Handelsbrug. <sp>Kultur:</sp> Frøet saas i
Marts i Varmebed. Det spirer hurtigt og maa
lige saa hurtigt prikles, da de ny opkomne Planter
let falder om. Naar disse har skiftet Frøblade,
kan de udplantes i en varm Gødningbænk i
nærende Jord med 8 à 10 cm Afstand ved 22-25 ° C.
De vil hurtig udvikle sig, og naar Bladene naar
sammen, vil Blomsterstandene være begyndt at
dannes. De indplantes da i 12 à 14 cm Potter,
som nedgraves paa en varm Bænk. Det maa
passes, at de ikke naar Glasset, da Blomsterstandene
derved bliver misdannede. Naar de har fyldt
Potterne med Rødder, kan man vande med flydende
Gødning. Efter at Blomsterstandene har naaet en
vis Størrelse og Udvikling, kan Planterne
henflyttes i Blomsterhus, i Stuen, eller hvor man ønsker,
ja selv udplantede i Haven kan de holde sig
smukke i lang Tid i tørre, varme Somre. I tør
Luft angribes de let af Spind. Det maa anbefales,
at man selv avler sit Frø; hertil udtager man de
bedst formede og smukkest farvede Planter. Naar
Frøet begynder at modnes, anbringes en
Papirmansket under Blomsterstanden til at opsamle
Frøet i.
G. N. B.

<sp>Celosia til Frøavl</sp> udsaas i Marts-April,
prikles og udplantes paa halvvarm eller afbrugt
Bænk med 20-25 cm Afstand paa hver Side. Alle
falske Planter maa frasorteres. Naar Planterne er
komne godt i Vækst, kan de undvære Vinduer.
Frøet modnes i August-Septbr. og høstes, naar de
underste Frø paa Blomsten er modne.
H. G.

<img>Celosia plumosa Thompsonii.</img>
</chapter>

<chapter name="Celsia">
<b>Celsia</b> (Scrophulariaceæ) er en- eller toaarige,
halvhaardføre Planter. <sp>C. Arcturus</sp> Jacq., Kreta,
anvendes en Del som Koldhusplante; den er toaarig
og sender i August Maaned flere Blomsterskafter til
Vejrs med gule Smaablomster i Lighed med
Kongelys. De naar en Højde af 75 cm. Planten formeres
ved Frø.
J. F.

<img>Celsia Arcturus.</img>
</chapter>

<chapter name="Celtis">
<b>Celtis</b> (Ulmaceæ). Haardføre Træer. <sp>C.
australis</sp> L., Sydeuropa. Hos os et sjældent plantet og
kun lille Træ eller en stor Busk med ægformede,
lidt skæve, ru Blade, meget uanselige, grønne
Blomster og uanselige, haarde, sorte Stenfrugter. — <sp>C.
occidentalis</sp> L., Nordamerika. Hos os et lille
Træ med lignende Blade og Blomster som
foregaaende og smaa, haarde, brunrøde Stenfrugter.
A. B.

C. formeres ved Frø, der Vinteren over opbevares
i fugtigt Sand og saas om Foraaret i let Jord paa
en solrig Plads, prikles som enaarig og gives
fremdeles en noget let og sandet Jord, da den dér
modner sine Skud bedst. C. occidentalis er den mest
haardføre, men begge har kun ringe Betydning her
hjemme.
J. B.
</chapter>

<chapter name="Centaurea">
<b>Centaurea</b> (Compositæ). <sp>C. americana</sp> Nutt.,
Nordamerika, enaarig Sommervækst, anvendelig til
Rabatter og Afskæring, 1 m og derover, store,
lilla-rosa Blomster i Juli-Septbr. <sp>Kultur:</sp> Saas
i Marts-April i halvvarm Bænk eller Potte,
udplantes sidst i Maj med 50 cm Afstand; solrigt
Voksested. — <sp>C. babylonica</sp> L., Orienten,
Staude, anvendelig til Rabatter og særlig
dekorativ som fritstaaende paa Plæne, 1,50-2 m og
derover, mørkegule Blomster i Juli-Septbr.
<sp>Kultur:</sp> Formeres ved Stiklinger i Aug.-Septbr.; de
rodfæstede Planter plantes hver i sin Potte,
overvintres frostfrit og udplantes paafølgende Foraar
med 60-75 cm Afstand. Kan ogsaa formeres ved
Frø, som saas i Maj-Juli, prikles og udplantes
næste Foraar. — <sp>C. candidissima</sp> Lam. (C.
argentea L.), Sydeuropa, Nordafrika, en- eller
fleraarig Prydplante med smukke, sølvhvide Blade,
anvendelig til blandede Rabatter og Indfatning,
især af mindre Bede med rødbladede Planter;.25-35
cm. Er ogsaa som Potteplante ret dekorativ mellem
andre Planter. <sp>Kultur:</sp> C. formeres ved Frø
og Stiklinger. Saas i Septbr.-Oktbr., prikles og
overvintres i Koldhus temmelig tørt og nær
Glasset, plantes i Marts hver i sin Potte og anbringes
i varm eller halvvarm Bænk, udplantes i
Maj-Juni med 25-30 cm Afstand. Kan ogsaa saas i
Febr.-Marts i Potte og behandles i øvrigt paa
samme Maade, men Planterne bliver da ikke ret
store til Udplantningstid. Formering ved
Stiklinger i Juli-Aug. er meget at anbefale; man opnaar
derved Planter med en noget mindre robust Vækst
og med smukkere hvide Blade end efter Frøudsæd.
Til Stiklinger benyttes alle de nedre Skud, helst
af pottedyrkede Planter; de stikles hver i sin
lille Potte med stærkt sandblandet Jord og
anbringes i en afbrugt Bænk, hvor de ikke skygges
mere end højst nødvendigt. Naar de har dannet
Rødder, omplantes de i lidt større Potter og
overvintres i Koldhus, lyst og temmelig tørt. — <sp>C.
Cyanus</sp> L., Kornblomst, Europa, en- eller toaarig
Frilandsplante, anvendelig til Blomsterbede,
Rabatter og Afskæring, 60-100 cm. <sp>C. C. fl. pl.</sp>,
halvfyldte Blomster, dog ikke konstant. <sp>C. C. nana
compacta</sp> (Victoria), Dværgform, kun 20 cm
høj, anvendelig til smaa Blomsterbede og
Indfatning. C. C. med Varieteter blomstrer i Juni-Septbr.
i blegblaa, mørkeblaa, hvide, rosa,
brune, purpurrede og brogede Farver;
af disse er den dybblaa »<sp>Kaiser
Wilhelm</sp>« den mest yndede.
<sp>Kultur:</sp> Saas i Marts-Maj paa
Voksestedet, udtyndes til 15-20 cm Afstand.
Kan ogsaa saas om Efteraaret og
udtyndes da om Foraaret til en noget
større Afstand. Trives overalt. — <sp>C.
depressa</sp> Bieb., Kaukasus,
Lille-Asien, en- eller toaarig Frilandsplante;
40 cm; Blomsterne, som fremkommer
i Juli-August, er blaa med rødlig
Midte. <sp>Kultur:</sp> Saas i April paa
Voksestedet. Anvendelse og øvrige
Behandling som foregaaende. — <sp>C.
gymnocarpa</sp> Moris., Sydeuropa, en- eller
toaarig Frilandsplante med stærkt
indskaarne, hvidgraafiltede Blade,
anvendelig til Rabatter og Indfatning af
Bladgrupper, 50 cm og derover;
Blomsterstænglerne bør afskæres, naar de
viser sig. — <sp>Kultur:</sp> Formeres
ved Frø, som saas i Febr.-Marts i
Bænk eller Potte, prikles og udplantes
sidst i Maj. — C<sp>. montana</sp> L.,
Europa, Lilleasien, Staude, anvendelig
til Stenhøje, Rabatter, i Udkanten af Busketter
og til Afskæring, 40-50 cm, mørkeblaa Blomster
i Maj-August. <sp>C. m. fl. albo</sp>, hvid, og <sp>fl.
roseo</sp>, rosa, er meget smukke, haardføre og
let dyrkelige Planter. <sp>Kultur:</sp> Formeres ved
Deling; plantes med 40-60 cm Afstand. — <sp>C.
moschata</sp> L., Orienten; <sp>C. m.
atropurpurea</sp>, enaarig Sommervækst, 50-70 cm,
purpurviolette Blomster; Juli-Septbr. <sp>C. m. alba</sp>, hvid.
<sp>C. odorata</sp> C. Koch, enaarig Sommervækst,
40-60 cm, lilla, vellugtende Blomster i Juni-August.
<sp>C. o. Chamæleon</sp>, hvis Blomster er gullige
ved Aabningen og rosa henimod Afblomstringen.
<sp>C. o. imperialis</sp>, enaarig Sommervækst, ca.
1 m høj; de langstilkede, vellugtende Blomster,
der fremkommer i Juli-Aug., er ganske
udmærkede til Afskæring, og Varieteter haves i hvide,
lilla og rosa Farver. <sp>C. o. Margaritæ</sp> har
meget smukke, renhvide Blomster. <sp>C.
suaveolens</sp> Willd., Orienten, enaarig Sommervækst,
40-50 cm; smukke, citrongule Blomster i
Juli-Aug. <sp>Kultur:</sp> C. moschata, imperialis, odorata

<img>Centaurea moschata.</img>
og suaveolens er alle fortræffelige Prydplanter,
anvendelige til Blomsterbede og Rabatter og især
værdifulde til Afskæring. Frøet saas i April i
halvvarm Bænk, og Planterne udplantes i Maj,
imperialis og moschata med 30-40 cm, odorata og
suaveolens med 25 cm Afstand. Kan ogsaa saas
paa Voksestedet sidst i April-Maj, hvad der er at
foretrække, da de ofte lider meget ved
Omplantningen. C. trives i enhver ikke for svær Jord,
ynder Sol, men taaler ikke for megen Fugtighed.
Frøet modner let hos os. Frøets Spirekraft 2-3 Aar;
Spiring i Løbet af 1-2 Uger for de enaarige, indtil
3 Uger for de fleraarige. — <sp>C. ruthenica</sp> Lam.,
Rusland, Staude, 100-130 cm høj, anvendelig til
Rabatter. Planten har smukt, findelt Løv og
bleggule, langstilkede Blomster i Juli; udmærket
Snitblomst. <sp>Kultur:</sp> Formeres om Foraaret ved
Deling af ældre Planter og ved Frø, som saas i
April-Juni; de opkomne Planter prikles, naar de har
skiftet Blade, og udplantes senere; nøjsom og
taknemmelig.
L. F.

<sp>Centaurea til Frøavl</sp> udsaas i April paa
Bede med 30 cm mellem Rækkerne, og Planterne
udtyndes til 6-8 cm. Centaurea Cyanus høstes med
Segl eller Le, naar Frøet er modent i Aug.-Septbr.
De øvrige etaarige Centaurea modnes i Sept.-Okt.
og høstes i flere Gange ved at afplukke
Frøhovederne efterhaanden som de modnes.
H. G.
</chapter>

<chapter name="Centauridium">
<b>Centauridium</b> (Compositæ). <sp>C. Drummondii</sp>
Torr. & Gray. (Xanthisma texanum D. C.), Teksas,
enaarig Sommervækst, anvendelig til Rabatter og
Afskæring, 70-80 cm, gule Blomster; Juli-Septbr.
<sp>Kultur:</sp> Saas i Marts-April i kold Bænk,
prikles og udplantes i Maj med 40 cm Afstand; solrigt
Voksested. Frøets Spirekraft 2 Aar; Spiring i
Løbet af 1-2 Uger.
L. F.
</chapter>

<chapter name="Centradenia">
<b>Centradenia</b> (Melastomaceæ). Halvvarmt Hus.
<sp>C. floribunda</sp> Planch., Guatemala, og <sp>C.
rosea</sp> Lindl., Meksiko, er lave, vinterblomstrende
Planter med rødlige Stængler og Blade, der er
farvede paa Undersiden. Blomsterne, som er
endestillede og af en bleg rosenrød Farve, fremkommer
om Vinteren og tidlig om Foraaret. <sp>Kultur:</sp>
Formeres ved Frø og Stiklinger; trives bedst i
sandblandet Bladjord og gl. Gødning ved en
Temperatur af 13-15 ° C.
M. H.
</chapter>

<chapter name="Centhranthus">
<b>Centhranthus</b> (Valerianaceæ). <sp>C.
macrosiphon</sp> Boiss., Spanien, enaarig Sommervækst,
anvendelig til Blomsterbede, Rabatter og Afskæring,
40-50 cm, mørkrosa Blomster i Juli-Aug. <sp>C. m.
albus</sp>, hvid. <sp>C. m. carneus</sp>, kødfarvet. <sp>C. m.
bicolor</sp>, dels rosa og dels hvide Blomster paa
samme Plante. <sp>C. m. nanus</sp>, 20-25 cm, Blomster
i samme Farve som de højere Varieteter,
anvendelig til Blomsterbede og Indfatning. <sp>Kultur:</sp>
Saas i April-Maj paa Voksestedet, udtyndes til
25-30 cm Afstand. Frøets Spirekraft 2-3 Aar;
Spiring i Løbet af 8-12 Dage.
L. F.

<sp>Centranthus ruber</sp> D.C. (Syn. Valeriana
r.), Baldrian, Sydeuropa, 75 cm, Juni-Aug. C.
danner en smuk frisk busket Plante med nydelige
lyspurpur vellugtende Blomster. <sp>C. r. var.
albus</sp> med hvide Blomster er uden særlig Værd. C.
kan anvendes i Rabatter, men er navnlig værdifuld
plantet i Mængde i Parker og paa større
Stenhøje. <sp>Kultur:</sp> Trives i enhver temmelig tør,
helst noget kalkholdig Jord; formeres let ved Frø
(Selvsaaning).
C. V. L.
</chapter>

<chapter name="Cephalandra">
<b>Cephalandra</b> se <sp>Coccinia</sp>.
</chapter>

<chapter name="Cephalanthus">
<b>Cephalanthus</b> (Rubiaceæ). Til Nød haardfør Busk.
<sp>C. occidentalis</sp> L., Nordamerika; en sjældent
plantet, lav eller mellemhøj Busk med ægformede
Blade. Blomsterne, der er smaa, hvide, sidder i
Enden af Grenene i tætblomstrede, kuglerunde
Hoveder.
A. B.

C. er en rundbygget, tidligblomstrende, hos os
lille Forgrundsbusk med ejendommelige, ikke
betydelige Blomster; taaler paa lun Plads vore Vintre,
men er dog ikke meget anvendelig. <sp>Kultur:</sp>
C. formeres ved Frø, som ligger 1-2 Aar i Jorden,
ogsaa — men langsomt — ved Aflægning og ved
Stiklinger af grønt Træ under Glas.
J. B.

C. kan kun under godt Dække udholde Vinteren
i Mellemsverrig.
E. L.
</chapter>

<chapter name="Cephalaria">
<b>Cephalaria</b> (Dipsacaceæ), Staude med langstilkede
Blomsterhoveder. <sp>C. alpina</sp> Schrad., Alperne,
c. 1,50 m høj, bleggule Blomster i Aug. <sp>C.
tatarica</sp> Schrad., Østrusland, Sibirien, c. 2 m høj,
med store, gullige Hoveder; Juli Aug.; anvendes i
bageste Række paa Stauderabatten. <sp>Kultur:</sp>
Formeres ved Frø og Deling; trives i almindelig
god Jord.
G. B.
</chapter>

<chapter name="Cephalotaxus">
<b>Cephalotaxus</b> (Taxaceæ). Haardføre Naaletræer.
<sp>C. drupacea</sp> Sieb. & Zuc., Japan. I sin
Hjemstavn et Træ, hos os i Almindelighed kun en
temmelig lav eller mellemhøj Busk, der i Udseende
minder en Del om Tax. Naalene næsten toradede,
noget opadbøjede, 2-4 cm lange, af en glinsende
mørkegrøn Farve. Den store stenfrugtlignende
Frugt kommer næppe hos nogen af
Cephalotaxus-Arterne til Udvikling hos os. <sp>C. Fortunei</sp>
Hook., Kina. I sin Hjemstavn et Træ, hos os en
mellemhøj Busk, der ligner foregaaende meget,
dog ofte med længere (5-8 cm) Naale, ligeledes
toradet stillede, bueformet opadkrummede og af en
frisk grøn Farve. <sp>C. pedunculata</sp> Sieb. &
Zuc., Japan. I sin Hjemstavn et Træ, hos os en
— de foregaaende Arter meget lignende Busk. <sp>C.
p. fastigiata</sp> er den mest værdifulde Varietet;
den har samme ranke Søjleform som Taxus baccata
fastigiata, om hvilken den minder meget i
Udseende, uden dog hos os blot tilnærmelsesvis at
opnaa samme Højde og Fylde; den har nemlig,
ligesom den, stift opadvoksende, næsten udelte Grene,
men med betydelig længere, glinsende mørkegrønne
Naale.
A. B.

C. egner sig paa godt beskyttet Plads til
Forgrund i Naaletrægrupper og, især de langnaalede,
til at staa frit, hvor de kan ses paa nært Hold.
Deres særegne, yppige Fylde og friske grønne Farve
kommer bedst frem paa lun Plads med godt Læ,
i Halvskygge, og naar de gives en dybtgravet,
let, nærende, ikke for tør Jord. <sp>Kultur:</sp> C.
formeres ved Frø, som straks efter Modningen
indslaas i fugtigt Sand, saas om Foraaret bedst i
Kasser eller Rammer, og Planterne prikles som en-
eller toaarige i Rammer. Varieteten fastig. let ved
Stiklinger under Glas som Chamæcyparis. Arterne
kan let formeres ved Stiklinger; men Planterne
bliver kun karakteristiske, naar der anvendes
Topskud til Stiklinger. Erfaring har vist, at C. ved
Frøudsæd giver meget varierende Former med
Hensyn til Naalenes Størrelse, Stilling og Farve og
tilsyneladende m. H. t. Planternes Vækst, et
Tilfælde, der i det omstridte Spørgsmaal, om de alle
er een Art eller virkelig tre Arter, synes at
bekræfte den førstnævnte Antagelse.
J. B.

C. holder sig godt paa lune Voksesteder ved
Kristianssand S. og kan altsaa i Norge plantes i de
sydvestlige Kystegne.
N—k.

C. kan kun under godt Dække udholde Vinteren
i Mellemsverrig.
E. L.
</chapter>

<chapter name="Cephalotus">
<b>Cephalotus</b> se <sp>Kødædende Planter</sp>.
</chapter>

<chapter name="Cerastium">
<b>Cerastium</b> (Caryophyllaceæ), Hønsetarm.
Stauder med nedliggende Stængler, smaa, laadne Blade
og hvide Blomster i Juni er: <sp>C. Biebersteinii</sp>
D. C., Taurien, c. 20 cm, med hvidfiltede Blade og
Stængler. <sp>C. tomentosum</sp> L., Sydeuropa, c.
15 cm, har endnu smukkere, hvidfiltede Blade og
Stængler, hvorfor den er en af de bedste lave,
hvidbladede Indfatnings- og Tæppebedsplanter,
særlig da den kan klippes efter Behag. Begge
anvendes dernæst paa Stenhøje og solbeskinnede, tørre
Skraaninger. <sp>Kultur:</sp> Formeres ved Frø,
Deling og Stiklinger. Ynder en solrig, ikke for
fugtig Plads.
G. N. B.
</chapter>

<chapter name="Cerasus">
<b>Cerasus</b> se <sp>Kirsebær</sp> og <sp>Prunus</sp>.
</chapter>

<chapter name="Ceratochloa ">
<b>Ceratochloa </b> se <sp>Bromus unioloides</sp>.
</chapter>

<chapter name="Ceratostigma">
<b>Ceratostigma</b> se <sp>Valloradia</sp>.
</chapter>

<chapter name="Ceratozamia">
<b>Ceratozamia</b> (Cycadaceæ), Varmhusplante.
Ligesom hos andre Cycadeer er Bladene fjerdelte og
læderagtige, men deres hele Fremtræden er præget
af noget mere stift, hvilket i Forbindelse med de
ved Bladets Indskæring fremkaldte grovere
Segmenter giver Planten en egen Karakter. Det er
smukke og meget dekorative Planter med kraftig
Stamme, fra hvis Top Bladene udgaar. Stammerne
importeres som Regel fra Hjemstedet ligesom
Cycas. <sp>C. fusco-viridis</sp> D. Moore. (C.
mexicana Brongn.), Meksiko, forlanger megen
Luftfugtighed. <sp>Kultur</sp> se Palmer.
M. H.

<img>Ceratozamia mexicana.</img>
</chapter>

<chapter name="Cercidiphyllum">
<b>Cercidiphyllum</b> (Trochodendraceæ). Haardfør
Busk. <sp>C. japonicum</sp> Sieb. & Zuc., Japan; en
hos os endnu sjælden, høj Busk af opret Vækst.
Bladene er smaa, hjerteformede, i Udspringet
rødbrune, hvad der i Forbindelse med den sirlige
Vækst og Bladform giver Busken et
ejendommeligt, smukt Udseende. Blomsterne er meget
uanselige.
A. B.

<sp>Kultur:</sp> C. formeres ved Frø, Aflægning og
urteagtige Stiklinger under Glas, trives vel hos
os og kræver ikke Pleje ud over alm. Kultur.
Frøet saas om Foraaret i let Jord paa en varm
Plads, Frøplanterne overvintres bedst frostfrit og
prikles som eaarige i 5-7 Rækker paa 1,20 m
brede Bede. Den er anvendelig i Busketter og til
fri Udplantning; den bør kunne udvikle sig frit
og staa saaledes, at dens smukke Habitus og smukt
formede, ejendommelige Løv umiddelbart kan
iagttages.
J. B.
</chapter>

<chapter name="Cercis">
<b>Cercis</b> (Cæsalpiniaceæ). Haardføre Buske. <sp>C.
canadensis</sp> L., Nordamerika. I sin Hjemstavn et
mellemstort Træ, hos os sjældent plantet og i
Reglen kun en lav Busk, hvis Grene som oftest fryser
helt eller delvis ned om Vinteren. Bladene har en
ejendommelig Form, næsten kredsrundt
hjerteformede eller bredt nyreformede. Blomsterne, der hos
os kun kommer til Udvikling, hvor Planten har en
varm og heldig Plads, saa at dens Grene kan holde
sig nogenlunde Vinteren over, kommer frem
førend Løvspring i smaa, kortstilkede Knipper, er
smukke, røde. <sp>C. Siliquastrum</sp> L.,
Sydeuropa, ligner hos os i alle de omtalte Forhold den
foregaaende meget.
A. B.

C. Siliquastrum, som er den mest haardføre,
kræver let Jord og varm Plads, fryser dog let tilbage
og blomstrer kun, naar den dækkes godt om
Vinteren, et Arbejde, som ikke opvejes af Resultatet.
<sp>Kultur:</sp> C. formeres ved Frø, som rettest saas
i Kasser, eller ved urteagtige Stiklinger; de unge
Planter overvintres frostfrit, prikles næste Aar og
dækkes om Vinteren.
J. B.

C. fryser ofte bort til Grunden og blomstrer ikke
i Mellemsverrig.
E. L.
</chapter>
<chapter name="Cercospora melonis og exitiosa">
<b>Cercospora</b> <sp>melonis</sp> og <sp>exitiosa</sp> se
<sp>Rudeplet</sp> og <sp>Lindekræft</sp>.
</chapter>

<chapter name="Cereus">
<b>Cereus</b> (Cactaceæ) omfatter mange Arter af højst
forskellig Form, krybende, rankende eller
søjleformede med flere eller færre Ribber. <sp>C.
flagelliformis</sp> Mill., Meksiko. Slangekaktus. Smuk
Ampelplante med en Rigdom af karmesinrøde
Blomster i Foraarstiden. Koldt tempereret Hus.
Der findes af denne flere, men kun lidt afvigende
Varieteter. <sp>C. grandiflorus</sp> Mill., Nattens
Dronning, Vestindien. Store Blomster; blomstrer
kun en Nat. De udvendige Blomsterblade gyldent
bronzefarvede, stærkt vanilleduftende. De indre er
ligesom Griffel og Støvdragere hvide. Stænglerne
fire- eller femkantede tornede. En af vore
smukkeste og mest interessante Varmhusplanter. Ved
Krydsning mellem denne og C. speciosissimus er
der fremkommet nogle faa Varieteter med røde
Blomster af længere Varighed. <sp>C. Mac.
Donaldiæ</sp> Hook., Honduras. Store hvide Blomster.
Kraftig Vækst. Tempereret. <sp>C. nycticalus</sp> Lk.,
Meksiko, ligner Nattens Dronning, men er ikke
vellugtende. <sp>C. peruvianus</sp> Mill., Peru. Smuk.
Blaadugget, kraftig voksende Søjleform. Denne
tilligemed Varieteterne er de smukkeste og mest
haardføre Kaktus til Frilandsdekoration i
Sommertiden. <sp>C. serpentinus</sp> Lagasc, Meksiko. Svagt
rankende, søjleformet Vækst, smukke, hvide
Blomster i Sommertiden. Tempereret. <sp>C.
speciosissimus</sp> D.C., Meksiko. I Reglen firekantede,
tornede Stængler. Store, skinnende,
purpur-karmesinrøde, pragtfulde Blomster med hvide Støvdragere.
Kraftig, opret Vækst. Blomstringstid Sommer. Bør
overvintres koldt, da den ellers kan være
utilbøjelig til at blomstre. Ved Krydsning med
Phyllocactus er der fremkommet nogle Varieteter, der staar
Stamformen meget nær, men med betydelig større
Blomsterrigdom. <sp>Speciosissimus
albiflorus</sp> har hvide Blomster. <sp>C. triangularis</sp>
Haw., Meksiko. Store, pragtfulde, hvidgule
Blomster. Trekantede, næsten tornløse Stængler.
Kraftig, rankende Vækst. Blomstrer først som ældre
Plante. Dagblomstrer. Alle Cereus, men dog
særlig de kraftigtvoksende Former, fordrer en kraftig,
næringsrig Jord, en Blanding bestaaende af
Græstørvjord, gl. Gødning, Kalkgrus og Hornspaaner vil
som Regel være den mest formaalstjenlige, ligesom
gentagne Vandinger med Gødningsvand i
Vækstperioden er gavnlige, særlig for de ældre Planter.
Rigeligt Vand og Sprøjtning paa solvarme Dage i
Sommertiden, dog taaler de ikke at overvandes. Om
Vinteren holdes de tørt, og for de blomstrende
Arters Vedkommende maa man ikke gerne begynde
Vandingen, før de har vist Knop.
J. K. J.

<img>Cereus grandiflorus.</img>
</chapter>

<chapter name="Cerinthe">
<b>Cerinthe</b> (Boraginaceæ). <sp>C. aspera</sp> Roth.,
Lilleasien, enaarig Sommervækst, anvendelig til
Rabatter, 30-40 cm, gullighvide Blomster i
Juni-Aug. <sp>C. gymnandra</sp> Casp., Nordafrika, 30-40
cm, gul med brunt. <sp>Kultur:</sp> Saas i April-Maj
paa Voksestedet, udtyndes til 30 cm Afstand. De
er gode Bifoderplanter. Frøets Spirekraft 2-3 Aar;
Spiring i Løbet af 2 Uger.
L. F.
</chapter>

<chapter name="Ceropegia">
<b>Ceropegia</b> (Asclepiadaceæ), Varmhus, klatrende
eller slyngende Plante med kødede Stængler og
bizarre Blomster baade i Form og Farver. <sp>C.
elegans</sp> Wall., Indien, har gulbrune Blomster,
marmorerede med brunt eller sortpurpur. <sp>C.
Gardneri</sp> Hook., Ceylon, flødehvid med purpurfarvede
Pletter. <sp>Kultur:</sp> Formering ved Stiklinger,
hvis Snitflade tørres, før de plantes. Vandes meget
sparsomt i Hviletiden. Forekommer sjældent.
M. H.

<img>Ceropegia Gardneri.</img>
</chapter>

<chapter name="Ceroxylon">
<b>Ceroxylon</b> (Palmaceæ), Vokspalme. Tempereret
Hus. Stammen er glat og udsondrer en hvid, haard
Substans af voksagtig Karakter. Bladene er
fjerdelte, læderagtige, med fine, tilspidsede
Segmenter. Den smukkeste er <sp>C. niveum</sp> hort., en
overordentlig elegant Palme, med sølvhvide, fint
fjerdelte Blade. Hvor man har gode Forhold til
Palmer, er den værdifuld i Samling. Disse Palmer kan
om Vinteren nøjes med 10-12° C. <sp>Kultur</sp> se
Palmer.
M. H.
</chapter>
<chapter name="Cestrum">
<b>Cestrum</b> (Solanaceæ) (Habrothamnus), træagtige
Koldhusplanter fra varmere Egne af Amerika med
rørformede Blomster siddende i grenede Stande i
Enden af Skuddene. <sp>C. aurantiacum</sp> Lindl.,
Guatemala, har orangegule, vellugtende Blomster
i Aug. <sp>C. elegans</sp> Schlecht., Meksiko, er en
almindelig dyrket Koldhusplante med lange, noget
hængende Skud og talrige purpurrøde Blomster om
Foraaret. <sp>C. e. argenteum</sp> har hvidbrogede
Blade. <sp>C. Endlicheri</sp> Miers (H. corymbosus
Endl.), Peru, har røde Blomster. <sp>C. Newellii</sp>
Veitch har store karminrøde Blomster. <sp>Kultur:</sp>
C. formeres ved Stikning og knibes for at blive
buskede. De dyrkes i forholdsvis store Potter i
en kraftig, nærende Jord og udflyttes om
Sommeren paa Friland, hvor de vandes jævnligt med
flydende Gødning. Unge Planter kan ogsaa
udplantes paa Friland om Sommeren, hvorved de vil
vokse kraftigt til. I Septbr. indplantes de atter.
Om Efteraaret indflyttes alle Cestrum og vil da
blomstre smukt i nogen Tid. C. egner sig godt
til fri Udplantning i Koldhus, og har de der
tilstrækkelig Plads til at udvikle sig, vil de blomstre
næsten hele Aaret. For at Planterne kan udvikle
ny kraftige Skud, maa de ældre Skud hvert Foraar
skæres stærkt tilbage.
G. B.

<img>Cestrum aurantiacum.</img>
</chapter>

<chapter name="Ceutorrhynchus">
<b>Ceutorrhynchus</b> se
<sp>Kaalgallesnudebille</sp> og <sp>Kaalsnudebille</sp>.
</chapter>

<chapter name="Chamædaphne">
<b>Chamædaphne</b> (Ericaceæ). <sp>C. calyculata</sp>
Moench, N. Europa, N. Asien, N. Amerika. Lav
Busk til Friland.
A. B.
</chapter>

<chapter name="Chænomeles">
<b>Chænomeles</b> se <sp>Cydonia</sp>.
</chapter>

<chapter name="Chænostoma">
<b>Chænostoma</b> (Schrophulariaceæ). <sp>C.
fastigiatum</sp> Benth., Sydafrika, enaarig Sommervækst, som
Koldhusplante fleraarig, anvendelig til smaa
Blomsterbede og Indfatning, 20-30 cm, rosa eller
rødlige Blomster i Juli-Septbr.; rigtblomstrende. <sp>C.
f. album</sp>, hvid. <sp>Kultur:</sp> Saas i Marts-April
i varm Bænk eller Potte, prikles, plantes enkeltvis
i Potte og udplantes først i Juni med 20 cm
Afstand. Frøets Spirekraft 2-3 Aar; Spiring i
Løbet af 2 Uger.
L. F.
</chapter>

<chapter name="Chærophyllum">
<b>Chærophyllum</b> se <sp>Kørvelroe</sp>.
</chapter>

<chapter name="Chamæbatiaria">
<b>Chamæbatiaria</b> (Rosaceæ). <sp>C. Millefolium</sp>
Maxim. (<sp>Sorbaria</sp> M. Focke). Lille Busk til
Friland med findelte, dobbeltsnitdelte Blade og
hvide Blomster i Klaser.
A. B.
</chapter>

<chapter name="Chamæcyparis">
<b>Chamæcyparis</b> (Cupressaceæ), haardføre
Naaletræer. <sp>C. Lawsoniana</sp> Parl, Kalifornien. Et
i sin Hjemstavn meget højt, her i Landet hyppigt
i pragtfulde Eksemplarer forekommende, slankt,
søjleformet Træ med Grene lige fra Jordoverfladen
og sirligt nedadbøjet Topskud. Farven er
mørkegrøn, paa Undersiden af Grenene spraglet med
graahvidt. Om Foraaret prydes det af de talrige
røde Hanblomster. Der eksisterer af denne Art en
stor Mængde Varieteter, der er mere eller mindre
værdifulde til Dyrkning hos os, de fleste af dem
karakteristiske, enten ved Voksemaade eller Farve
eller ved begge Dele, saa at adskillige af dem maa
henregnes til vore aller værdifuldeste Prydtræer
blandt Naaletræerne. Fremhæves kan: Af normal
Form med hos nogle slank søjleformet, hos andre
bredere kegleformet Vækst, og ligeledes en Del
forskellige i Højde: <sp>C. L. Alumii</sp>, slank
søjleformet, udpræget blaagraa. <sp>C. L. argenteo
variegata nova</sp>, mellemhøj, afrundet
kegleformet, spættet med hvide Grenspidser. <sp>C. L.
Depkenii</sp>, kraftig og slank, især om Foraaret
mat gullig-hvid. <sp>C. L. erecta alba</sp>, kraftig,
slank, hvidlig. <sp>C. L. erecta viridis</sp>, svagere
af Vækst, slank søjleformet, frisk grøn Farve.
<sp>C. L. erecta filiformis</sp>, med tynde,
hængende Grenspidser, mørkegrøn. <sp>C. L. Fraseri</sp>,
kraftig, kegleformet, mørk blaalig-grøn. <sp>C. L.
glauca</sp>, kraftig, slank kegleformet, blaagraa.
<sp>C. L. lutea</sp>, mellemhøj, spids kegleformet, om
Sommeren lysegul, senere mere mørkegul. <sp>C. L.
Olbrichii</sp>, bred kegleformet, kraftig grøn. <sp>C.
L. robusta</sp>, kraftig, bred søjleformet,
mørkegrøn. <sp>C. L. Rosenthalii</sp>, kraftig,
søjleformet, frisk grøn. <sp>C. L. Silver Queen</sp>,
mellemhøj, kegleformet, især om Foraaret hvidlig. <sp>C. L.
sulphurea</sp>, smuk gul. <sp>C. L. Triomf van
Boskoop</sp>, kraftig, opret kegleformet, udpræget
blaagraa. <sp>C. L. Westermannii</sp>, mellemhøj,
kegleformet, bronzegul. Former med opret Vækst
og hængende Grenbygning: <sp>C. L. filiformis</sp>,
lavere, afrundet kegleformet med traadformede
i lette Buer overhængende Grene. <sp>C. L.
intertexta</sp>, kraftig, bred kegleformet med
groftbyggede, robuste, overhængende Grene. <sp>C. L.
pendula vera</sp>, kraftig, slank kegleformet med
lange, stærkt hængende Grene. Dværgformer: <sp>C.
L. Forsteckensis</sp> (Forsteckiana), lav,
kugleformet. <sp>C. L. Krameri</sp>, lav kugleformet. <sp>C.
L. minima glauca</sp>, lille, tæt, afstumpet, bred
kegleformet, blaa-grøn. <sp>C. L. nana
albovariegata</sp>, lav kugleformet med spredte
hvidlige Grenspidser. Monstrøse Former: <sp>C. L.
lycopodioides</sp>, lav, opret med lange, tynde,
monstrøst drejede Forgreninger. <sp>C. L. Wisselii</sp>,
lav, tæt søjleformet med korte, monstrøse,
bregnelignende Forgreninger.

<sp>C. nutkaënsis</sp> Spach., vestlige Nordamerika.
Et i sin Hjemstavn meget højt, her i Landet i
anselige, pragtfulde Eksemplarer almindeligt
forekommende Træ af stor Værdi som Prydtræ baade
paa Grund af dets Haardførhed og dets smukke
Vækst. Det danner regelmæssige, slanke,
letbyggede Pyramider med lige fra Jordoverfladen
bueformet opstigende Grene, fra hvilke de yngste
Forgreninger hænger sirligt ned; ligeledes er
Topskuddet sirligt nedadbøjet. Farven er mat
mørkegrøn, paa Skuddenes Underside blaalig-grøn. Af
Varieteter kan fremhæves: <sp>C. n. aurea</sp> af en
smuk bronzegul Farve. <sp>C. n. glauca</sp> af mere
blaagrøn Farve end Hovedarten. <sp>C. n. compacta</sp>
af lav, tæt Vækst.

<sp>C. obtusa</sp> Sieb. & Zuc. (Retinospora obtusa
Sieb. & Zuc.), Japan. I sin Hjemstavn et meget
højt Træ; her i Landet forefindes det næppe endnu
i meget store Eksemplarer. Det har en bred,
kegleformet, letbygget Vækst med udspærrede Grene
samt helt og tæt tiltrykte, skælformede Blade
ligesom de fleste Thuja-Arter. Farven er smuk,
glinsende grøn, paa Undersiden af Skuddene hvidlig
spættet. Af dets talrige Varieteter fremhæves:
<sp>C. o. compacta</sp> af lavere, tæt Vækst og
rundagtig Form. <sp>C. o. filicoides</sp>, en meget
ejendommelig, lavtvoksende Dværgform, hvis yngre
forgreninger er lange, smalle, paafaldende
bregnelignende. <sp>C. o. gracilis aurea</sp>, meget smuk
Kegleform med gul Farve. <sp>C. o.
lycopodioides</sp>, Dværgform med ejendommelig tykke, trinde
eller kantede, Ulvefod-lignende Skud. <sp>C. o. nana
gracilis</sp>, Dværgform med sirlig Vækst og
friskgrøn Farve. <sp>C. o. pygmæa</sp>, meget lav,
Selaginella-lignende Dværgform. <sp>C. o. tetragona
aurea</sp>, ejendommelig monstrøs, stærkt gulfarvet
Dværgform.

<sp>C. Pisifera</sp> Sieb. & Zuc. (Retinospora pisifera
Sieb. & Zuc.), Japan. I sin Hjemstavn et højt Træ;
hos os forefindes det vist næppe endnu i meget
store, men dog i ret anselige Eksemplarer. Det
har en bred, kegledannet, letbygget Form med fine
glinsende, frisk grønne Grene, som paa Undersiden
er graahvidt spraglede. Af denne Art findes der
flere velbekendte, højst værdifulde Varieteter, saa
forskellige fra Hovedarten, at deres Slægtskab med
denne ikke lader sig formode efter Udseendet at
dømme, hvorfor de ogsaa før har været opfattede
som selvstændige
Arter. <sp>C. p.
aurea</sp>, meget smuk
Varietet af stærk
gul Farve. <sp>C. p.
filifera</sp>
(Retinospora filifera
Stand.) af bred
Kegleform. De
yngste
Forgreninger, navnlig hen
imod
Grenspidserne, saavel som
Topskuddet ender
i langt
nedhængende,
traadformede, fine Skud. <sp>C.
p. plumosa</sp>
(Retinospora
plumosa Veitch.) er
en velkendt og
som Prydplante
meget værdifuld
Varietet af bred
Kegleform med tæt
og
kort-spidsnaalede, om krusede
Strudsfjer
mindende Grene. <sp>C. p.
plumosa
aurea</sp> (Retinospora
plumosa aurea), af Vækst og Bygning som
foregaaende, men de unge Grene har en pragtfuld
stærk gul Farve. <sp>C. p. plumosa flavescens</sp>,
af bred, sammentrængt, tæt Kegleform og hvidgul
Farvetone. <sp>C. p. squarrosa</sp> (C. squarrosa
Veitch., Retinospora squarrosa Sieb. & Zuc.) er en
højst ejendommelig, smuk Form af noget
uregelmæssig Vækst. Ved sine helt fri, smalle,
udstaaende Naale minder den mere om en Juniperus end
om en C. Dens særlige Skønhed forhøjes ved dens
udpræget blaagraa Farve.

<sp>C. sphæroidea</sp> Spach., Nordamerika. I sin
Hjemstavn et temmelig højt, ogsaa her i Landet
hist og her i gamle Eksempl. forekommende Træ
af slank, løstbygget Vækst med yderst fine
Smaagrene og meget smaa, skælformede Blade. Den
er i Sammenligning med de foregaaende Arter
temmelig uanselig i hele sit Udseende. Af dens

<img>Chamæcyparis Lawsoniana intertexta.</img>

<img>Chamæcyparis L. Wisselii.</img>
Varieteter maa fremhæves: <sp>C. s. aurea</sp>,
værdifuld paa Grund af de unge Skuds stærkt gule
Farve. <sp>C. s. ericoides</sp> (Retinospora ericoides
Carr.). En fra Hovedarten i Udseende stærkt
afvigende Form af tæt, rank Vækst og med fri,
temmelig lange, udstaaende Naale. <sp>C. s. glauca</sp> er
af lavere og tættere Vækst end Hovedarten og af
blaagrøn Farvetone. — Om nogle af de nævnte
Varieteter af C. maa det bemærkes, at de ikke er
Varieteter i ganske almindelig Forstand, men
saakaldte »Ungdomsformer«. Dette antages
almindeligt at gælde alle de fra vedkommende Arter i
Udseende mest afvigende, der ogsaa alle almindelig;
har været opfattede som selvstændige Arter,
nemlig dem, der ikke har skælformet tiltrykte, men
fri, udstaaende, spidse Naale, saaledes blandt de
her nævnte: C. pisifera squarrosa, C. p. plumosa,
C. p. aurea og C. sphæroidea ericoides. De er alle
indførte fra Japan og menes at være frembragte
ved vegetativ Formering af Dele af ganske spæde
Frøplanter.
A. B.

<sp>Anvendelse:</sp> Blandt stedsegrønne Planter
til Friland hører Slægten C. til de aller smukkeste
og frembyder i sin Rigdom paa Former saa stor
Variation i Henseende til Størrelse, Vækst og Farve,
at man i enhver Plantning af finere Coniferæ altid
bør anvende flere eller færre af disse. Den Plads,
for hvilken de bedst egner sig, er efter
Omstændigheder i aabne Grupper, frit udplantede i Plæner
eller som Ornamenttræer. Til større Plads kan
anbefales C. Lawsoniana og dens Varieteter:
argentea, lutescens, Silver Queen, robusta,
Rosenthalii, intertexta m. fl., C. nutkaënsis med
Varieteterne aurea og glauca, C. obtusa gracilis aurea, C.
pisifera og C. p. aurea, til Dels C. p. squarrosa og
C. p. plumosa, men især C. p. filifera; sidstnævnte
kan tillige tiltrækkes som højstammet og paa den
Maade danne et af de sirligste Hængetræer. For
mindre Plads kan anbefales: C. Lawsoniana Alumii,
C. L. Fraseri, C. L. erecta alba og C. L. erecta
viridis, C. nutkaënsis compacta, C. pisifera aurea
og Dværgformen C. p. flavescens, C. obtusa
compacta, hvor den kan holdes i passende Form ved
Beskæring, C. sphæroidea aurea og glauca. De
oprette og kompakte Former finder tillige god
Anvendelse i regelmæssige Anlæg, paa Gravsteder
samt — ligesom ogsaa Miniaturformerne — i
Forgrunden af blandede Grupper, paa Stenhøj o. s. v.
Blandt de mange Miniaturformer hører den rent
gule C. obtusa tetragona aurea og den smukt grønne
C. o. nana gracilis til de smukkeste. <sp>Kultur:</sp>
C. kan for Arternes Vedkommende formeres ved
Frø. Frøet saas om Foraaret i let Jord paa Bede
eller i Rammer, paa en Plads beskyttet imod stærk
Sol og tørre Vinde. De unge Planter dækkes om
Vinteren med Granris eller Rørmaatter, optages
som toaarige, beskæres i Rødderne og plantes i 7
Rækker paa 1,20 m brede Bede paa en beskyttet
Plads, staar to Aar og omplantes atter, stedse med
Rodbeskæring for at danne god Klump. Med
Undtagelse af C. Lawsoniana formeres flere af Arterne
ligesom Varieteterne lettest og hurtigst ad
vegetativ Vej ved Stiklinger eller ved Sidepodning paa
Hovedarten eller en af Varieteterne, der vokser
villigt ved Stiklinger. Formering ved Stiklinger
foregaar i Aug.-Septbr.; hertil benyttes gode, 9-12
cm lange, enaarige Grene, hvis umodne Spids
fjernes; Stiklingen tiiskæres paa et Sted med fast
Konsistens eller ved Overgangen mellem enaarigt
og toaarigt Træ. Ofte faar man de bedste
Stiklinger af Planter, der er omplantede om Foraaret;
dette er særlig Tilfældet med den bekendte C.
Lawsoniana erecta viridis. De Sideskud, der sidder
paa det nederste Stykke af Stiklingen, fjernes i en
Højde af indtil 4-5 cm; de stikkes i udvasket
Bakkegrus, i godt drænet, indvendigt 6 cm høje
Kasser, som stilles under Glas i Rammer paa
Friland, hvor Stiklingerne holdes i indesluttet Luft
og godt skyggede i Solskin, men i mildt, stille
Vejr med overtrukken Himmel gives der Luft og
fuldt Lys. Dette maa især nøje passes for
Afdelingen pisifera og blødgrenede, saftrige Varieteter
af de øvrige Arter. I milde Vintre kan flere
Varieteter forblive Vinteren over i Rammerne,
naar disse omgives med Tang el. lign. og dækkes
godt i Frostvejr, men rigtigst er det, før Frosten
indtræder, at indflytte dem alle i Hus, hvor de
stilles nær Glasset, pudses for visne Dele og gives
en indesluttet, ren Luft med en Temperatur af
6-10 ° C. Hvis der viser sig Mos og Skimmel i
Kasserne, kan Stiklingerne i Løbet af Vinteren
tages op og stikkes paa ny i frisk Grus; Stiklinger,
som begynder at vokse, kan plantes i Kasser i let,
sandblandet Jord. Om Foraaret udflyttes de alle
i Rammer, passes som første Aar, og efterhaanden
som de danner Rod, plantes de i Kasser eller ogsaa
straks i Rammer, hvis Bund helst maa være
lukket med tætmasket Fletning af galvaniseret
Jærntraad for at undgaa Forstyrrelse af Muldvarpe,
Mus o. s. v. Efter Plantningen skygges de i klart
Vejr, til de er komne i Vækst, passes med
Vanding og forbliver her i 2-3 Aar, alt efter deres
Art og Udvikling. Mest villigtvoksende ved
Stiklinger er de spidsnaalede Former, de saakaldte
Ungdomsformer, som C. sphæroidea ericoides, C.
pisifera squarrosa og plumosa med Undervarieteter,
og navnlig disse kan med Held straks efter
Stikningen anbringes i Hus under Glas, endogsaa i
Varmhus, hvorved Roddannelsen fremskyndes.
Luftfugtigheden maa selvfølgelig afpasses efter
Temperaturen. Ved denne Behandlingsmaade kan
Stikningen fortsættes ud paa Efteraaret, og Grene af
noget blødere Konsistens kan benyttes. Formering
ved Podning foregaar i Septbr., men kan for
manges Vedkommende ogsaa med Held udføres først i
Febr. Til Grundstammer benyttes kraftige 3aarige
omskolede Planter af Hovedarten, og
Fremgangsmaaden er da i øvrigt den samme som for Abies.
Thuja occidentalis og Biota er ogsaa benyttet til
Underlag for C., men det maa paa det bestemteste
fraraades, da Planterne kun trives som unge og
lever kort. Dværgformerne formeres saa vidt
muligt ved Stiklinger eller ved Podning paa
Stiklingeplanter af en svagtvoksende Varietet, der villig
danner Rødder, for at de kan bevare deres
Karakter. De forskellige Arter og Varieteter bruger
ulige lang Tid til Sammenvoksningen. De, der
bruger længst Tid, som C. nutkaënsis med
Varieteter, C. sphæroidea m. fl., bør podes i Septbr.
Naar Sammenvoksningen er godt i Gang, stilles de
hidtil skraatliggende Planter opret, og en Del af
Grundstammen bortskæres for at give Lys og Luft
større Adgang og lede stærkere Saftstrømning til
den indpodede Gren. Samtidig forhøjes
Temperaturen til 12-14 ° C., og da Planterne nu taaler
mere Fugtighed, Opfrisker man dem ved en
Overbrusning, som gentages med nogen Tids
Mellemrum. Naar ny Vækst er kendelig begyndt, hvilket
hos C. obtusa med Varieteter og de fleste C.
Lawsoniana sker ved Nytaarstid, afskæres
Grundstammen over Podningsstedet. Det lønner sig at lade
Planterne forblive under de nævnte Forhold, men
de kan, om fornødent, flyttes til et koldere Hus
eller en frostfri Kasse; i sidste Tilfælde maa en
Del af Grundstammen ikke bortskæres før ved
Frostens Ophør. Om Foraaret udplantes de paa
Friland i Rammer, som helst maa have
Jærntraadsfletning i Bunden, skygges i Begyndelsen for
Middagssolen og passes med Vanding. Efter 1-2 Aars
Forløb optages om Foraaret alle de paa ovennævnte
Maader formerede Planter; de beskæres paa
Rødderne, udplantes paa Friland i 4-5 Rækker paa
1,20 m brede Bede og gives en velbehandlet, let,
nærende Jord. Hvert 2det-3die Aar omplantes de
om Foraaret eller i Aug.-Septbr. og gives stedse
forøget Plads, saa at de vedblivende kan udvikle
sig frit. Ved hver Omplantning beskæres
Rødderne, for at de kan danne en fast Klump og
sluttet Vækst. Ved større og stærktvoksende
Planter, som kræver hyppig og besværlig Omplantning,
kan man undertiden erstatte denne ved med en
Spade at stikke Rødderne over rundt omkring
Planten, løfte denne nogle Gange op og ned og
derefter træde Jorden til igen. Man standser derved
Væksten og bevirker Fremkomsten af ny
Smaarødder. For bedre at sikre sig et godt Resultat
ved Omplantning af meget store eller vanskelige
Planter kan man Aaret forud overskære Rødderne
i passende Afstand rundt omkring Planten, idet
man samtidig udgraver Jorden et Spademaal bredt
i tilstrækkelig Dybde efter Rodudviklingen,
hvorefter den udgravede Ring fyldes med let,
sandblandet Jord, hvori der da vil udvikle sig en
Mængde Smaarødder, som Aaret efter let frigøres
ved Opgravningen og hurtig vil komme i
Virksomhed efter Omplantningen. Er Vanding nødvendig
ved Plantningen, bør man vande i Plantehullet før
Plantningen eller i hvert Fald saaledes, at der
ovenpaa den gennemvandede Jord kommer et godt Lag
tør Jord for derved at undgaa Udtørring og
dermed følgende Revner i Jorden. Ved Omplantning
om Foraaret kan Vanding ofte være gavnlig, og
i vedholdende tørt Vejr ligeledes en Maaneds Tid
efter Plantningen. I meget tørre Somre vil en
Grundvanding først i September virke oplivende.
Hvad dernæst den videre Pleje af C. efter
Plantning paa Blivestedet angaar, da kan det i nogle
Tilfælde være tilraadeligt efter Plantningen at
omgive dem med et Skærmdække imod Syd og
Sydøst og i tørt Vejr at overbruse dem let Morgen
og Aften, indtil de er komne i Vækst. Senere,
med Aars Mellemrum, tilføres der Næring ved at
nedgrave gammel Gødning omkring dem om
Efteraaret. Man maa endvidere paase, at de ikke
rokkes løse af Regn og Blæst, ikke beskadiges af
andre Planter, Dyr, Snetryk, Isslag o. s. v. For
sarte Planter er det gavnligt Vinteren over at
dække Jorden omkring Planterne med Løv el. lign.
og at beskytte Toppen med et Skærmdække for
at hindre skadelig Indvirkning af Sol og Vind
paa en Tid, hvor Rødderne er bundne af Frosten
i Jorden. Vil man helt dække en Plante, maa
denne dog ikke snøres sammen; Dækket maa helst
bestaa af Granris el. lign. og ikke berøre Planten.
Om Foraaret borttages det efterhaanden i Graavejr
og først paa Skyggesiden. Mere end her angivet
er det i vore almindelige Vintre ikke nødvendigt
at dække C., naar man kun vælger de kendte
haardføre Arter eller Varieteter og giver dem en
Plads, som har naturlig Beskyttelse for kolde
Vinde, specielt den kolde, tørre, østlige
Foraarsvind, den saakaldte Paaske-Østen, som er deres
værste Fjende. De trives bedst paa en Plads med
let, god, nærende Jord, som har rask Afløb for
Vinterfugtigheden og foruden de nævnte
Betingelser har let Halvskygge, godt Læ og er fri for
Morgensol.
J. B.

C. Lawsoniana holder sig vanskelig ved
Kristiania, men trives godt paa beskyttede Steder i
Kystegnene fra Horten til Molde. C. nutkaënsis
og plumosa er mere haardføre. De andre Arter
egner sig kun for de sydlige og sydvestlige Dele
af Norge. Varieteterne synes gennemgaaende at
være mere ømtaalige end Arterne.
N—k.

C. Lawsoniana og C. nutkaënsis fordrer for at
kunne trives i Mellemsverrig en varm, beskyttet
Vokseplads. Derimod er C. plumosa, squarrosa o. fl.
lignende lidt mere haardføre, men bør dog ogsaa
helst plantes paa en lignende Plads som de
førstnævnte.
E. L.
</chapter>

<chapter name="Chamædorea">
<b>Chamædorea</b> (Palmaceæ), Varmhuspalme.
Stammen er slank og røragtig, besat med talrige
kredsrunde Ar. Bladene er lange, fjerformede. Det er
en elegant Palme, som tillige egner sig for
Stuekultur, særlig C. elegans. Den viser
gennemgaaende Tilbøjelighed til at danne Rodskud, hvorved
man altsaa let kan formere den. <sp>C. elegans</sp>
Mart., Meksiko, med fjerformede, sjældnere udelte
Blade. <sp>C. Ernesti-Augusti</sp> H. Wendl.,
Guatemala. Bladene er her udelte, kun i Spidsen
er de indskaarne; egner sig paa Grund af deres
forholdsvis ringe Højde for mindre Væksthuse. <sp>C.
Wendlandii</sp> H. Wendl., Meksiko. Som noget
særligt med Hensyn til disse Palmers Kultur maa
bemærkes, at de nøjes med en Varmegrad af 14-16°
C.; forlanger rigelig Lufttilførsel samt kun let
Skygge. <sp>Kultur</sp> se Palmer.
M. H.
</chapter>

<chapter name="Chamæpeuce">
<b>Chamæpeuce</b> (Compositæ), Udplantningsplante. <sp>C.
diacantha</sp> D. C., Lilleasien, Elfenbenstidslen,
bliver 30-50 cm høj, har en meget dekorativ Vækst
og smukke, tornede Blade med hvide Ribber. C.
benyttes til Udplantning og som Dekorationsplante
i Koldhuset i Sommertiden. <sp>Kultur:</sp> C.
formeres ved Frø, som saas paa Bænk eller i Hus i
Marts. De unge Planter prikles, sættes senere i
smaa Potter og holdes under Glas til
Udplantningstiden. De til Dekoration i Hus bestemte Planter
sættes i 12-14 cm Potter i Jord, bestaaende af
Kompostjord, gammel Gødning og noget groft Sand.
Potterne forsynes med rigelig Dræning. C.
udvikler sig kun smukt paa en lys Plads. Man kan
overvintre dem i Koldhus, men de er ikke det andet
Aar, i hvilket Blomstringen indtræder, af saa
dekorativ Virkning som første Aar.
G. N. B.
</chapter>
<img>Chamædorea elegans.</img>

<chapter name="Chamæranthemum">
<b>Chamæranthemum</b> se <sp>Eranthemum</sp>.
</chapter>

<chapter name="Chamærops">
<b>Chamærops</b> (Palmaceæ), Koldhuspalme. Disse
velbekendte, smukke og nøjsomme Palmer er
udmærket dekorative. Stammen er dækket af et tæt
Filt af Taver og Rester fra tidligere Blade. De
vifteformede Blade er stive og halvrunde samt dybt
spaltede. Det er fortrinlige Stueplanter, der er
lidet fordringsfulde med Hensyn til Lys, og som
sjældent behøver Omplantning. Tillige er det nogle
af de holdbareste Palmer, man har til Anvendelse
i det fri om Sommeren, navnlig er C. excelsa meget
dekorativ og af stor Virkning som ældre Plante
til Anvendelse som Solitærplante paa Plæner i
Sommertiden, helst dog paa nogenlunde beskyttede
Steder. <sp>C. humilis</sp> L. (Dværgpalme),
Sydeuropa, er den eneste vildtvoksende Palme i
Europa. Den har vist sig haardfør i England og
Tyskland. Bladene har en mat, graagrøn Farve.
Den bliver sjældent over 1,20 m haj. <sp>C. excelsa</sp>
Thunb., Nepal (C. Fortunei Hook). Denne kan, i
Modsætning til C. humilis, som ældre opnaa en
betydelig Højde. Flere af Arterne giver villigt
Rodskud. Man kan paa denne Maade hurtig formere
dem. <sp>Kultur</sp> se Palmer.
M. H.
</chapter>

<chapter name="Champignon">
<b>Champignon,</b> <sp>Psalliota campestris</sp> L.
(Agaricus campestris L.) (Agaricaceæ), en
<sp>spiselig</sp> Svamp, der formeres ved Sporer. Under
passende Forhold af Fugtighed og Varme spirer disse
og danner et traadagtigt Væv »Myceliet«, hvilket
atter frembringer Frugtlegemet (Paddehatten), som
er den spiselige Del. C. er vildtvoksende hos os
og indsamles i Naaleskove, paa Enge o. l. Steder,
men kan ogsaa gøres til Genstand for Dyrkning om
Vinteren i Hus, om Sommeren i kold Bænk. Naar
den dyrkes, benytter man Myceliet til Formering,
da det nemlig har den Egenskab, at det paa et
vist Udviklingsstadium i tør Tilstand kan bevare
Livskraften i flere Aar; og først naar det atter
kommer under passende Vækst Vilkaar med Hensyn
til Varme og Fugtighed, udvikler det sig videre
i dertil egnede porøse Emner, hvor forraadnende
Organismer kan tjene det til Næring. Til
Kulturbrug opbevarer man derfor Myceliet, der i daglig
Tale benævnes »Yngel«, enten i Tørv eller i løs
Gødning, der da henholdsvis benævnes
»<sp>Yngeltørv</sp>« og »<sp>Løs Yngel</sp>«. Til Brug paa Stedet
er løs Yngel fuldt tilfredsstillende; til Forsending
foretrækkes derimod Yngeltørv, der særlig i
Udlandet produceres fabriksmæssigt, og hvis
Tilvirkning ikke her skal beskrives. Tiltrækning af løs
Yngel bør helst ske om Sommeren og paabegyndes
i Maj, da Sommertemperaturen er tjenlig for
Yngelens Udvikling. Man samler halmfri Hestegødning
fra staldfodrede Heste i et Bagskur ell. l. tørt
Sted og lægger den i lange Batterier, saaledes at
den ikke tager for stærk Varme; man bruger ofte
at indblande c. 1/4 Lindeløv og c 1/8 Markjord i
Massen. Det hele omstikkes med 1 à 2 Dages
Mellemrum, saa at Varmen ikke bliver for høj;
Gødningen maa ikke brænde tør, den overbruses
derfor af og til før Omstikningen. Naar Gødningen
i Løbet af 10-12 Dage har været omstukken nogle
Gange, saa den stærkeste Gæring er forbi, og den
har en passende Fugtighed — hvilket kendes paa,
at den kan holde sammen, naar den trykkes i
Haanden, uden dog at være saa vaad, at der kan
presses Vand af den — anlægges deraf et Bed
paa mindst 17 cm Højde i et lukket Bagskur ell.
l. Sted. Massen tilføres lagvis og stampes
efterhaanden saa fast som muligt, hvilket betinger
Yngelens gode Udvikling. Bedet tildækkes derefter
med Lemme eller Maatter, da det gælder om
uden Vanding at bevare Bedets Fugtighed under
hele Tiltrækningen, saa den kun gradvis
forsvinder, efter at Myceliet har gennemvævet hele
Massen. Saa snart Varmen, der gerne straks stiger
noget højere, atter er sunken til 28-30° C.,
hugges der Huller i Bedet med en afstumpet Trætold
paa 7 cm Tykkelse. Hullerne gøres 7 cm dybe og
anbringes med en indbyrdes Afstand af 15 cm;
heri nedlægges Yngelen, idet Hullerne enten
stoppes fulde af løs Yngel, eller der lægges i Bunden
af hvert Hul et Stykke Yngeltørv af godt et
Hønseægs Størrelse. Gødningen stoppes fast herom, og
over hele Bedet spredes et tyndt Lag frisk,
halmfri Hestegødning, som derefter bankes godt fast,
hvorefter Bedet atter tildækkes med Langhalm
ell. l. Rummet holdes nu tillukket, og saafremt
alt gaar godt, vil Yngelens Spredning eller
»Løbning«, som den benævnes, være begyndt efter et
Par Ugers Forløb, hvilket kendes paa en sødlig
Lugt i Bedet. I Sommerens Løb vil den fuldkomne
Spredning og Modning af Myceliet foregaa, og om
Efteraaret vil man have frisk Yngel til Lægning
i sine Avlsbede; kun gælder det om, at denne
løse Yngel opbevares fuldkommen tørt til Brugen,
da den ellers fordærves.

Vinterkulturen af C. foretages i Hus, men da
den foregaar bedst i Mørke, er Lokalerne ikke
dyre at indrette. Man vælger ofte en Kælder eller
et Bagskur, og da Temperaturen under
Drivningen stadig skal holdes paa mindst 10-12° C., er
det nødvendigt at have et Varmeapparat; der bør
helst benyttes Varmtvandsrør. For øvrigt forsynes
Huset med Hylder for Bedene; disse maa være saa
meget fjernede fra hinanden, at der er Plads til
Arbejder ved Anlæg, Indhøstning o. l. Der maa
derfor være 60 cm fra den ene Hyldes Overkant
til den næstes Bund. Af Hensyn til Pasningen
gøres Bedene ikke over 1,20 m brede; Højden kan
være c. 25 cm. Stilladset maa helst forfærdiges
af galvaniseret Jærn, og Hyldernes Bund kan
bestaa af tykke Skiferplader. Træstillads vil nemlig
under den stadige Udsættelse for stærk Fugtighed
og Gødningsdampe alt for ofte gøre Fornyelse
nødvendig. Endelig bør der være et Par Ventiler i
Husets Gavle. Anlæget af de første Bede maa
finde Sted 2-3 Maaneder, før der ønskes Høst af
Huset. Til Afløsning af de første Bede anlægges
efterhaanden ny med kortere eller længere
Mellemrum. Bedenes Anlæg foregaar nærmest i
Løbet af Efteraaret og til en Begyndelse omtrent
ganske som angivet for Tiltrækning af løs Yngel.
Man benytter ogsaa her hovedsagelig
Hestegødning som Materiale og fjerner de fleste halmede
Dele ved Frarystning med en Greb. Nogen
Tilsætning af Markjord kan ogsaa her finde Sted,
derimod ikke gerne af Blade, da der ofte med
disse følger Snegle, som senere angriber
Svampene. Bedene kan enten anlægges af den friske
Gødning, saa snart denne er samlet, eller man kan
forud lade den gære noget som forud angivet;
Resultatet af Udbyttet vil blive omtrent det samme.
Gødningen maa ogsaa her være i en passende
Fugtighedstilstand. Efter Gødningens omhyggelige
og lagvise Lægning og Sammenbankning med
Køller kan det for de først lagte Bedes Vedkommende
anbefales at dække disse med Maatter for at holde
paa Fugtigheden. Efter nogle Dages Forløb
hugges Huller i Bedet; dog anbringes disse med større
Afstand, nemlig 25 cm; først naar Temperaturen
er sunken til 25-32° C., lægges Yngelen. Ogsaa
dette gøres ganske som tidligere angivet, men
derefter begynder den egentlige Forskel i Bedets
Behandling, idet man nu vil have Myceliet til
at udvikle Svampe. 14 Dage efter at Yngelen er
lagt i Bedet, vil Løbningen som Regel være godt
begyndt, og man dækker da Bedet med et c. 5
cm tykt Lag fugtig, men ikke alt for vaad Jord,
der sammenbankes til 2-3 cm Tykkelse. Jorden
bør være kraftig og kan bestaa af Markjord,
omhyggelig blandet med gammel Gødning. Indtil
dette Tidspunkt har man tilbageholdt Fugtigheden
i Bedet ved at tildække dette med Maatter.
Vanding ber absolut undgaas. Bedet maa nu ikke
længere være tildækket, da Myceliet ellers vil
samles for meget i dets Overflade, og Bedets
Fugtighed vedligeholdes væsentlig ved jævnlige
Overvandinger i Huset, ligesom Vandskaalene paa
Varmerørene gerne holdes fyldte. Paa Grund af den
vandmættede Luft sker der kun ringe
Fordampning, og Bedet holder sig som oftest nogenlunde
fugtigt. Al Vanding kan dog som Regel ikke
undgaas i den følgende Periode, og naar Jorden ved
Beføling viser sig for tør, overbruses Bedet med
lunkent Vand, saa at Jordlaget gennemvædes;
stærk Vanding til Opblødning af Gødningen bør
derimod ikke foretages. Temperaturen holdes
under hele Drivningen helst paa 10-12° C., og
navnlig bør den ikke gaa højere fra den Tid,
da Svampene begynder at vise sig. Dette vil
indtræffe 4 à 6 Uger efter at Jorden er lagt paa
Bedet; der viser sig først et skimmellignende
Overtræk i store Pletter, og efter faa Dages
Forløb kommer Svampene til Syne som smaa,
ærtelignende Legemer, enkeltvis eller i større eller
mindre Hobe. En Uges Tid senere kan de første
høstes. Afhøstningen sker paa den Maade, at man
med et rask Ryk afbryder Svampen; staar den
sammen med andre, støtter man de endnu ikke
fuldt udviklede Nabosvampe med den anden Haand.
Af et saadant Bed kan der høstes C. i c. 1/4 Aar,
men den rigeste Afgrøde falder dog i den første
Maaneds Tid eller de første 6 Uger. At holde en
højere Temperatur for at paaskynde Udviklingen,
lader sig vel gøre; der kan anvendes 12-14°, ja
indtil 18° C., men Svampene bliver da mindre,
og Høsttiden indskrænkes betydeligt. Luftgivning
finder nærmest Sted, naar Bedenes Dampudvikling
er særlig stærk. Senere anlagte Bede i samme
Lokale behøver som oftest ikke Tildækning med
Maatter. For at kunne have stadig Forsyning af
C. i Løbet af Vinteren, anlægges ny Bede hver
6te Uge.

Sommerkulturen af C. foregaar efter ganske de
samme Regler som her angivet, kun med den
Forskel, at man i Stedet for Hus med Varmeapparat
hertil opsøger de køligste Pladser. Den foregaar
gerne i Varmebedsrammer, der er nedsænkede bag
Nordsiden af et Hus og holdes tildækkede mod
Udtørring og Varme; Kældere eller andre kølige
Steder kan ogsaa benyttes. Af Fjender, der
hjemsøger C., kan nævnes graa Snegle og »Kælderæsler«,
der fanges og ødelægges paa sædvanlig Maade; for
Snegle renses Huset ved en Sprøjtning med
Saltlage før Drivningens Begyndelse. Snyltesvampe
kan ogsaa indfinde sig, men de gør dog her til
Lands næppe stor Skade.

<sp>Frilandskultur af C.</sp> forsøges ret ofte
uden heldigt Resultat. Stiftsgartner Brødsgaard
giver følgende Anvisning efter et vellykket
Forsøg, der i hvert Fald kan antyde, i hvilken
Retning der bør arbejdes: Mellem 2 Rækker
Hvidkaal i 60 cm Afstand udgraves en Rende, 16 cm
dyb og 30 cm bred, heri fyldes halmfri
Hestegødning, der stampes sammen til 5 cm Tykkelse.
Herover lægges Yngelen i Hønseægs Størrelse og med
25 cm Mellemrum, og ovenpaa denne stampes
atter et 5 cm tykt Lag Hestegødning. Derefter
dækkes med et 5 cm tykt Lag almindelig svær
Havejord, som klappes fast. For at undgaa Hulhed som
Følge af Gødningens Sammenbrænden, anbefales
det at lægge Bedet med nogen Hvælvning, da
Myceliet ellers kan ødelægges ved Tilstrømning af
for meget Regnvand. Ligeledes anbefales det at
dække Bedet med Traadtvist imod Solsorter, der
ynder at hakke i Svampene. Hvidkaalsbladene har
formentlig virket heldigt beskyttende saavel mod
Solens Straaler som mod stærkt Regnskyl.
F. P.

<sp>Champignon's Anvendelse:</sp> Smaa,
lukkede Champignon bruges til Sauce, Suppe,
Krustadefyldning o. l. Større steges. Svampene maa
bruges aldeles friskplukkede og bør gives et
Forkog i Vand, tilsat lidt Salt og Eddike, inden de
koges færdige i Suppe eller et andet Hold Vand.
Se <sp>Henkogning</sp>.
M. L.
</chapter>

<chapter name="Cheimatobia">
<b>Cheimatobia</b> se <sp>Frostmaalere</sp>.
</chapter>
<chapter name="Cheiranthus">
<b>Cheiranthus</b> (Cruciferæ), 2aarig Frilands- og
Koldhusplante. <sp>C. Cheiri</sp> L., Gyldenlak,
Sydeuropa, findes i høje og lave, en- eller flerstænglede
Varieteter med enkelte eller fyldte Blomster i
gule og brune Farver; der forekommer ogsaa
violette, men de dyrkes ikke meget. Den mest
dyrkede Varietet til tidligt Brug om Foraaret er
<sp>Goliath</sp> med store, enkelte, dybt brunrøde
Blomster. En nyere Var. med enkelte gule eller
rødbrune Blomster er Pariser-Gyldenlak, der
blomstrer det første Aar. C. anvendes dels som
Potteplanter, dels til Afskæring indplantet i Hus om
Efteraaret. Pariser-Gyldenlak egner sig til
Afskæring om Efteraaret paa Friland eller indplantet
i Bakke eller Koldhus. <sp>Kultur:</sp> C. saas i Maj
paa et halvvarmt Varmebed, omprikles og
udplantes paa Friland med 25-30 cm Afstand. Den er
temmelig haardfør, men maa til sildigt
Efteraarsbrug og tidligt Foraarsbrug indplantes i
Slutningen af Septbr. eller først i Oktbr. I de første Dage
efter Indplantningen beskyttes C. mod Sol og Luft
og overvintres derefter i Bakke eller Koldhus med
lav Varmegrad og tillige rigelig Luftgivning, naar
Vejret tillader det. Blomstringen vil for
Pariser-Gyldenlakkens Vedkommende begynde om
Efteraaret, for de øvrige Var. næste Foraar. De trives
i enhver god Havejord. <sp>Sygdomme</sp> se
<sp>Drueskimmel</sp>.
P. F.

<sp>Frøavl af Gyldenlak</sp>. Til Frøavl af
Gyldenlak saas Frøet i sidste Halvdel af Maj, nogle
foretrækker Begyndelsen af Juni for ikke at faa
for gamle Planter, som ofte vil visne i Løbet af
Foraaret, selv om de overvintrer godt. Det er af
Vigtighed ved skarp Sortering at søge at holde
Typen konstant, og til Stamfrø at udvælge særlig
typiske Planter. Planterne udplantes paa Bed,
30-35 cm mellem Planter og Rækker, paa et
beskyttet Sted og sorteres flere Gange under
Blomstringen. For de Sorters Vedkommende, som ikke kan
udholde vore Vintre, f. Eks. Stang- og dobbelt
Buskgyldenlak, er Indpotning og Opbevaring i Hus
eller Bakke eller andet beskyttet Sted nødvendig,
for i Maj at udbringes paa Sydstillads eller
under Glas, beskyttet mod for megen Regn. Frøet
er i Reglen modent i Begyndelsen af August og
ophænges til Eftermodning i god Gennemtræk,
tærskes med Plejl eller pilles med Haanden.
H. G.

C. udholder ikke Vinteren i Norge uden i
Landets sydvestlige Egne. Den overvintres her til
Lands almindelig i et frostfrit Rum, ofte i en
luftig Kælder.
N—k.

<sp>Cheiranthus annuus</sp> se <sp>Matthiola
annua</sp>, <sp>C. maritimus</sp> se <sp>Malcolmia
maritima</sp>.
</chapter>

<chapter name="Chelone">
<b>Chelone</b> (Scrophulariaceæ), Stauder. <sp>C.
barbata</sp> Cav., se <sp>Pentstemon</sp>. <sp>C. Lyonii</sp>
Pursh, Nordamerika, 1 m, rosenrøde Blomster;
Bladene æghjerteformede. <sp>C. obliqua</sp> L.,
Nordamerika, 80 cm, Bladene lancetformede; Planten
af mindre kraftig Vækst end foregaaende, som
den ellers ligner. Varieteten f<sp>l. albo</sp> har hvide
Blomster. Anvendes i Stauderabatter. <sp>Kultur:</sp>
Formeres ved Frø eller ved Deling.
A. L.
</chapter>

<chapter name="Chenopodium">
<b>Chenopodium</b> (Chenopodiaceæ). <sp>C.
Atriplicis</sp> L. (C. purpurascens Jacq.), Kina, enaarig
Sommervækst, anvendelig til Smaagrupper og
Bladgrupper, 1 m; Blomsterne er ganske
uanselige, hvorimod de unge Skud og Blade er
overdækkede med et smukt, violet-rosa eller
purpur-violet Støv. <sp>Kultur:</sp> Saas i April i kold
Bænk eller Potte, plantes enkeltvis i Potte og
udplantes sidst i Maj med 50-60 cm Afstand.
Frøets Spirekraft 3 Aar; Spiring i Løbet af 1-2
Uger. <sp>C. capitatum</sp> se <sp>Blitum c.</sp>
L. F.
</chapter>

<chapter name="Chermes">
<b>Chermes</b> se <sp>Naalelus</sp>.
</chapter>

<chapter name="Chilisalpeter">
<b>Chilisalpeter</b> se <sp>Kunstgødning</sp>.
</chapter>

<chapter name="Chimonanthus">
<b>Chimonanthus</b> (Calycanthaceæ). <sp>C. fragans</sp>
Lindl., Japan, en lav eller mellemhøj, hos os
næppe haardfør Busk, som i Lande med mildere
Vinterklima, hos os vist sjældent, blomstrer om
Vinteren i Febr.-Marts, førend Løvspring; har
temmelig store, brunlig-gule, meget vellugtende
Blomster.
A. B.

<sp>Kultur:</sp> C. formeres bedst ved Frø under
Glas og overvintres de første Aar frostfrit. I
øvrigt har den kun liden eller ingen Betydning som
Frilandsbusk hos os.
J. B.
</chapter>

<chapter name="Chimophila">
<b>Chimophila</b> se <sp>Pyrola</sp>.
</chapter>

<chapter name="Chionanthus">
<b>Chionanthus</b> (Oleaceæ), haardfør Busk. <sp>C.
virginica</sp> L., Nordamerika. En hos os sjældent
plantet Busk med temmelig store,
aflangt-elliptiske Blade og i Juni smukke, hvide, letbyggede
Blomster, hver med 4 lange, linieformede
Kronflige; Blomsterne er samlede i store, løstbyggede
Toppe.
A. B.

<sp>Anvendelse:</sp> Skønt C. som Regel ikke
lider af Frosten, maa den, for at opnaa nogen
Udvikling og især for at give Blomst, have en
lun Plads og kraftig, god Jord. <sp>Kultur:</sp>
Formeres hos os bedst ved Aflægning, men ligger

<img>Chionanthus virginica.</img>
ofte et Par Aar, før den danner tilstrækkelig
Rod. Den kan ogsaa formeres ved importeret Frø,
som saas om Efteraaret i Kasser og holdes
frostfrit, samt ved Forædling paa Fraxinus Ornus
under Glas, som nævnt ved Acer. Forædlede
Eksemplarer er villigst til at give Blomst.
J. B.
</chapter>

<chapter name="Chionodoxa">
<b>Chionodoxa</b> (Liliaceæ), Snepryd.
Frilands-Løgvækst. <sp>C. Luciliæ</sp> Boiss., Lilleasien, 15 cm.
Blomsterne er stjerneformede, intensivt lyseblaa
med hvid Midte; tidligt Foraar; man har
Former med hvide: <sp>fl. albo</sp>, smudsigrøde: <sp>fl.
roseo</sp> og særlig store Blomster:
<sp>grandiflora</sp>. <sp>C. sardensis</sp> Barr. & Sugden,
Lilleasien. Blomsterne er himmelblaa med lidt
hvidligt ved Basis; Blomsterne mindre end hos
Luciliæ; tidligt Foraar. C. plantes i Mængde paa
Stenhøj, paa Rabatter eller i Smaabede, alene
eller sammen med andre Foraarsvækster.
<sp>Kultur:</sp> Formeres ved Sideløg og trives i enhver
god, ikke for svær Havejord.
A. L.
</chapter>

<chapter name="Chirita">
<b>Chirita</b> (Gesneraceæ), Varmhus. <sp>C. communis</sp>
Gardn., Ceylon, og <sp>C. sinensis</sp> Lindl.,
Sydkina. Blomstrende Gesneraceer med svagt
udviklede Rhizomer og uregelmæssigt klokkeformede
Blomster, der er violette eller violetblaa med
indvendig plettet Svælg. Kultiveres i Lighed med
Gloxinia og formeres ved Stiklinger paa
Undervarme.
M. H.

<img>Chirita sinensis.</img>
</chapter>

<chapter name="Chloris">
<b>Chloris</b> (Gramineæ). <sp>C. barbata</sp> Sw.,
Sydamerika, enaarigt Sirgræs; 30-40 cm; <sp>C.
gracilis</sp> Durand., Panama, Meksiko, enaarig; 30-40
cm. Begge blomstrer i Juli-Aug. og er ret
anvendelige til saavel friske som tørrede Buketter.
<sp>Kultur:</sp> Saas i April i kold Bænk,
udplantes i Maj med 20-25 cm Afstand. Frøets Spirekraft
1-2 Aar; Spiring i Løbet af 2-3 Uger.
L. F.
</chapter>

<chapter name="Chlorophytum">
<b>Chlorophytum</b> (Liliaceæ), urteagtige
Koldhusplanter med kødede Rødder. <sp>C. comosum</sp> Baker
(C. Sternbergianum Steud.), Sydafrika. Bladene er
smalle og sidder i Roset, Blomsterstænglerne er
ofte 1 m lange og bærer foruden smaa hvide
Blomster ogsaa smaa unge med Luftrødder forsynede
Planter, der tynger Stænglerne ned, saa de
bliver liggende og rodslaaende. Egner sig godt til
Hængeplante, især i Stue. <sp>C. elatum</sp> R. Br.,
Kap., har baandformede Blade og smaa hvide
Blomster, dyrkes kun sjældent. <sp>C. e.
variegatum</sp> (Phalangium argenteo-lineare hort.,
Anthericum variegatum hort.), har smukke
hvidstribede Blade og er en almindelig dyrket og
yndet Plante i Væksthus og Stue. Egner sig
ogsaa til Hængeplante. <sp>Kultur:</sp> C. formeres ved
Deling og de ovennævnte smaa Pl. Dyrkes i
almindelig god Jord og holdes i Hus hele Aaret
om.
G. B.
</chapter>

<chapter name="Chloropsis">
<b>Chloropsis</b> se <sp>Trichloris</sp>.
</chapter>

<chapter name="Choisya">
<b>Choisya</b> (Rutaceæ), Koldhusplante. <sp>C.
ternata</sp> H. B. K. (C. grandiflora Rgl.), Meksiko,
stærkt lugtende, stedsegrøn Busk med læderagtige
Blade og hvide, vellugtende Blomster i April.
<sp>Kultur:</sp> Formeres ved Frø eller Stiklinger af
modent Træ paa Varmebed om Foraaret, fordrer
en svær Markjord, blandet med gammel
Gødning; om Sommeren stilles Planten i det fri og
blomstrer da, naar den kommer i Hus.
F. E.
</chapter>

<chapter name="Chorizema">
<b>Chorizema</b> (Papilionaceæ), træagtige australske
Koldhusplanter af langstrakt Vækst med
læderagtige, tornede Blade og smukke, røde eller
brune og gule Blomster om Foraaret. <sp>C.
Heuchmannii</sp> R. Br., karminrøde Blomster. <sp>C.
ilicifolium</sp> Labill., gule Blomster. <sp>C. varium</sp>
Benth., orangerøde Blomster. <sp>Kultur:</sp> C.
formeres bedst ved Frø, der saas om Foraaret paa
lidt Undervarme, men ogsaa ved Stikning om
Sommeren paa svag Undervarme af halvmodne,
korte Sideskud. Omplantes om Foraaret efter
Blomstringen i Lyngjord, Græstørvjord og Sand;
der drænes godt, plantes fast og om fornødent
indstudses Skuddene. Senere, naar den ny Vækst
er endt, udflyttes Planterne paa Friland.
Vandingen maa særlig om Vinteren udføres
forsigtigt. Opbundet til et ballonformet Espalier tager
C. sig meget smukke ud.
G. B.
</chapter>

<chapter name="Chortophila">
<b>Chortophila</b> se <sp>Kaalfluen</sp> og
<sp>Lupinfluen</sp>.
</chapter>

<chapter name="Christøje">
<b>Christøje</b> se <sp>Crepis barbata</sp>.
</chapter>

<chapter name="Chrysanthemum">
<b>Chrysanthemum</b> (Compositæ) eller Vinterasters.
Alle de nu dyrkede Arter med deres uendelige
Variation, baade i Farve og Bygning, stammer fra
de to i Asien hjemmehørende Arter <sp>C. indicum</sp>
L. (C. japonicum Thunb.) og <sp>C. sinense</sp> Lab.
(C. morifolium Ram). I Kina og Japan har
Chrysanthemum været dyrket i adskillige Hundrede
Aar; særlig har den Gruppe, der kaldes
»Kineserne«, været dyrket i Kina i meget lang Tid. Det
er Japanernes hellige Blomst, deres højeste
Orden bærer dens Navn. I Slutningen af det 18.
Aarhundrede blev den indført til Europa,
antagelig først til Frankrig, hvorfra den da senere har
udbredt sig til hele den civiliserede Verden. Det
er særlig de sidste 40 Aar, der har bragt os det
umaadelige Antal af Varieteter, der nu eksisterer,
og som aarlig forøges, dels ved Tiltrækning ved
kunstig Befrugtning, dels ved Knopvariation som
»sports«. Det er dog kun et Mindretal, der slaar
igennem og bliver anvendt til almindelig
Dyrkning, men nogle er der altid, som fortrænger ældre
Sorter, saa at det til enhver Tid kun er
forholdsvis faa, der bliver dyrkede i det store. Den hidtil
fulgte Inddeling af Chrysanthemum maa siges ikke
at have nogen egentlig praktisk Betydning; her
skal kun nævnes nogle af de mest kendte Typer,
nemlig Japanerne, Kineserne (hvad Englænderne
kalder »incurved«), Straaleblomstrede,
Anemoneblomstrede og de Enkeltblomstrede. Japanerne er
den Klasse, som har de fleste Repræsentanter;
Kronerne kan have alle mulige Former, de kan være
glatte og brede (Fig. 3), krøllede og smalle, ja
rørformede, hængende eller indbøjede, regelmæssige
eller uregelmæssige og haarede. Kineserne dyrkes
kun ganske lidt her i Landet, de udmærker sig
ved deres næsten kuglerunde Blomster, der
fremkommer ved, at Kronerne er regelmæssige og lidt
indad-krumbøjede (Fig. 2). De Straaleblomstrede
har lange, ejendommelig sammenrullede, tynde,
rørformede, udstraalende Kroner. De
Anemoneblomstrede har tungeformede Randkroner og smaa,
rørformede, flade Skivekroner. De
Enkeltblomstrede (Fig. 1 og 4) har en eller flere Rækker
tungeformede Randkroner og smaa, ubetydelige,
rørformede Skivekroner. Medens C. tidligere
hovedsagelig dyrkedes som Potteplanter, og kun
delvis anvendtes til Afskæring, er der efterhaanden
sket en Forskydning, saa at det nu er Dyrkning til
Afskæring, der er den overvejende, hvorfor
Planterne i dette Øjemed tiltrækkes med kun et eller
ganske faa Skud, for at opnaa de størst mulige
Blomster. Af Sorter, der for Tiden dyrkes
almindelig til dette Brug, kan nævnes: <sp>Mdm. René
Oberthür</sp>, hvid, sildig; heraf en gul Sport;
<sp>Mrs. G. Drabble</sp>, hvid, meget stor, indadbøjet,
holdbar Blomst, Vækst høj, sildig; <sp>Princesse
Alice de Monaco</sp>, hvid, tidlig, en Sort med
store fyldige Blomster, dyrkes i stor Stil til
Afskæring, navnlig frit udplantet i Hus og tiltrukket
med en Blomst pr. Plante; heraf en gul Sport;
<sp>Souvenir de Mdm. Buron</sp>; <sp>Queen
Mary</sp>, største af alle hvide; <sp>William
Turner</sp>, hvid, indadbøjet, stor, middeltidlig; <sp>Mrs.
R. C. Pulling</sp>, grøngul, prægtig, stor,
indadbøjet, middeltidig; <sp>Daily Mail</sp>, meget stor
indadbøjet, middeltidlig; <sp>Polyphème</sp>, guldgul,
middeltidlig; <sp>Mdm. Paolo Radaëlli</sp>, lilla,
middeltidlig; heraf en gul og en hvid Sport; <sp>Sax'
Export</sp>, lilla-rosa, kugleformet, holdbar,
Væksten sund og kraftig; heraf en hvid Sport; <sp>Louis
Germ</sp>, hvid, smuk, sildig; <sp>Rayonnant</sp>, rosa,
tidlig, straaleformet (se Farvetavlen); <sp>Mdm.
Draps Dom</sp>, ren rosa, laksfarvet Skær, meget
tidlig, udmærket, sikkert blomstrende Sort; heraf
flere Sporter, saaledes:
<sp>Regierungsbaumeister Duvigneau</sp>, hvid, <sp>A. D. G.
Jubilæum</sp>, chamois og <sp>Ingrid Bartholdy</sp>,
stærk gyldenbronze; <sp>William Duckham</sp>,
rosa, middeltidlig; <sp>Chrysanthemiste
Lionet</sp>, kobberrosa med gult og laksfarvet, meget
smuk, lidt flad Blomst, middelhøj og middeltidlig;
<sp>Mrs. R. Luxford</sp> , rød og gul, middeltidlig (se
Farvetavlen); <sp>E. J. Brooks</sp>, mørk amarantrød,
med lysere Bagside, indadbøjet, stor Blomst af
enestaaende Farve, bør ikke savnes i nogen Samling,
middeltidlig. Som meget brugt Handelsvare maa
nævnes <sp>Mrs. H. V. Thorp</sp>, hvid, middelstor,
indadbøjet, kuglerund Blomst. Af enkeltblomstrende
kan særlig anbefales <sp>Mensa</sp>, hvid og gul:
<sp>Nelly</sp>, rosa; <sp>W. A. Richardson</sp>, bronze og
<sp>Sylvia Slade</sp>, granatrød med hvid Ring.

Tidligt blomstrende Sorter, der for at opnaa en
god Udvikling maa udplantes i Friland og
indplantes, naar Blomstringen begynder, ogsaa egnede til
Udplantning i Grupper til Afløsning af tidligere
blomstrende Planter, er f. Eks. <sp>Mdm. Marie
Massé</sp> (Lemaire 1894), lilla; heraf brun, gul og
hvid Sport; <sp>Tapis de Neige</sp> (Nonin 1905),
hvid; <sp>Vésuve</sp> (Nonin 1907), mørkerød.
<sp>Kultur:</sp> C. formeres enten ved Frø eller Stiklinger.
Formering af C. ved Frø benyttes kun, hvor man
ønsker at fremstille ny Varieteter.
Stiklingeformeringen benyttes almindeligst. Stiklingerne
fremkommer ved Basis af de gamle, tilbageskaarne
Moderplanter, som anbringes i kolde, luftige og lyse
Lokaler, et afbladet Frugthus, Vinhus eller
Tomathus er gode Pladser, saa længe Frosten ikke er saa
stærk, at den trænger ind i Huset. Frost bør de
unge Stiklinger (eller Skud) beskyttes imod, da de
friske, unge Blade vil blive sorte og visne,
dersom Frosten har kunnet naa dem, og saadanne
Skud kan man selvfølgelig ikke anvende til
Formering. Skulde det vise sig, at enkelte Varieteter
ikke vil give Skud ved Basis, da bør Planterne
henflyttes i et tempereret Hus, hvor de da snart
vil bryde oppe paa Stammerne: de flyttes da straks

<img>Fig. 1—3. Chrysanthemum.</img>
tilbage til det kolde Hus, hvor Skuddene derefter
vil udvikle sig normalt. Man maa være meget
omhyggelig med Vandingen af Moderplanterne, saa
længe de staar koldt. Stiklingerne bør have en
mørk grøn Farve, være stive og kraftige,
fremfor alt maa man ikke benytte Stiklinger, der er
gullige og spinkle; den gule Farve kan have
to Aarsager: enten er det Mangel paa Næring,
den afhjælper man hurtig ved at tilføre
Planterne lidt opløst Guano; men det kan ogsaa være
Overvanding, Planterne lider af, og den tager det
længere Tid at faa Bugt med. Som
før omtalt, bør de Skud, man
anvender til Stiklinger, være meget
kraftige og af en dyb grøn
Farve, de skæres paa 5-7 cm
Længde med et vandret Snit paa
almindelig Maade og stikkes i 5
cm Potter, hver Stikling i sin, i
en Jordblanding af lige Dele
Markjord, Bladjord og Lyngjord, hvortil
man sætter lidt skarpt Grus,
findelte Trækul og lidt Benmel eller
anden Kunstgødning.
Jordblandingen og Potterne bør have en
passende Fugtighedsgrad. Naar man
sætter Stiklingerne, anbringer man
lidt Sand ovenpaa Jorden, hvoraf
noget med Priklepinden føres ned i
Hullet under Stiklingen, ligeledes
omkring den; dette er heldigt at
foretage, da Sandet forhindrer
Stiklingerne i at raadne. Saa snart
Stiklingerne er anbragte i Potterne,
sætter man straks disse i en lille
Karm og lægger Vinduerne over
dem. Huset, hvori Planterne holdes,
bør have en Temperatur af 8-12°
C. Dug, som samler sig paa
Glassenes indvendige Side, fjerner man
flere Gange om Dagen ved Hjælp af
en Svamp, for at forebygge alt for
høj en Fugtighedsgrad.
Stiklingerne vandes slet ikke, saa længe
de staar i den lukkede Karm.
Skulde det vise sig at være absolut
nødvendigt, maa Vandingen
foretages med den yderste
Forsigtighed.

Naar det er ny Varieteter,
og man kun har et eller ganske faa
Eksemplarer, kniber det ofte at
faa tilstrækkeligt Antal Stiklinger det første Aar.
Man kan bøde herpaa ved at sommerformere dem.
Slige Nyheder lader man i Reglen kun give en
Blomst. Ved den Kultur, som da følges, giver
Planterne i Juni Maaned en Mængde Skud, som
alligevel skal fjernes, og disse Skud benytter
man og stikker dem i 5 cm Potter, som
anbringes i en halvvarm Bænk, holdes fugtige og
skyggede med sluttet Luft, indtil Rødderne er
dannede. Naar de er afhærdede, flyttes de over paa
en kold Bænk, og saa snart Potterne er godt
fyldte med Rødder, pottes de om i en 12 cm
Potte i en god, kraftig Jord. De pottes fast og
anbringes derefter i en lukket Karm, holdes
fugtige og skyggede, indtil Rødderne er godt i Gang,
da afhærdes de paa ny og flyttes derfra ud paa
en aaben og solrig Plads. Potterne graves halvt
ned og gives god Afstand. Efter at de har fyldt
Potterne med Rødder, begynder man at give en
svag Gødningsvanding, alle Sideskud fjernes. Disse
Planter faar kun én Blomst, men dette kan og
bør blive en god, om ikke stor Blomst.
Formeringen er heldigst at foretage i første Halvdel af
Januar og, saa vidt gørligt, stikker man de
svagest voksende Varieteter først, for at give dem
saa megen Tid som muligt til deres Udvikling.
Stikker man senere, opnaar man nok at faa
lavere Planter, men det bliver paa Blomsternes
Bekostning. Planterne vil da ikke faa
tilstrækkelig Tid til at modne deres Skud, og opnaas dette
ikke, kan man ikke regne med første Klasses
Blomster. At formere C. i et varmt Hus, end sige
et Formeringshus, bør absolut fraraades. Som
tidligere omtalt, bør en Temperatur af 8-12° C.
foretrækkes. Saa længe Stiklingerne staar i
Formeringskarmen, kan man ikke være for
opmærksom overfor Svampeangreb. Opdages der Angreb
paa et Blad, bør dette øjeblikkelig fjernes og
brændes, for at Svampen ikke skal brede sig.
Formeringskarmen bør være inddelt i flere
Afdelinger, for at man til enhver Tid kan være Herre

<img>Fig. 4. Chrysanthemum, enkeltblomstrede.</img>
over Luftgivningen. Denne bør foretages med den
yderste Forsigtighed, da man absolut bør undgaa,
at Planterne kommer til at hænge med Bladene.
Er Planterne afhærdede, tages de ud af Karmen
og anbringes i Huset tæt under Glasset; rigelig
Afstand bør indrømmes Planterne, for at
forhindre dem i at blive for lange. Luftning af Huset
foretages, dersom Solen enkelte Dage bringer
Temperaturen for højt op. Formeringen vil for
de hurtigvoksende Sorters Vedkommende tage c.
4 Uger og for de langsommere voksende Sorter
c. 6 Uger. I Løbet af den angivne Tid vil
Planterne have fyldt Potterne med Rødder; man giver
dem da den første Ompotning i 10 cm Potter;
Jordblandingen bør nu være noget kraftigere, der
benyttes 2 Dele gammel Græstørvjord, 1 Del
Bladjord, 1 Del forraadnet Gødning, 1/2 Del Grus, og
dertil sætter man lidt 18 pCt. Superfosfat eller
Benmel og lidt Sod. Jorden behøver nu ikke at
være findelt. Potterne forsynes med solid
Dræning, og der pottes ikke dybere end tidligere,
men man planter godt fast og giver rigelig
Vanderum. Vanding bør undgaas de første Dage
efter Ompotningen. Planterne forbliver i Koldhus,
anbringes paa en lys Plads tæt under Glasset og
skygges for Solen de første Dage, men vænnes
efterhaanden til den; Luftning af Huset foretages,
naar Vejret tillader det, Træk bør dog undgaas.
Med Vandingen bør der stadig iagttages stor
Forsigtighed. Paa denne Aarstid gælder det at holde
Planterne lave, det opnaas ved at give dem rigelig
Afstand, rigelig Luft og kraftigt Lys.

Den anden Ompotning vil finde Sted sidst i
April eller først i Maj; hertil bruges 15 cm
Potter; den samme Jordblanding benyttes, kun
tilsættes lidt mere Superfosfat eller Benmel og
Sod; der plantes meget fast, men ikke dybere end
før. Planterne anbringes nu i en kold Bakke med
god indbyrdes Afstand. Bakken holdes lukket og
skygget de første Dage; naar Planterne er
afhærdede, holdes de saa koldt og luftigt som
muligt. Om Dagen tages Vinduerne af, men lægges
paa hver Aften for at i beskytte dem mod mulig
Indtrædende Nattefrost. I klart Vejr gives en
Overbrusning, inden Vinduerne lægges paa. Midt i
Maj flyttes Planterne ud paa Friland paa et Aske-
eller Grusbed, der er beliggende aabent og
solrigt, i Læ for nordlige og østlige Vinde.
Vandingen er stadig den vigtigste Del og foretages
saa tidlig, at de kan være tørre inden
Aften. Paa dette Tidspunkt vil Planterne atter
have fyldt Potterne med Rødder, men da den
sidste Ompotning først bør ske i Begyndelsen af
Juni, og man indtil da kan befrygte en
Standsning i Væksten, maa man, for at undgaa den, give
svage Kogødningsvandinger. Til den sidste
Ompotning bør Jordblandingen hellere være for mager
end for fed. Jorden skal være porøs, for at den,
trods den meget faste Potning, som C. fordrer,
tilstrækkeligt kan aflede Vandet og yde et bekvemt,
for Rølderne let gennemtrængeligt Voksemateriale.
Dræningen maa være yderst omhyggelig; et
udmærket Materiale er den buede Skal af Østers. Til
Jordblanding benyttes 3 Dele Græstørv jord, 1 Del
ikke for gammel Bladjord, 1 Del frisk kort
Hestegødning, 1 Del skarpt Grus, lidt Benmel eller
Superfosfat. Til denne sidste Potning benyttes
20-23 cm Potter, man potter meget fast, 3-4
Paafyldninger, og anvender en tung, fast Træstøder
til at stampe hver Paafyldning fast med, potter
ikke højere end til 5 cm fra Randen; dette Rum
fyldes paa et senere Stadium med en stærk,
gødningsholdig Jord. Man forsyner straks Planterne
med 1,25 m høje Stokke, binder dem til og
henflytter dem straks til Sommerkvarteret, hvor de
i klart Vejr overbruses nogle Gange daglig for, om
muligt, at undgaa direkte Vanding de første 3-4
Dage. Sommerpladsen for C. bør være en fri, aaben
Plads, hvor der er rigelig Sol og Luft hele Dagen,
helst beskyttet mod nordlige og østlige Vinde. Saa
meget Læ maa der selvfølgelig være, at man er
sikret mod Tab af knækkede Skud. Potterne
graves halvt ned, med 60 cm mellem Rækkerne, der
bør ordnes fra Syd til Nord; man sørger for et
rigeligt Hul under Potterne, for at forhindre, at
Rødderne vokser fast i Jorden. Vandingen passes
omhyggeligt. Efter meget varme Dage giver man
Planterne en Overbrusning. Afstanden mellem
Rækkerne bør være saa stor, at man ved Planternes
Røgt kan bevæge sig der, uden at foraarsage
Skade. En passende <sp>Gødningstilførsel</sp> er
et af de Punkter, hvoraf et godt Resultat er
afhængigt, den bør kun ske i flydende Form, og at
udføre denne i rette Tid er meget nødvendigt.
Venter man for længe, standser Væksten, og Planterne
faar en daarlig Farve. Begynder man for tidligt
eller vander for rigeligt, faar man nok en kraftig
og hurtig Vækst, men uden den tilbørlige Modning
af Træet, og uden denne opnaar man ikke første
Klasses Blomster. Planter med daarligt modent
Træ kan godt give store Blomster, men disse er
daarligt byggede, flade og løse, og ofte er
Kronerne misdannede; dette sidste gælder især
Kineserne med deres tætte, faste, regelmæssige Kroner,
Japanerne med deres mere løst byggede Blomster
lider ikke saa meget derunder. Ca. 6 Uger efter
Ompotningen, naar Rødderne har gennemvævet og
omspændt Jordklumpen, er det Tiden at begynde
Gødningsvandingen. I Begyndelsen gives en meget
svag Blanding, men gradvis gaar man over til
kraftigere Oplesninger. Man bør helst skifte med
Gødningssorterne, saaledes at man en Uge bruger
en Slags, og næste en anden. Af animalske
Gødninger bør Latrin, Faare-, Fjerkræ- og Kogødning
foretrækkes; Latrin bør man være forsigtig med.
Kogødning indeholder ingen Fosforsyre, denne maa
tilsættes. Vand fra Møddinger og Ko-Ajle er
fortrinlig, men bør fortyndes en Del. Af
Kunstgødninger kan anbefales letopløselig fosforsur Kalk,
Guano og Clay's Invigorator; den første indeholder
væsentlig Fosforsyre, de to sidste er alsidige. Man
giver noget mindre fosforsur Kalk end Guano og
Clay. Man begynder med en halv Haandfuld til 20
Potter Vand og fordobler Portionen gradvis i Løbet
af 4 Uger. I lange, fugtige Vejrperioder maa
man anvende tør Kunstgødning. Af Guano eller
Clay's vil en lille strøgen Spiseskefuld pr. Plante
hver 8. Dag være Maksimum. Man begynder med
at vande to Gange om Ugen og gaar gradvis frem,
eftersom Knopperne vokser, indtil man naar til
udelukkende at benytte Gødningvand. Dette maa
altid være klart. Omkring den første August, naar
Rødderne i rigelig Mængde begynder at vise sig i
<img>Tavle I

CHRYSANTHEMUM

Mrs. R. Luxford.</img>

Jordoverfladen, er det Tiden at give den første
Jordpaafyldning. Hertil benyttes en Jordblanding
af 1/3 Græstørvjord, Bladjord og frisk, kort
Hestegødning, og der paaføres Planterne et fast Lag paa
1 cm's Tykkelse. Sidst i Maaneden faar de en
lignende Hypning. De første Gange derefter vander
man med en grov Bruse, for ikke at skylle Huller
i det paaførte Lag; Gødningvandingen fortsættes
stadig.

Blomsterknopperne: C. danner sine Knopper i
Enden af Skuddene. Planter, som er dyrkede paa
den her omtalte Maade, danner i Reglen 3 Gange
Knopper. 1. Knop fremkommer i Enden af
Skuddet, som med den afslutter sin Vækst. Under
Knoppen fremkommer tre eller flere Skud. Man
fjerner Knoppen og lader de tre Skud vokse videre
og udvikle sig. Disse Skud vil atter afslutte deres
Vækst med Dannelsen af en Knop, denne kaldes
for 2. Kronknop, og det er særlig denne, der
spiller Hovedrollen ved den her omtalte Kultur. Denne
Knop er ogsaa omgiven af Sideskud, men disse
fjernes, naar man er overbevist om, at Knoppen er
sikker. Fjerner man ikke disse Sideskud, vil de
udvikle sig og atter danne en central Knop, som,
i Modsætning til Kronknoppen, ikke er omgiven af
Skud, men derimod af mindre Knopper, der
tilsammen danner en Buket, hvorfor man kalder denne
Knop Buketknoppen. Den første Knop vil i Reglen
ved ovennævnte Kultur fremkomme i Begyndelsen
af Juni; den fjernes, og de tre kraftigste under
den værende Skud lader man vokse op og binder
dem omhyggeligt til Stokke. Alle øvrige Skud
bortfjernes ved deres Grund. At vælge sine
Blomsterknopper med tilstrækkelig Sagkundskab er af
yderste Vigtighed, da hele Resultatet afhænger
deraf, og det opnaar man kun igennem Erfaring.
Man maa kende de Varieteter, man arbejder med.
Vælger man en Kronknop for tidligt, da bliver
Blomsten løs og Farven for lys. Har man
forsømt at benytte en Kronknop og derfor maa benytte
en Buketknop, kan Blomsten nok blive god, men
for lille. Man kan ikke opgive nogen bestemt Tid
for Valget af Blomsterknopper, men kan i Reglen
forudsætte, at enhver Knop, der fremkommer i
Juli, bør fjernes. Man vælger da det bedste Skud
og lader dette udvikle Knop, hvilket vil ske i
Slutningen af August. Skuddene, som skal fjernes,
lader man vokse, til de er 1 cm lange, de er da
lette at knække af med Fingrene om Morgenen,
naar Duggen er paa Planten, de er da meget skøre.
Naar Knoppen begynder at vokse, fjernes alle Skud
i hele Stængelens Længde. Dette gentages, saa
snart noget nyt viser sig, da al Kraften nu skal
koncentreres i Knoppen. Under Knoppens Vækst
gælder det særlig at være paapassende med
Vandingen, Planterne maa aldrig hænge, selvfølgelig
heller ikke overvandes. I Slutningen af August
løftes Potterne op af Jorden, Drænene efterses,
mulige Meldugsangreb overpudres med Talkblaasten
om Morgenen, naar Duggen ligger.

<sp>Indflytningen i Hus</sp> bør til Dels rette
sig efter Vejret. Man har en gammel Regel, som
siger, at alle blødere Planter bør være i Hus til
den 10. Oktober, denne Regel er udmærket
anvendelig paa Chrysanthemum. Saa snart en
Chrysanthemumknop viser Farve, bør den straks i Hus.
Vil man til en bestemt Tid have en Del forskellige
Varieteter i Blomst samtidig, flytter man de senere
Sorter 2-3 Uger før ind. Huset bør være højt,
luftigt, tørt og særdeles godt ventileret, saavel
forneden som i Taget. Planterne anbringes tæt ved
Glasset, de holdes omhyggelig rene for visne Blade,
der altid samles og brændes for det Tilfælde, at
Planterne skulde være angrebne af en eller anden
Svamp. Rodskuddene fjernes nu for silste Gang.
Luftning foretages Dag og Nat, saa længe Frosten
tillader det. Planterne skal vogtes for Træk, da
det let kan give Anledning til Meldugsangreb.
Man vedbliver at vande med Gødningvand, indtil
Blomsterne aabner sig, hvorefter rent Vand
benyttes. Al Vanding bør foretages om Morgenen, for
at Planterne kan være tørre inden Aften; fugtig
Luft bør absolut undgaas, da Blomsterne ellers let
vil blive beskadigede. Temperaturen i Huset maa
ikke overstige 8-10° C., saa længe Knopperne
dannes; naar Knopperne er fuldvoksne, kan
Temperaturen stige et Par Grader, men ikke gerne mere,
da en højere Temperatur altid giver en lys Farve
paa Blomsterne, og for mange Sorters
Vedkommende en løsere Bygning. Den ovennævnte
Kulturbeskrivelse gælder for Planter, beregnede til at
give de mest fuldkomne Blomster, enten til
Dekoration eller Afskæring. Planterne faar hertil kun
Tilladelse til at bære 1-3 Blomster. Er Formaalet
kun Tiltrækning af almindelige Handelsplanter,
modificeres den paa forskellige Maader. Det er
saaledes ret almindeligt til Afskæring kun at lade
Planterne beholde et Skud, og da først at foretage
Formeringen i Marts, ligesom der ogsaa da
undertiden, i Stedet for Omplantning, anvendes
Udplantning frit i Hus i Maj.

<sp>Planter til Dekorations- eller til
Udstillingsbrug</sp> tiltrækkes paa noget
afvigende Maade. Stikningen foretages da helst i
første Halvdel af Novbr. Det gælder om at faa
særlig kraftige Skud til Stiklinger, disse
behandles paa samme Maade som ovenfor anført, men
naar de er i rask Vækst, knibes de over 4. Blad,
og dette vedbliver man stadig med, samtidigt med,
at Skuddene bindes til Stokke eller et Stativ af
Staaltraad. Paa denne Maade kan man danne dem
enten buskformede eller pyramideformede. Man maa
være yderst opmærksom og paapassende med
Tilbindingen. Planterne maa stadig holdes i rask
Vækst ved jævnlige Ompotninger og Tilførsel af
flydende Gødning. Standser Planterne i Væksten,
vil de straks begynde at danne Knopper, og det er
meget vanskeligt at faa dem i Vækst igen. Man
vedbliver med Knibningen til sidst i Juli. Til denne
Kultur kan man med Fordel ogsaa benytte gamle
Planter, der om Efteraaret viser særlig
Tilbøjelighed til at bryde paa Stammen, eller ogsaa
saadanne, der giver et Antal kraftige Skud. Slige
Planter plantes tilbage i 10 cm Potter, og naar
Rødderne er ude i Potten, behandles de som oven
omtalt.

<sp>Planter i højstammet Form</sp> stikkes
ogsaa i Novbr. Man lader dem vokse op med et
Skud, indtil de sætter første Knop, den knibes af,
de fire kraftigste Skud under den bibeholdes, og
man lader dem vokse, til de knibes over 4. Blad.
Man vedbliver hermed til sidst i Juli. Planterne
opbindes til en solid Stok, hvortil man fastgør et
Stativ af Staaltraad, hvortil Skuddene tilbindes og
tildannes. Alle Skuddene bør knibes samtidig, for
at de alle kan blomstre samtidig.

<sp>Dværgchrysanthemum</sp>. I sidste
Halvdel af August udsøger man særlig kraftige Skud,
hvori man just kan øjne Knoppen; Skuddet
tiiskæres paa 10-12 cm Længde og stikkes i 9 cm Potte.
De anbringes i en Bænk paa let Undervarme med
sluttet og jævnt fugtig Luft. Saa snart
Stiklingerne har dannet Rødder, vænnes de gradvis til
Luft og passes omhyggeligt med Vand. Naar
Rødderne er godt igennem, vander man med
Forsigtighed med stærkt fortyndet Gødningsvand;
Knopperne udtyndes i rette Tid. Man lader dem staa i
en Ramme eller Bænk, for til enhver Tid at kunne
lægge Vinduer over. Her forbliver de til Oktober,
da flyttes de ind i Koldhus og anbringes paa
Hylder tæt under Glasset.

<sp>Frit udplantede Chrysanthemum i
Hus</sp>. Hertil benytter man med størst Held store
lyse Huse med rigelig Luftgivning, for at
Planterne kan faa saa megen frisk Luft som muligt.
Jorden maa være omhyggelig behandlet i en Dybde
af 35-40 cm. Stiklingerne stikkes paa sædvanlig
Maade, men man stikker først i Midten og sidste
Halvdel af Marts; de plantes tæt, c. 15 cm
Afstand, og passes paa sædvanlig Maade. Herved
opnaar man en lettere Maade at passe sine Planter
paa og faar bedre Blomster. Ved denne Kultur
faar hver Plante kun Lov til at bære en Blomst.

<sp>De tidligblomstrende C.</sp> stikkes i
Marts og udplantes i Maj; de behøver ingen eller
saa godt som ingen Knibning; da de selv forgrener
sig. Udtynding af Knopper finder heller ikke Sted.
De indplantes, naar Blomstringen begynder i
Aug.-Septbr. <sp>Sygdomme</sp> se
<sp>Chrysanthemum-Rust</sp>, <sp>Meldug</sp> og <sp>Bladlus</sp>.
P. F.

<sp>C. frutescens</sp> L., Marguerit. Kanariske Øer.
Koldhus- og Udplantningsplante. Varieteter:
<sp>Comtesse de Chambord</sp>, stor hvid, <sp>Etoile
d'Or</sp>, stor gul, <sp>Maja Bofinger</sp>, mindre hvid
Blomst, kraftig Vækst og meget rigtblomstrende;
<sp>Madame Sanders</sp> (der bl. a. ogsaa gaar
under Navnet Königin Elisabeth), fyldte, store
hvide Blomster, <sp>Saharet</sp>, elfenbenhvid, den
mest rigtblomstrende, dens Løv er ikke smukt,
<sp>Belle de Nice</sp>, stor, smuk gul. Margueriter
kan formeres ved Stiklinger næsten hele Aaret;
men til Udplantning er det at foretrække at
formere i September, og de unge Planter overvintres
da koldt og luftigt. De foraarsformerede
Margueriter kan udmærket naa passende Størrelse til
Udplantningstiden, men vil vise sig at være mindre
rigtblomstrende end de efteraarsstukne. Ved
gentagne Ompotninger i kraftig Jord kan man danne
store, stammede Eksemplarer, der er meget
dekorative. Hvis Margueriter udplantes paa særlig
næringsholdig og fugtig Jord, kan man, for at
forhindre en for stærk Vækst og dermed forbunden
ringe Blomstring, nedgrave Planterne uden at
fjerne Potten. I saa Fald maa man dog i en tør
Periode efterse med Vanding. Ældre Planter
stiller kun ringe Krav til Overvintringsrum, en god
Kælder kan til Nød anvendes; de fyldte Varieteter
er dog mere kælne. M. dyrkes i stor Udstrækning
til Blomstereksport ved Revieraen og kan ogsaa
her bringes til at blomstre omtrent hele Aaret og
derved yde et smukt og holdbart Bindemateriale i
den blomsterfattige Tid. Som Udplantnings- og
Altanplante er Margueriter alsidig anvendelige og
har stor Tilpasningsevne, saa de endog blomstrer i
nogen Skygge og trives uden Læ.
G. N. B.

<sp>Chrysanthemum til Friland</sp>. Hører
til de bedre enaarige Sommervækster og er meget
anvendelige til Rabatter, i Udkanten af Busketter
og til Afskæring. <sp>C. carinatum</sp> Schousb.
(tricolor), nordlige Afrika, 50-60 cm. Blomsterne,
der fremkommer i Juli-Oktbr., er hvide med gul
Basis og mørkfarvet Skive. Af de mange
Varieteter kan fremhæves: <sp>C. c. atrococcineum</sp>,
mørkskarlagen. <sp>C. c. Burridgeanum</sp>, hvid
med karmesin. <sp>C. c. Eclipse</sp>, brun med gult.
<sp>C. c. purpureum</sp>, purpur. <sp>C. c. venustum</sp>,
rosa. <sp>C. c. Dunnettii album plenum</sp> og
<sp>C. c. D. aureum plenum</sp> har fyldte,
henholdsvis hvide og gule Blomster; er dog ikke konstante.
<sp>C. c. Nordstern</sp>, meget store, hvide Blomster
med lysegul Midte og sort Skive. <sp>C.
coronarium L. fl. pl.</sp>, enaarig Sommervækst, indtil
1 m, gule, fyldte Blomster i Juli-Oktbr. <sp>C. c. fl.
pl. album</sp>, renhvid, fyldt. <sp>C. coron. fl. pl.
nanum</sp>, 30 cm høj med tætsluttet Vækst og
meget rigtblomstrende; Varieteter med guldgule og
renhvide, godt fyldte Blomster. Disse lave Sorter
egner sig fortrinlig til Blomsterbede og
Indfatning. <sp>C. segetum Gloria L.</sp>,
Middelhavslandene, 50-60 cm høj med store, gule, enkelte
Blomster. <sp>C. s. G. alba</sp>, hvid med mørkere Midte;
begge er udmærkede til Afskæring. <sp>Kultur:</sp>
Alle Frilands C. saas i April-Maj i kold Bænk,
udplantes i Maj med 30-40 cm Afstand. Kan ogsaa
saas paa Voksestedet i April-Maj, udtyndes til
25-30 cm. Trives i enhver, ikke for fugtig Jord, der
ikke maa være nygødet, da Planterne ellers vil
vokse for stærkt i Blade paa Blomstringens
Bekostning. Frøets Spirekraft 3 Aar; Spiring i Løbet af
1-2 Uger. <sp>C. inodorum fl. pl.</sp> se
<sp>Matricaria inodora fl. pl.</sp> <sp>C. maximum</sp> og
<sp>uliginosum</sp> se <sp>Leucanthemum</sp>.
L. F.

<sp>Frøavl af Chrysanthemum
carinatum</sp>. Frøet udsaas om Efteraaret eller tidligt
Foraar, og Planterne sorteres særlig skarpt i Løbet
af Sommeren, da den er ret ukonstant. Frøet, der
modnes i Septbr.-Oktbr. og afplukkes i flere Gange,
er stærkt efterstræbt af Fugle, hvorfor det maa
beskyttes paa en eller anden Maade. Tærskes med
Plejl eller Maskine.
H. G.

<sp>Oversigt over Sygdomme paa Chr.</sp>
Svampeangreb.
<table>
<td>1.<td>Kanelbrune, afsmittende Smaapletter i<br>stort Antal paa Bladene<br><sp>
Chrysanthemum-Rust</sp>.
<td>2.<td>Hvidt eller lysegraat, støvende Pulver paa<br>Bladene . . . <sp>Meldug</sp>.
<td>3.<td>Runde, brune eller mørkebrune, tørre,<br>ikke afsmittende Pletter med ringformet<br>Tegning, især paa de nederste Blade, som<br>visner tidligt<br><sp>Septoria-Bladpletsyge</sp>.
F. K. R.
</table>

<sp>Skadedyr</sp>.
<table>
<td>1.<td>Der fremkommer lyse, bugtede Gange i
</table>
<img>Tavle II

CHRYSANTHEMUM

Rayonnant.</img>

<table>
<td><td>Bladkødet, frembragt af de minerende<br>Larver af .. <sp>Chrysanthemumfluen</sp>.
<td>2.<td>De unge Blade bliver smaa, forkrøblede<br>og mørkfarvede; Længdevæksten standser<br>som Følge af Sugning af ... <sp>Tæger</sp>.
<td>3.<td>Blade og Skud bliver forkrøblede som<br>Følge af Sugning af sorte ... <sp>Bladlus</sp>.
</table>

A. T.
</chapter>

<chapter name="Chrysanthemumfluen">
<b>Chrysanthemumfluen,</b> Krysantemumflugan (s.).
(Phytomyza-Arter). En et Par mm lang,
graaagtig Flue, som stikker sine smaa Æg ind under
Huden paa Bladene af Chrysanthemum frutescens,
Chr. indicum, Cineraria og Artiskok. Larverne
frembringer siden bugtede Gange i Bladvævet,
hvorved Bladene paa de Paagældende Steder snart
visner. Kostbare Chrysanthemum- og
Cinerariakulturer kan derved ødelægges eller skades meget.
Naar Planterne i god Tid sprøjtes med
nikotinholdige Vædsker, dræbes de Larver, der findes i
Bladene. Ved regelmæssig at afplukke og
uskadeliggøre angrebne Blade kan man ogsaa til en vis
Grad værge sig mod sværere Tab.
A. T.

<img>Blad af Chrysanthemum angrebet af
Chrysanthemumfluens Larver.</img>
</chapter>

<chapter name="Chrysanthemumrust">
<b>Chrysanthemumrust</b> (Puccinia Chrysanthemi)
angriber Bladene af <sp>Chrysanthemum
indicum</sp> og fremkalder her talrige rødbrune,
afsmittende Smaapletter. Ch. bekæmpes ved at dyrke
Sorter, som har vist sig uimodtagelige for Ch. (se
Chrysanthemum). Stiklinger bør kun tages fra
rustfri Planter. Planterne maa dyrkes i godt Lys
og frisk Luft.
F. K. R.
</chapter>

<chapter name="Chrysocoma">
<b>Chrysocoma</b> <sp>Linesyris</sp> se <sp>Linosyris
vulgaris</sp>.
</chapter>

<chapter name="Chrysophyllum">
<b>Chrysophyllum</b> se <sp>Theophrasta</sp>.
</chapter>

<chapter name="Chrysurus">
<b>Chrysurus</b> se <sp>Lamarckia</sp>.
</chapter>

<chapter name="Chysis">
<b>Chysis</b> (Orchidaceæ). Ægte Epifyter med noget
hængende, fodlange Bulber, stærkt svulmende paa
Midten og forsynede med bløde, affaldende,
lancetformede Blade. Blomsterne store, ofte i rige
Klaser, meget smukke. I Samlinger dyrkes mest <sp>C.
aurea</sp> Lindl., Panama og Venezuela. Blomsterne
gule med safrangul Skattering og karminrøde
Striber paa Læben. Blomstrer ofte to Gange om Aaret,
nemlig i Januar-Februar og August-September. <sp>C.
bractescens</sp> Lindl., Meksiko. Blomsterne lige
til 10 cm store, hvide med guldgule Striber paa
Læben. <sp>C. Chelsonii</sp> Rchb. f., en særdeles
smuk, sjælden Hybrid, tiltrukket i England.
Blomsterne i rig Klase, store, nankingule med en rød
Plet i Spidsen af hvert Blomsterblad, Læben
violetstribet. <sp>Kultur:</sp> Temp. Koldhus, plantede i
hængende Trækurve eller paa Træklodser. Se
videre Orchidékultur.
Ax. Hzn.
</chapter>

<chapter name="Cibotium">
<b>Cibotium</b> (Cyatheaceæ). Tempereret eller koldt
Hus. <sp>C. glaucescens</sp> Kzt, Kina, og <sp>C.
Schiedei</sp> Cham. & Schlchfd., Meksiko, er
prægtige, træagtige Bregner med palmeagtig Krone
af dobbeltfinnede Blade, der er glinsende grønne
paa Oversiden og blaagrønne paa Undersiden. De
graciøse Blade hænger ned i lange, sirlige Buer.
<sp>Kultur</sp> se Bregnekultur.
M. H.
</chapter>

<chapter name="Cichoriesalat">
<b>Cichoriesalat</b> se <sp>Julesalat</sp>.
</chapter>

<chapter name="Cikader">
<b>Cikader</b> (Homoptera, Cicadina) hører til de
næbmundede Insekter, der udmærker sig ved deres
Evne til at hoppe. Fra de ligeledes hoppende
Bladlopper adskiller de sig ved at de forreste
Vinger er mer eller mindre læderagtige, og ved
de stærkt forlængede Bagben. Dyrene er i Reglen
meget langstrakte. Mest bekendt af alle er
Skumcikaderne, af hvilke en større Art lever paa Pil,
en anden, den almindeligste, paa en Mængde
urteagtige Vækster. Larverne er omgivne af et
spytlignende Skumhylster. Stundom kan disse
Cikader blive Skadedyr, naar de f. Eks. optræder
paa Prydvækster. Paa Jordbær og Hindbær
findes de undertiden og er til Ulempe for
Frugtsætningen. Se i øvrigt <sp>Rosencikaden</sp>.
A. T.
</chapter>

<chapter name="Cimicifuga">
<b>Cimicifuga</b> <sp>japonica</sp> Spreng. og <sp>C.
racemosa</sp> Nutt. se <sp>Actæa japonica</sp> Thbg. og
<sp>A. racemosa</sp> L.
</chapter>

<chapter name="Cineraria">
<b>Cineraria</b> (Compositæ), Koldhusplante. <sp>C.
hybrida</sp> Willd. (C. cruenta L'Herit.), de kanariske
Øer, af hvilken der, i Forbindelse med flere andre
Arter, er fremkommet Krydsninger, som er
konstante med Hensyn til Plantens Højde, men kun
i ganske enkelte Tilfælde for Farvens
Vedkommende. Der er enkeltblomstrede, hos hvilke alene
Randkronerne, og fyldtblomstrede, hvor alle
Kronerne er tungedannede, men de sidste er uden
synderligt Værd. Farven hos Randkronerne varierer
fra renhvid til mørkeblaa, violet eller karmesinrød
og kan være den samme over hele Blomsten, eller
en større eller mindre Del af Tungen, og da altid
den inderste, kan være hvid, medens den yderste
Del, undertiden kun Spidsen eller Randen, har en af
ovennævnte Farver, hvorved der fremkommer en
hvid Ring omkring Skivekronerne, der som oftest
er mørke. I de senere Aar har de ensfarvede faaet
Overvægten, navnlig siden den temmelig rent
rosafarvede <sp>Vieux Rose</sp> er fremkommen.
Blomsternes og Kurvenes Størrelse afhænger for en
væsentlig Del af, om Frøet er avlet af gode,
storblomstrede Former. En anden nyere Form er <sp>C.
stellata</sp> (C. hybrida polyantha), der kan blive
temmelig høj, c. 1 m, og bærer et Utal af smaa
Blomster, der varierer i samme Farver som hos
C. hybr., samlede i en stor Blomsterstand. C.
stellata synes ikke at vinde Indgang som
Handelsplante, men er overordentlig dekorativ, navnlig i
store Eksemplarer, anbragte lavt staaende eller paa
Gulvet. <sp>Kultur:</sp> Formering sker ved Frø, kun
i Tilfælde, hvor man vil bevare særlig smukke
Varieteter, ved Rodskud. Til Efteraarsflor
(Novbr.-Decbr.) saas i Slutningen af Marts eller først i
April, og til Foraarsflor (Febr.-Maj) saas i
Juni-Juli. Frøet dækkes meget lidt eller trykkes blot
til med en flad, glat Træklods, og Jorden, der maa
bestaa af fint sigtet og sandblandet Bladjord i
velforraadnet Stand, maa være godt gennemvandet
i Forvejen, for at Vanding saa vidt muligt kan
undgaas, indtil Frøet har spiret. En Glasplade,
lagt over Skaalen, vil hindre Udtørring.
Frøskaalen anbringes enten paa Varmebed eller i
Varmhus, og Frøet spirer i Løbet af 8-14 Dage.
Planterne prikles i Skaale eller Kasser og plantes, naar
de er tjenlige dertil, i 10 cm Potter samt anbringes
paa et halvvarmt Varmebed eller afbrugt Bænk.
I de første Dage skygges de, og der luftes
sparsomt, men de vænnes efterhaanden til Luften, for
at man saa snart som muligt kan tage
Varmebedsvinduerne af. Naar de er tilstrækkelig store,
omplantes de i 13-16 cm Potter, som nedgraves paa
en afbrugt Bænk. De maa stadig holdes i fri Luft,
dels for at man kan holde dem lave, dels for at
forhindre Udbredelsen af Bladlus; af sidstnævnte
Grund maa de aldrig blive for tørre, ligesom de
overbruses hver Aften. Efterhaanden som de
vokser, maa der gives større Afstand; der vandes
jævnligt med flydende Gødning. I Septbr., naar
der kan befrygtes Nattefrost, lægges der Vinduer
over om Natten, ligeledes om Dagen i vedholdende
Regnvejr. Man lader Planterne forblive ude til
hen i Oktbr. C. overvintres i Koldhus ved 3-5 °
C. saa lyst og luftigt som muligt og med rigelig
Plads, hvorved man forhindrer Raaddenskab i de
saftige Blade og det dermed følgende Tab af disse.
Planterne af første Udsæd kan, naar Knopperne er
vidt fremskredne, efterhaanden flyttes til et
halvvarmt Hus (10-12 ° C.) og da bringes hurtigere
i Blomst. C. er meget udsatte for Angreb af
Bladlus, hvilket i Reglen er en Følge af for høj
Temperatur og for tør Luft, og da Planterne ikke
taaler stærk Rygning med Tobak, er de bedste Midler
lav Temperatur og Luftgivning, naar Vejret
tillader det. Jordblanding: Græstørvjord,
Varmebedsjord, Bladjord og Sand. <sp>Sygdomme</sp> se
<sp>Meldug</sp>.

<sp>C. maritima</sp> L., Middelhavslandene. Bladene
er, navnlig i ung Tilstand, fjersnitdelte og
graahvidflltede, hvilket gør den anvendelig til
Tæppebede eller som Potteplante. <sp>Kultur:</sp> Formering
ved Frø eller Stiklinger. Frøet saas i Febr.-Marts
i Frøskaale eller Bænk, det dækkes kun lidt, og
Skaalene anbringes i en halvvarm Bænk. De unge
Planter prikles i Smaapotter eller Bænk og
udplantes i Maj. Ved Frøudsæd fremkommer der som
oftest enkelte Planter, der er særlig smukt hvide;
disse kan formeres ved Stiklinger om Efteraaret,
hvis man vil bevare dem.
P. F.

<sp>Frøavl af Cineraria</sp>. Til Frøavl saas
Cineraria i Slutningen af Juli. Planterne
overvintrer i 10 cm Potter saa koldt som muligt og
omplantes i Begyndelsen af Marts i lerblandet Jord.
Væksten bør foregaa langsomt for at faa kraftige
Planter, der først bør paabegynde Blomstringen i
Midten af Maj, da de tidlige Blomster ikke let
sætter Frø. I sidste Halvdel af Maj anbringes de
største og smukkest blomstrende Planter paa et
Stillads mod Øst, saa at de kun faar Morgensolen.
Vandingen maa passes godt paa den Tid af Aaret
og altid foregaa efter Frøplukningen for ikke at
spilde Frøet, som falder af ved den mindste
Berøring. Modningen begynder i Slutningen af Juni
og er let kendelig paa, at Frøet duner som
Løvetand. I godt Vejr bør man plukke Frøet Morgen
og Aften. Det plukkes lettest med en Saks eller
skarp Kniv, idet man først omslutter Frøhovedet
med to Fingre af venstre Haand. Frøet renses
ved at gnides gennem Sold og drøftes.
H. G.
</chapter>

<chapter name="Cinnobersvamp">
<b>Cinnobersvamp</b> (<sp>Nectria cinnabarina</sp>)
forekommer almindeligt paa døde Grene eller
Barkpartier af en Mængde Træer og Buske (Lind, Navr,
Frugttræer, <sp>Ribes</sp>-Arter o. m. fl.). Svampen
bryder frem af Barken som talrige teglstensrøde
eller cinnoberfarvede Smaavorter af Størrelse som
et Knappenaalshoved. C. optræder ikke blot som
Raadsvamp, men kan dræbe Grene og Kviste efter
at være trængt ind gennem Saar eller døde
Vævpartier, fremkomne som Følge af Beskadigelser,
Beskæring (C. ses ofte i Navrhække og
Lindelysthuse) eller Frostskade. Angrebet forebygges ved
en skaansom Anvendelse af Beskæring og ved
omhyggelig Saarbehandling, samt ved Forebyggelse
af Frostskade hos kælnere Træer og Buske.
Afskaarne døde Kviste og Grene bør opbrændes
snarest og ikke henligge i Bunker, hvorfra Smitten
kan spredes.
F. K. R.
</chapter>

<chapter name="Cirrhopetalum">
<b>Cirrhopetalum</b> (Orchidaceæ). Smaa Epifyter fra
Kina, Ceylon og Filipinerne. Slægten staar meget
nær <sp>Bulbophyllum</sp> og er dyrket som denne
alene for Kuriositetens Skyld. Oftest ser man i
Samlinger <sp>C. Thouarsii</sp> Lindl., Java m. fl.
Øer. Blomsterne i kredsstillet Klase, brune og
gule. <sp>Kultur:</sp> Dyrkes paa Klodser i Varmhus.
Se i øvrigt Orchidékultur.
Ax. Hzn.
</chapter>

<chapter name="Cirsium">
<b>Cirsium</b> (Compositæ). <sp>Bladhoved</sp>. <sp>C.
altissimum</sp> Hill, Nordamerika, to- eller fleraarig
Frilandsplante, 1-2,50 m, kødfarvede eller
purpur-rosa Blomster; Juli-Aug. <sp>C. conspicuum</sp> Sch.
(Erythrolæna conspicua Sweet), Meksiko, to- eller
fleraarig, 1-2 m, røde Blomster; Juli-Septbr. <sp>C.
spectabile</sp> D. C., Persien, to- eller fleraarig;
1 m og derover; blomstrer i Juli-Aug. Er alle
meget ornamentale, tidselagtige Planter, anvendelige
som fritstaaende i store Haver eller Parkanlæg.
De lange Blomsterstængler er ogsaa meget
dekorative som afskaarne. <sp>Kultur:</sp> Saas i Maj-Juli i
kold Bænk eller Potte, plantes hver i sin Potte og
udplantes i Septbr. med 60-100 cm Afstand;
overvintres dog sikrest frostfrit og udplantes det
paafølgende Foraar. C. conspicuum er mere
ømtaalig end de andre og fordrer frostfri Overvintring.
Ynder let eller kalkholdig Jord og solrigt
Voksested. Frøets Spirekraft 3-4 Aar; Spiring i Løbet
af 1-2 Uger.
L. F.
</chapter>

<chapter name="Cissus">
<b>Cissus</b> (Ampelidaceæ). <sp>C. discolor</sp> Blume.
(Vitis discolor Hook.), Java. En af de
allersmukkeste, klatrende Varmhusplanter paa Grund af de
overordentlig dekorative Blade, der er fløjlsagtige,
mørkerøde, olivengrønne og sølvgraa i rigt
Farvespil. <sp>Kultur:</sp> Formeres ved Stiklinger af modne
Skud i Januar. Stiklingen skæres med 2 Knopper
og sættes paa 25-30 ° C. Undervarme i
Formeringsbedet. Efter Roddannelsen og Brydning af den
øverste Knop plantes de i Potter, en eller flere i
samme Potte, anbringes fremdeles paa Undervarme
i Formeringshuset, for senere, naar de er voksede
godt til, at anbringes i Varmhuset til Beklædning
af Vinduesposterne, en uforlignelig smuk
Anvendelse af dem. De kan i øvrigt ogsaa anbringes
som Slyngplanter paa Espalier i forskellige Former
og bindes da i tætte Vindinger fra neden af
opefter, hvorved Bladene faar en ensartet,
nedadvendt Stilling. Skuddene vokser hurtigt til, og
Planterne kræver rigelig Næring, ret store Potter
og senere Gødningvand. De mister Bladene om
Vinteren, og Planterne maa fornyes hvert Foraar.
Planterne holdes stadig varmt og stærkt skyggede,
og Luften jævnt fugtig. Jordblanding:
Varmebedsjord, Bladjord og gl. Gødning.

<sp>C. antarctica</sp> Vent. (Vitis a. Bentl.),
Ny-Holland, er i Modsætning til foregaaende en
stedsegrøn Koldhus Slyngplante med store, ægrunde,
savtakkede, blankgrønne Blade. Den egner sig
fortrinlig til Dyrkning i Stue. <sp>Kultur:</sp> Formeres
ved Aflæggere og ved Stiklinger paa Varmebed.
Man planter den i en sandblandet Bladjord med
godt Dræn i Bunden af Potten, giver den om
Sommeren en noget skygget Plads i Koldhuset og
vander sparsomt, navnlig om Vinteren.
M. H.
</chapter>

<chapter name="Cistus">
<b>Cistus</b> (Cistaceæ), Cistrose, Koldhusplante;
stedsegrøn Busk med lidt filtede Blade og store,
kortvarige Blomster i endestillede Klaser. <sp>C.
formosus</sp> Curt. se <sp>Helianthemum</sp> formosum
Dun. <sp>C. ladanifer</sp> L., Spanien; Bladet
giver den bekendte, vellugtende Ladanum Gummi;
smuk, hvid Blomst i Juni. <sp>C. l. maculatus</sp>
har en mørkerød Plet ved Grunden af hvert
Kronblad. <sp>C. purpureus</sp> Lam., Orienten, purpurrød
Blomst. <sp>Kultur:</sp> Formeres ved Stiklinger
under Glasklokke i Maj; Frøudsæd giver de bedste
Planter. Frøet saas i Skaal, dækkes med
sandblandet Jord og stilles koldt. Efter 6 Ugers Forløb
vil det have spiret; de unge Planter af hærdes lidt
efter lidt og pottes, naar de er 2-3 cm. Man maa
nøje passe at skygge dem, naar Solen bliver for
stærk, ligesom de aldrig maa blive for tørre; de
fordrer en let Jord og kan med Fordel udplantes
om Sommeren, saafremt Jordbunden ikke er alt for
fugtig. Overvintres lyst og luftigt.
F. E.
</chapter>

<chapter name="Citrontræ">
<b>Citrontræ</b> se <sp>Citrus</sp>.
</chapter>

<chapter name="Citrullus">
<b>Citrullus</b> se <sp>Vandmelon</sp>.
</chapter>

<chapter name="Citrus">
<b>Citrus</b> (Rutaceæ), lave Træer fra Asien og
Australien med læderagtige Blade, hvide, vellugtende
Blomster og hos nogle Arter store, spiselige
Frugter. <sp>C. Aurantium</sp> L., Appelsin el. sød Orange
med søde Frugter. <sp>C. Bigaradia</sp> Risso (C.
vulgaris), Bitter Orange el. Pommerans med bitre
Frugter. <sp>C. sinensis</sp> Risso, ganske lav med
smaa, bitre Frugter. De to første og særlig
Pommeransen spillede tidligere en vigtig Rolle som
store, smukke Dekorationsplanter, der dyrkedes i
Ballier og om Sommeren opstilledes i Parterrerne
i de franske Haveanlæg, medens de om Vinteren
indflyttedes i de ofte store og prægtigt byggede
Orangerier. I vore Dage dyrkes Oranger dog kun
som Dekorationsplanter i Potte i Koldhus, og
hyppigst anvendes C. sinensis, idet denne Art
blomstrer og bærer mange Frugter som lille Plante.
<sp>Kultur:</sp> Med Undtagelse af C. sinensis, der
stikkes, formeres Orangerne ved Forædling paa

<img>Citrus Aurantium.</img>
Frøstammer af Citron, dyrkes i ikke for store
Potter eller Ballier i en kraftig Jord, bestaaende af
Græstørvjord, gammel Kogødning og Sand, og
plantes meget fast. De fordrer rigelig Luft, udflyttes
paa Friland om Sommeren og overvintres i
Koldhuset paa ganske lav Varme og med meget
sparsom Vanding. Oranger formes ved Beskæring, som
de godt taaler. Unge Planter af C. sinensis holdes
sædvanlig om Sommeren i Bænk i varm, fugtig
Luft, formes ved Knibning, plantes i en lettere
Jord end ovenfor nævnt, vandes med flydende
Gødning og afhærdes godt, før de om Efteraaret
indflyttes i Koldhuset. Naar Planterne er to Aar
gamle, vil Blomsterknopperne begynde at udvikle
sig i Maj, og henad Efteraaret vil Planterne bære
talrige Frugter.
G. B.

<sp>Citrus til Friland</sp>. <sp>C. trifoliata</sp> L.,
Japan. Mindre Busk med grønne, tornede Grene
og til Dels stedsegrønne, trekoblede Blade.
Blomsterne store, hvide, vellugtende. Frugten lille, gul,
tør.
A. B.

<sp>Kultur:</sp> C. trifoliata formeres bedst ved Frø,
der saas tidlig om Foraaret under Glas. De unge
Planter plantes enkeltvis i Potter og holdes frostfri
i de første Aar, men kan senere udplantes paa en
varm og beskyttet Plads paa Friland og dækkes
lidt de første Aar, indtil de er komne godt i
Vækst.
J. B.
</chapter>

<chapter name="Cladosporium">
<b>Cladosporium</b> se <sp>Tomat-Fløjlsplet</sp> og
<sp>Agurk-Gummiflod</sp>.
</chapter>

<chapter name="Cladrastis">
<b>Cladrastis</b> (Papilionaceæ), haardført Træ. <sp>C.
lutea</sp> K. Koch (Virgilia lutea Michx),
Nordamerika. Hos os et mindre Træ med store,
finnede Blade. Blomsterne, der dog sjældnere
viser sig hos os, er store, hvide, i lange, hængende
Klaser.
A. B.

<sp>Anvendelse:</sp> C. har smukt Løv og kan
anvendes som fritstaaende paa lun, ikke for stor
Plads, men egner sig bedst som Forgrundstræ i
Solsiden af større, aabne Grupper, hvor det staar
beskyttet uden at trykkes. <sp>Kultur:</sp> Formeres
ved importeret Frø, som saas om Foraaret.
Planterne overvintres første Aar frostfrit og gives
derefter en lun Plads i varm, god Jord samt et let
Vinterdække de første Aar.
J. B.

C. plantes sjældent i Norge; den har holdt sig
godt i den botaniske Have ved Kristiania.
N—k.
</chapter>

<chapter name="Clarkia">
<b>Clarkia</b> (Onagraceæ), er smukke, enaarige
Sommervækster, anvendelige til Blomsterbede og
Rabatter og udmærkede til Afskæring. <sp>C. elegans</sp>
Dougl., Kalifornien, 40-60 cm, violetrosa Blomster
i Juli-Aug. <sp>C. pulchella</sp> Pursh., Kalifornien,
30-60 cm, rosenrøde Blomster i Juli-Aug. Af
begge haves Varieteter i hvide, kød- og
laksfarvede, rosa og violette Farver og med enkelte og
fyldte Blomster, hvilke sidste er de smukkeste.
<sp>Kultur:</sp> Saas i April i kold Bænk, udplantes i
Maj med 20-25 cm Afstand; kan ogsaa saas paa
Voksestedet i April-Maj; udtyndes til 15-20 cm;
trives i enhver nogenlunde god Jord. Frøets
Spirekraft 2-3 Aar; Spiring i Løbet af 2 Uger.
L. F.

<sp>Clarkia til Frøavl</sp> udsaas tidligst mulig
i Marts-April paa Bede med c. 30 cm Afstand
mellem Rækkerne; de udtyndes til 6-8 cm mellem
Planterne, og alle falske og enkeltblomstrende
Planter frasorteres. Frøet modner i Aug.-Septbr.,
og man maa paase, at det høstes paa det mest
belejlige Tidspunkt, der som Regel vil være, naar
de nederste modne Frøkapsler aabner sig, selv om
Planten samtidig staar i Blomst; det afskæres
forsigtigt ved Roden og anbringes sammenbunden i
Smaaneg paa Marken eller lægges paa Stillads i
Lade eller Hjelm. Tærskes med Plejl eller
Maskine, og Frøet eftertørres paa et luftigt Sted.
Clarkia krydses ikke indbyrdes.
H. G.

<img>Clarkia pulchella.</img>
</chapter>

<chapter name="Clavija">
<b>Clavija</b> se <sp>Theophrasta</sp>.
</chapter>

<chapter name="Clematis">
<b>Clematis</b> (Ranunculaceæ), Skovranke, Skogsrefva
(s.), haardføre, klatrende Planter. Slægten C.
indbefatter, foruden en Del staudeagtige, et
betydeligt Antal træagtige, klatrende Arter. En
Del af disse finder udmærket Anvendelse som
Prydplanter paa Grund af de ofte meget smukke
Blomster. <sp>C. campaniflora</sp> Brot., Spanien,
har smaa, hængende, klokkeformede, blaalig-hvide
eller lyst vandblaa Blomster i Juli. Følgende 2
Arter, der kun bliver 2-3 m høje, har ret anselige,
enkeltsiddende, nikkende, klokkedannede Blomster
med tilbagebøjede Blosterbladspidser i Juli og
August. — <sp>C. crispa</sp> L., Nordamerika;
Blomsterne smukke, vellugtende, rosaviolette med
krusede Blosterbladrande. — <sp>C. coccinea</sp> Engelm.,
Nordamerika, har meget smukke, skarlagenrøde
Blomster. — <sp>C. Flammula</sp> L., Sydeuropa. <sp>C.
montana</sp> Buchan, Himalaya. <sp>C. Vitalba</sp>
L., alm. Skovranke, Europa, meget højt klatrende.
<sp>C. virginiana</sp> L., Nordamerika, højt klatrende.
<img>Tavle III

Nelly Moser.

Marie Boisselot.

Ville de Lyon

Mdm. Veillard.

Colette Deville.

CLEMATIS</img>

<sp>C. paniculata</sp> Thunb., Japan, højt klatrende
med vellugtende Blomster. De har alle fire smaa
eller forholdsvis smaa, hvide Blomster enlige eller
samlede i store Toppe. — <sp>C. alpina</sp> Mill. og
<sp>C. sibirica</sp> Mill. se <sp>Atragene</sp>. — <sp>C.
Viticella</sp> L., Sydeuropa, højt klatrende med
temmelig store, 4-bladede, aabent-klokkeformede,
rødviolette Blomster. Af denne dyrkes der flere
udmærkede Varieteter: <sp>C. V. fl. pleno</sp> med fyldte
Blomster, <sp>C. V. alba</sp> med hvide og <sp>C. V.
kermesina</sp> med livlig purpurrøde Blomster. Det
er dog især de saakaldte »<sp>Storblomstrede
Clematis</sp>«, undertiden sammenfattede under
Navnet <sp>C. hybrida</sp> hort., der indbefatter nogle
af de pragtfuldeste af alle de i vore Haver
anvendelige klatrende Planter. Af disse er der i
Aarenes Løb fremkommet et meget stort Antal
Former, hvis Slægtskab med Hovedarterne det i
Reglen er vanskeligt at udrede nøjagtigt, idet de
er opstaaede som Krydsninger, dels mellem de
forskellige Arter indbyrdes og dels mellem disse og
allerede tilstedeværende Varieteter og Krydsninger.
Foruden C. Viticella er det dog især de i sig selv
storblomstrede Arter: <sp>C. patens</sp> Moor & Dcne.,
<sp>C. lanuginosa</sp> Lindl. og <sp>C. florida</sp> Thunb.,
der er de oprindelige Stamformer til de
storblomstrede C. De stammer alle fra Japan og Kina og
har store, fladt udbredte, 6-8-bladede Blomster.
Variationen er meget stor, baade i Henseende til
Blomstens Størrelse (indtil 15-18 cm Tværmaal),
dens Form, mere eller mindre fladt udbredte
Blosterblade i et Antal af 4-6-8, eller fyldtblomstrede,
og dens Farve fra renhvid gennem alle Nuancer
af hvid-blaa, blaa, violette og purpur-violette
Farver, foruden at de ogsaa varierer stærkt i
Henseende til flere vigtige Egenskaber hos Planten
selv, saasom Højde, Haardførhed, Blomstringens
Tid og Varighed o. s. v. Som gode Sorter kan
eksempelvis nævnes: 1) Nærmest beslægtede med
Viticella (Sildigblomstrende, fra Juli og indtil
Efteraaret): <sp>Gipsy Queen</sp>, fløjlsagtig, mørk
purpur-violet. <sp>Jackmannii</sp>, kraftigvoksende,
rigtblomstrende, mørk purpur-violet.
<sp>Jackmannii Snow White</sp>, som foregaaende, men
renhvid. <sp>Star of India</sp>, mørk blaa-violet.
2) Nærmest beslægtede med patens (meget store
Blomster, først paa Sommeren): <sp>Duke of
Edinburgh</sp>, violet-purpur. <sp>Fair Rosamond</sp>,
hvid med rosenrødt Anstrøg. <sp>Helena</sp>, meget
stor, lyslilla. <sp>Lord Gifford</sp>, rosa-lilla.
<sp>Marcel Moser</sp>, med store lyseblaa Blomster, med
fremtrædende rødlig Midterstribe. <sp>Mdm.
Veillard</sp>, lyserød. <sp>Miss Batemann</sp>, renhvid.
<sp>Nelly Moser</sp>, sølvrosa med brede karminrøde
Baand. <sp>Lazurstern</sp>, med dybblaa Blomster
og talrige hvide Støvdragere. <sp>Ville de Lyon</sp>,
stor, mørk karminrød. 3) Nærmest beslægtede
med lanuginosa (store Blomster fra Juli og indtil
Efteraaret): <sp>Caroline Neville</sp>, blaalig-hvid
med mørkere Længdestriber. <sp>Gem</sp>, stor, lyseblaa.
<sp>Henryi</sp>, meget stor, renhvid. <sp>Marie
Boisselot</sp>, renhvid. 4) Nærmest beslægtede med
florida (store, fyldte Blomster i Juni-Juli):
<sp>Duchess of Edinburgh</sp>, fyldt, hvid. <sp>John
Gould Veitch</sp>, stor, fyldt, lyseblaa. <sp>Lucie
Lemoine</sp>, fyldt, hvid. (Se ogsaa Astragene.)
A. B.

<sp>Anvendelse:</sp> C. hører til de smukkeste og
mest yndede Slyngplanter, men Anvendelsen af de
storblomstrede Former indskrænkes saavel ved deres
Vækst som ved deres Ømtaalighed. De trives bedst
som espalierede ved Sydmur, de mere haardføre
ogsaa imod Øst og Vest, ved Verandaer, fritstillet
Gitterværk, Træstøtter, Søjler o. l. De kan ogsaa
udplantes paa Bede og ved Hjælp af Metaltraad
holdes i bestemte Former eller vokse vildt
klatrende i omvendte Træstubbe, i høje, aabne
Sirbuske o. s. v. og saaledes finde mangeartet
dekorativ Anvendelse. C. Viticella er mere haardfør
og kan benyttes paa lignende Maade paa mere
udsatte Steder, medens de to mest højtvoksende,
C. virginiana og C. Vitalba, og da især sidstnævnte,
er fortrinlige til Beklædning af Mure, Verandaer,
Buegange m. m. og ikke mindst som Lianer til
at klatre i høje Træer, hvor de med deres hvide
Frugtkvaste om Efteraaret, især i Forening med
rødbladet Vildvin, er af betydelig malerisk
Virkning. <sp>Kultur:</sp> Formeres for de Arters
Vedkommende, hvoraf man kan faa Frø, ved Udsæd
om Efteraaret i Kasser eller i let, varm Jord paa
Friland. Spiringen foregaar da det følgende Foraar,
medens Frøet ved Udsæd om Foraaret som Regel
ligger et Aar over i Jorden og ofte gaar tabt. C.
kan ogsaa formeres ved Aflægning, men de finere
Arter og Varieteter bedst ved Podning paa
Rodstykker af C. Viticella i Sept. eller Febr.-Marts

<img>Clematis hyb. Caroline Neville.</img>
under Glas i Hus. Underlaget maa bestaa af 10-15
cm lange, gode Rodstykker med nogle Smaarødder
forneden; Podekvisten maa til Efteraarsforædling
være godt, halvmodent Træ med et Par Knopper,
og de ved disse siddende Bladstilke med samt lidt
Bladplade bibeholdes. Kvisten tiiskæres enten
kileformet med to modsattte Skraasnit og spaltepodes
eller trekantet tilspidset og indsættes i en
Sidespaltning (Triangulation), i begge Tilfælde i
Rodstykkets øverste Ende. Podningsstedet bevikles
med Bomuldsgarn eller tynd Bast. De podede
Rødder plantes straks i Smaapotter og saa dybt, at
Podningsstedet er lige under Jordoverfladen, eller
— især om Vinteren — indslaas i let Kompostjord
og plankes da først i Potter, naar de begynder at
vise Vækst. De gives i begge Tilfælde svag
Undervarme og indesluttet Luft med en Temperatur
af 20-25 ° C. Til Vinterforædling benyttes
Podekviste fra fremdrevne ældre Planter. Efterhaanden
som de vokser frem, vænnes de til Luft og Sol,
passes med Opbinding og udflyttes om Foraaret
til en lun Plads paa Friland, hvor de enten
forbliver i Potterne om Sommeren og overvintres
frostfrit, eller de udplantes frit med
Podningsstedet under Jorden og dækkes godt om Vinteren paa
Rod og Top. De storblomstrede C. kræver et
beskyttet Voksested med
dyb, let og porøs
Jord, jævnlig
Tilførsel af fast eller
flydende Gødning og
om Sommeren, især
i Blomstringstiden,
rigelig Vanding. De
taaler som Regel
vore Vintre, men
det er gavnligt,
især for de Arter,
som staar C.
lanuginosa nærmest, at
dække Roden med
tørt Løv og Toppen
med Granris el. l.
eller endnu bedre
at lægge Toppen
ned og dække hele
Planten. C.
Jackmannii og andre
mere haardføre
Varieteter behøver dog
ikke saa
omhyggeligt Dække.
'Dækket fjernes tidlig
om Foraaret,
hvorefter de gamle
Grene indskæres efter
Styrke og Formaal
og opbindes.
Ligeledes tilrettelægges
og opbindes de ny
Skud indtil
Ansættelsen af Knopper.
J. B.

V. Vitalba, crispa og Viticella holder sig godt i
de sydlige og vestlige Egne af Norge, dog
vanskeligt paa Steder med Indlandsklima, uden de
bliver dækkede om Vinteren. De storblomstrede C.
bør altid dækkes om Vinteren.
N—k.

<sp>Drivning af Clematis</sp>. Hertil anvendes
de mest stor- og rigtblomstrende lanuginosa, patens
og florida Sorter, forædlede paa C. viticella. Gode
kraftige afhærdede Forædlinger plantes i 17-18
cm Potter i god porøs, næringsholdig Jord, passes
i Sommerens Løb med Opbinding til Stokke og
jævnlig Vanding med Gødningvand. Ved
Drivningen den paafølgende Vinter maa Rankerne med
Forsigtighed løses fra Stokken og opbindes til 3
lave Stokke eller til et kugleformet
Staaltraadsstativ, anbragt over Urtepotten.
L. A.

<sp>Clematis for Koldhus</sp>. <sp>C.
balearica</sp> Rich., Middelhavslandene, gullige eller
hvidlige Blomster med smaa røde Pletter; Febr.-Marts.
<sp>C. indivisa</sp> Willd. og var. <sp>lobata</sp>,
Ny-Zeeland, stedsegrøn, har en mangeblomstret Top af
hvide Blomster med violette Støvdragere;
Marts-April. <sp>Kultur:</sp> C. formeres ved Aflægning og
dyrkes frit udplantede i Koldhus. Efter
Afblomstringen skæres de tilbage, og de unge Skud
opbindes i Løbet af Sommeren.

<sp>Urteagtige Clematis for Friland:</sp>
<sp>C. Davidiana</sp> Dcne, Kina, 70-80 cm, har
lyseblaa Blomster. August. <sp>C. integrifolia</sp> L.,
Sydeuropa, 50-60 cm, har mørkeblaa, enlige
Blomster. <sp>C. hyb. Durandii</sp>, som anses for at
være en Krydsning af florida og integrifolia, har
større og smukkere Blomster. Juli. <sp>C. recta</sp>
L. (C. erecta), Sydeuropa 1,20 m. Blomsterne er
smaa, hvide i Top. <sp>C. r. fl. pl.</sp> har fyldte
Blomster. Juli. <sp>C. tubulosa</sp> Hook., Kina, 60-70
cm, har blaa Blomster; August. <sp>Kultur:</sp>
Formeres ved Deling eller Frø og plantes i almindelig
Havejord.
A. L.

<img>Clematis indivisa lobata.</img>
</chapter>

<chapter name="Cleome">
<b>Cleome</b> (Capparidaceæ). <sp>C. pungens</sp> Willd.,
Sydamerika, enaarig Sommervækst, som
Koldhusplante fleraarig, c. 1 m, purpur-violette Blomster
i Juli-Septbr.; <sp>C. speciosa</sp> Rafin, Sydamerika,
enaarig Sommervækst, som Koldhusplante fleraarig,
c. 1 m, purpurrøde Blomster i Juli-Septbr. Begge
er smukke Blomsterplanter, men ømtaalige og
egner sig derfor ikke til almindelig Dyrkning paa
Friland hos os. <sp>Kultur:</sp> Saas i Marts i varm
Bænk eller Potte, prikles og plantes enkeltvis i
Potte, hvorefter de atter anbringes i varm Bænk;
udplantes først i Juni med 40-50 cm Afstand.
Fordrer god, let Muldjord og varmt, beskyttet
Voksested. Frøets Spirekraft 2 Aar; Spiring
langsom og uregelmæssig.
L. F.
</chapter>

<chapter name="Clercks Minérmøl">
<b>Clercks Minérmøl,</b> Clercks minerarmal eller
fruktblads mineraren (s.) (<sp>Lyonetia clerckella</sp>
L.) er en lille Mølsommerfugl, hvis Larve
lever i bugtede Gange indeni Bladene paa
Frugttræerne. Kan undertiden i Eftersommeren være
yderst almindelig og foranledige et for tidligt
Løvfald. Efter et Angreb bør affaldne Blade rives
sammen og brændes, da de huser Pupper, som
skal overvintre.
A. T.
</chapter>

<chapter name="Clerodendron">
<b>Clerodendron</b> (Verbenaceæ), Varmhus. To
Grupper: a) Slyngende, blandt hvilke fremhæves den
prægtige, vinterblomstrende <sp>C. Thomasonæ</sp>
Balf. (C. Balfourii hort.), bedst kendt under
Navnet: C. Balfourii, Vestafrika, med skarlagenrøde
Kronblade og klokkeagtigt udvidet, snehvidt
Bæger, en ualmindelig smuk Farvekontrast. Meget
værdifuld til Beklædning af Vægge, Piller,
Sprosser etc. i Varmhuset, særlig kraftig og frodig,
naar den kan blive frit udplantet, ellers rigeligt
Potterum. b) Buskagtige, blandt hvilke kan
anbefales: <sp>C. fallax</sp> Lindl., Java, med skarlagen
Blomster, <sp>C. fragrans</sp> Vent. fl. pl., Japan,
med vellugtende
hvide Blomster,
og navnlig <sp>C.
squamatum</sp>
Vahl. (C.
Kæmpferi Fisch.),
Ostindien, med store,
hjerteformede
Blade og
prægtig skarlagenrøde
Blomster.
Frøplanter af denne
efter tidlig
Foraarssaaning
vokser kraftigt til
paa Undervarme
og giver en smuk
Flor samme
Sommer og Efteraar,
i hvilken Tid den
kan holdes
koldere og vil gøre god
Virkning i
Blomsterhuset. C.
formeres ellers alle
ved Stiklinger og
Rodskud, men de
slyngende, hvortil
benyttes
Stiklinger af
halvmodent Træ, vokser ikke saa villigt som de
buskagtige; de skæres stærkt tilbage efter
Afblomstringen, kræver rigelig Næring i Vækstperioden,
men maa holdes en Tid i Hvile om Vinteren ved
sparsom Vanding.
M. H.

Clerodendron for Friland. <sp>C. trichotomum</sp>
Thumb. Japan. En høj Busk til Friland med
ægformede Blade og i Juli-Aug. med ret smukke,
røde og hvide Blomster i kvastformede
Blomsterstande. Frugterne blaa Bær.
A. B.

<sp>Kultur:</sp> C. t. kræver for at trives vel en
god men ikke for svær Jord og lun Vokseplads;
den formeres af importeret Frø, der saas under
Glas, og de unge Planter maa dækkes de første
Par Aar. C. kan ogsaa formeres ved Aflægning,
men Roddannelsen foregaar kun langsomt.
J. B.
</chapter>

<chapter name="Clethra">
<b>Clethra</b> (Rhodoraceæ), haardfør Busk. <sp>C.
alnifolia</sp> L., Nordamerika. En ikke meget
almindeligt plantet, mindre Busk med omvendt
ægformede, savtakkede Blade og i Aug.-Septbr. smukke,
hvide, stærkt vellugtende Blomster, der sidder i
lange, oprette Klaser. <sp>C. tomentosa</sp> Lam.,
Nordamerika, ligner foregaaende, den er endnu
sjældnere plantet og har stærkt hvidligt
behaarede Blade og Grene.
A. B.

<sp>Anvendelse</sp> og <sp>Kultur:</sp> C. alnifolia er
en villig Busk, naar den dyrkes i Halvskygge i
god, let, lidt fugtig Jord. Sammenplantet i
Grupper under de nævnte Forhold er den
ejendommelig og smuk og formeres da let ved Rodskud.
Under modsatte Vilkaar gaar den ofte helt til
Grunde.
J. B.

<img>Clethra tomentosa.</img>
</chapter>

<chapter name="Clianthus">
<b>Clianthus</b> (Papilionaeeæ). Koldhusplante. <sp>C.
Dampieri</sp> A. Cunn., Australien, har urteagtige
Stængler, graagrønne, laadne Blade og om
Sommeren i Spidsen af Stængelen 4-6 store, prægtige,
skarlagenrøde Blomster, hos hvilke Fanen ved Basis
har en øjelignende sort Pukkel. Hos <sp>C. D.
marginatus</sp> er Kølen hos Blomsterne hvid med rød
Rand. <sp>C. puniceus</sp> Banks et Sol., Ny-Zeeland,
er træagtig med glatte Blade og om Foraaret
smukke, karminrøde Blomster i korte Klaser. <sp>C. p.
magnificus</sp> har kortere Grene, tættere Vækst
og større, kraftigere farvede Blomster end Arten.
<sp>Kultur:</sp> C. Dampieri er vanskelig at dyrke og
er særlig ømtaalig for Beskadigelser af Roden og
uforsigtig Vanding. Den kan formeres ved Frø,
men trives bedst podet paa Colutea arborescens.
Sidst i Aug. saas Frø af begge, de unge Planter
pottes, og saa snart de har faaet det første Par
Blade efter Kimbladene, skæres Underlaget ned til
disse og spaltes midt imellem dem, hvorpaa det
ædle, kileformet tilskaarne Skud sættes ned i
Spalten. Podestedet ombindes med Bast, og Planterne
anbringes i et Formeringshus til
Sammenvoksningen er endt. Derefter stilles de lyst og tørt paa
c. 10 ° Varme. Plantes i Græstørvjord og Sand
og vandes forsigtigt. Sidst i Marts tilplantes
Hængekurve med flere Planter, der saa vil
blomstre lige til Oktober. C. puniceus formeres ved
Stikning af halvmodne Skud, dyrkes i
Græstørvjord, Bladjord og Sand, plantes fast i temmelig
store Potter. Efter Blomstringen beskæres den,
for at der kan dannes ny kraftige Skud.
Angribes let af rødt Spind. Egner sig til Udplantning
og Espaliering i Koldhus. Potteeksemplarer
udflyttes om Sommeren paa Friland.
G. B.
</chapter>

<chapter name="Clintonia">
<b>Clintonia</b> (Lobeliaceæ). <sp>C. pulchella</sp> Lindl.,
Kalifornien, enaarig, lille Sommervækst,
anvendelig til Stenhøje, Indfatning og Pottedyrkning og
er særlig som Hængeplante nydelig. Blomsterne,
der er blaa med hvid Midte, fremkommer i
Juni-Aug. <sp>C. p. fl. albo</sp>, hvid. <sp>Kultur:</sp> Saas i
Marts-April i halvvarm Bænk eller Potte, prikles
og udplantes sidst i Maj med 15 cm Afstand.
Ynder let Jord og nogen Skygge; trives dog ogsaa
godt i fuld Sol, men maa da vandes rigeligt i tørt
Vejr. Frøets Spirekraft 2-3 Aar; Spiring i Løbet
af 8-12 Dage.
L. F.
</chapter>

<chapter name="Clivia">
<b>Clivia</b> se <sp>Imantophyllum</sp>.
</chapter>

<chapter name="Cobæa">
<b>Cobæa</b> (Polemoniaceæ). <sp>C. scandens</sp> Cav.,
Meksiko, hurtig- og højtvoksende Slyngplante med
store, klokkeformede, lilla eller hvidlige Bomster.
Der findes en Varietet med brogede Blade, der er
mindre anvendelig paa Grund af sin svagere Vækst.
<sp>Kultur:</sp> C. formeres ved Frø, som bør
udblødes i tempereret Vand i 24 Timer. Udsæden
finder Sted i det tidlige Foraar eller i August,
hvorved der dannes kraftige Planter det følgende
Aar. De unge Planter fordrer i den første Tid let
Undervarme, senere omhyggelig Afhærdning.
Overvintringen kræver en Temperatur af 8-10 ° C.
C. anvendes for sit smukke Løvs og sin hurtige
Væksts Skyld særlig til Altanplantning, idet
Rankerne under gode Forhold i Løbet af et Par
Maaneder kan naa en Længde af indtil 3 m. C. er
meget varmekær og kan derfor ogsaa udmærket
anvendes som Slyngplante under Glas, i saa Fald
er den fleraarig. C. har udpræget Tilbøjelighed
til at blive nøgen for neden; paa Altaner maa
derfor plantes lavere Planter sammen med C.
G. N. B.
</chapter>

<chapter name="Coccinia">
<b>Coccinia</b> (Cucurbitaceæ). <sp>C. indica</sp> Wight. (C.
cordifolia Cogn. Syn. Cephalandra), Ostindien,
enaarig, klatrende Plante for Friland, som
Koldhusplante fleraarig, indtil 1,50 m; Blomsterne er
uanselige, de modne Frugter derimod smukt
skarlagenrøde. <sp>Kultur:</sp> Saas i varm Bænk eller Potte,
plantes enkeltvis i Potte og udplantes først i Juni.
Fordrer næringsholdig Jord og varmt Voksested,
espalieret ved Sydmur.
L. F.
</chapter>

<chapter name="Cochlearia">
<b>Cochlearia</b> se <sp>Kokleare</sp>.
</chapter>

<chapter name="Cochlioda">
<b>Cochlioda</b> (Orchidaceæ). Fortryllende, smaa fine
Epifyter, lignende Odontoglossum, med hvilke de
er nært beslægtede, og i de senere Aar meget
anvendt til Hybridisering med <sp>Odontoglossum</sp>
og i stor Mængde udbudt i Handelen under Navn
af <sp>Odontioda.</sp> <sp>C. Noetzliana</sp> Rolfe, Peru,
Blomsterne i Klaser, helt skarlagenrøde. <sp>C.
rosea</sp> Benth. & Hook., Peru, rosafarvede Blomster.
<sp>Anvendelse:</sp> Særdeles fine til Snit, men
desværre ikke letdyrkelige, og vanskelige at faa i
større Mængde. <sp>Kultur:</sp> Som Odontoglossum
crispum.
Ax. Hzn.
</chapter>

<chapter name="Cochliostema">
<b>Cochliostema</b> (Commelinaceæ). Varmhus. <sp>C.
Jacobianum</sp> Koch & Lind. og <sp>C.
odoratissimum</sp> Lem., Ecuador, kraftige, stængelløse
Planter med lange, lancetformede, mørkegrønne Blade,
ikke ulig en Æchmea, hvis Kultur ogsaa i det
hele passer for dem. Blomsterstænglerne, der
bærer ejendommeligt violette og indvendigt blaa
Blomster, fremkommer sædvanlig i Septbr. mellem
Bladene.
M. H.

<img>Cochliostema odoratissimum.</img>
</chapter>

<chapter name="Cocos">
<b>Cocos</b> (Palmaceæ), Varmhuspalme. Den hos nogle
Arter slanke, høje Stamme dækkes af filtede Rester
fra tidligere Blade. Bladene er lange, fjerdelte og
elegant buede. <sp>C. australis</sp> Mart., Argentina;
de mørkegrønne Blade er meget graciøse, og de
enkelte Segmenter bøjer sig ind mod hinanden,
omtrent som om Bladet lukkede sig sammen. En
fortrinlig Palme, som ikke bliver meget høj, og som
godt taaler Koldhustemperatur. <sp>C. Bonnetii</sp>
hort. er en overordentlig smuk og elegant nyere
indført Art med lange, sirligt buede, blaalige
Blade, der udgaar i talrig Mængde fra den
stammeløse Krone. Den har med god Grund vakt
betydelig Opsigt paa Udstillinger, særlig i Belgien,
i nyere Tid, saa meget mere som det er en
udpræget Koldhuspalme, af stort dekorativt Værd
til Brug i Vinterhaver og som Ornamentplante
til Frilandsbrug om Sommeren. <sp>C. nucifera</sp>
L., Ostindien, leverer den egentlige Cocosnød. <sp>C.
Romanzoffiana</sp> Cham., Brasilien, med en
meget tæt Bladkrone. Den er nøjsom med
Hensyn til Varmegrad. <sp>C. Wedelliana</sp> H. Wendl.,
Brasilien; en yderst fin og elegant Palme, som
ikke bliver ret høj — 1,20-1,60 m. Den er vel
en af vore smukkeste Palmer, naar den er i god
Kultur; den er ømtaalig over for Sol. <sp>Kultur</sp>
se Palmer.
M. H.

<img>Cocos Wedelliana.</img>
</chapter>

<chapter name="Codiæum">
<b>Codiæum</b> (Euphorbiaceæ), Varmhusplante, der
endnu almindeligt i Gartnerierne gaar under Navn
af Croton. De talrige Kulturformer nedstammer
saa godt som alle fra <sp>C. pictum</sp> Hook.,
Sydhavsøerne, og er Planter, der ved deres stærktfarvede
Blade, for største Delen gule og røde med grøn
Grund, er en Pryd for vore Varmhuse. <sp>C.
albicans</sp>, Bladene 20-35 cm lange, 6-7 cm brede,
udstaaende, smukt hvidaarede. <sp>C. Andreanum</sp>,
Bladene 15-20 cm lange, 6-12 cm brede,
udstaaende, gulaarede og helt gule, ældre
karmesinrøde. <sp>C. Baronne James de Rotschild</sp>,
Bladene 15-25 cm lange, 5-8 cm brede, udstaaende,
med gule og røde Aarer. <sp>C. Baucheanum</sp>,
Bladene 15-35 cm lange, 2-4 cm brede, gulaarede,
senere rødlige. <sp>C. Burtonii</sp>, Bladene 20-40 cm
lange, 3-5 cm brede, bølgede, gulfarvede. <sp>Comte
de Germiny</sp>, Bladene 25-40 cm lange, 8-12 cm
brede, gule og karmesinrøde. <sp>Dr. Friedenthal</sp>,
Bladene 20-40 cm lange, 5-8 cm brede, omvendt
ægformede, gulaarede, senere rødlige, enkelte helt
gule. <sp>C. Evansianum</sp>, Bladene 15-30 cm lange,
5-8 cm brede, udstaaende, trelappede, gulaarede,
gaaende over i rødt, ældre helt karminrøde. <sp>C.
excelsium</sp>, Bladene 30-35 cm lange, 3-5 cm
brede, hængende, bølgeformede, smukt gultegnede,
senere karmesinrøde. <sp>C. Hauberryanum</sp>,
Bladene 30-55 cm lange, 5-7 cm brede, hængende,
livligt grønt og gult tegnede, andre mørkegrønne og
ildrøde. <sp>C. Hookeri</sp>, Bladene 18-25 cm lange,
6-8 cm brede, gulaarede og plettede, nogle helt
gule. <sp>C. illustre</sp>, Bladene trelappede, plettede
med gult, og langs Hovedribberne et bredt, gult
Bælte. <sp>C. imperiale</sp>, Bladene 10-28 cm lange,
4-10 cm brede, sidestillede, drejede, læderagtige,
sort metalglinsende, senere rødlige. <sp>C.
Imperator</sp>, Bladene 30-55 cm lange, 6-8 cm brede,
gulplettede, senere kirsebærrødt Anstrøg. <sp>C.
majesticum</sp>, Bladene 30-45 cm lange, 3-4 cm brede,
hængende, gulaarede, senere rosa; ældre
karmesinrøde. <sp>C. multicolor</sp>, Bladene 25-40 cm lange,
4-8 cm brede, gulaarede, senere rødlige. <sp>C.
pictum superbum</sp>, Bladene 10-25 cm lange, 3-5
cm brede, udstaaende, smukt gulaarede og plettede.
<sp>Prince of Wales</sp>, Bladene 40-75 cm lange,
4-5 cm brede, af forskellig Form, hængende,
bølgede og skrueformigt drejede, gulaarede og
plettede, senere rosa. <sp>Queen Victoria</sp>, Bladene
20-35 cm lange, 3-5 cm brede, udstaaende,
gulaarede og plettede, ældre Blade karmesinrøde. <sp>C.
reginæ</sp>, Bladene 25-35 cm lange, 6-8 cm brede,
udstaaende, gulaarede, ældre karmesinrøde. <sp>C.
splendidum</sp>, Bladene 25-35 cm lange, 3-4 cm
brede, udstaaende, gulaarede og plettede, senere
lyserøde. <sp>C. undulatum</sp>, Bladene 20-30 cm
lange, 3-5 cm brede, bølgede, gulplettede, senere
karmesinrøde, ældre ildrøde. <sp>C. Veitchii</sp>,
Bladene 25-40 cm lange, 3-5 cm brede, udstaaende,
nogle ombøjede, med gulhvide, senere rosafarvede
Aarer. <sp>C. Warrenii</sp>, Bladene 40-70 cm lange,
3-4 cm brede, overhængende, bølgede og
rendeformede, gult tegnede, senere gaaende over i rødt.
<sp>C. Youngii</sp>, Bladene 40-60 cm lange, 3-4 cm
brede, hængende, gule med grøn Tegning, senere
mørkegrønne med gule og rødlige Pletter.
<sp>Kultur:</sp> I Decbr.-Jan., naar de ældre Planter bliver
skaarne tilbage, stikkes Spidserne af de Skud, som
har afsluttet deres Vækst. De 20-30 cm lange
Stiklinger vadskes omhyggeligt med Tobaksvand,
plantes enkeltvis i 5-7 cm Potter i grusblandet
Lyngjord, og der lægges lidt udvasket Sand i
Plantehullet omkring Stiklingen; har denne lange
Blade, bindes disse korslagt sammen eller til en
lille Stok, for at de kan staa fast under
Roddannelsen. Potterne nedgraves paa Formeringsbedet,
som dækkes med et Lag Sphagnum for at holde
ensartet Varme, 27-32 ° C. Det hele overbruses
flere Gange daglig; før Roddannelsen skader
rigeligt Vand ikke, ligesom Sandet omkring Stiklingen
absolut ikke maa blive tørt, hvad det let bliver
paa stærk Undervarme. I Løbet af 3-4 Uger vil de
fleste af Stiklingerne have dannet Rødder og
flyttes da fra Formeringsbedet, men maa fremdeles
have 20-25 ° C. Undervarme og rigelig
Luftfugtighed. Planterne maa have meget Lys og staa tæt op
til Glasset; de sprøjtes flere Gange daglig, særlig
paa Bladenes Undersider; der gives let Skygge i
Solskin, dog helst saa lidt som muligt, og de
vogtes mod Træk. I April-Maj vil en Del af de her
omhandlede Stiklingplanter behøve en Ompotning i
15-20 cm Potter, dog heller i for smaa end for
store Potter. Jordblandingen kan bestaa af lige
Dele Mark- og Bladjord, hvortil der er sat en
rigelig Portion af groft Grus og Trækulstykker.
Drænet, der bestaar af store og smaa Skaar samt Mos,
maa være rigeligt og lægges omhyggeligt. En tæt,
lun, lys Bakke med rigelig Undervarme maa staa
parat til at modtage Planterne, som anbringes saa
nær Glasset som muligt. Bakken maa være
indrettet saaledes, at den kan forhøjes, efterhaanden som
Planterne vokser. Undervarmen vedligeholdes ved
Fornyelse af Omsats, Skygning anvendes saa lidt
som muligt og maa efterhaanden helst helt
undværes. Sprøjtning derimod maa være rigelig og ske
flere Gange daglig, særlig paa Bladenes Underside.
Luft maa efterhaanden gives rigeligt; naar Vejret
tillader det, gives der lidt Natteluft. Tidlig
Tillukning om Eftermiddagen, Kl. 3-4, efter endt
Vanding og Sprøjtning maa derimod ikke forsømmes.
Planterne maa dog altid beskyttes mod Træk og
tørre Vinde; naar der under saadanne Forhold gives
Luft, gøres det paa Læsiden, eller en Maatte
stilles for. Vanding maa være rigelig, men gives med
Varsomhed, saa at Jorden ikke bliver sur. Vanding
med Gødningvand af Komøg eller Latrin, opløst et
Par Dage, før det skal bruges, et Par Gange om
Ugen vil være nødvendig, særlig da Planterne hele
Tiden holdes i saa smaa Potter som muligt. — De
unge Stiklingplanter kan ogsaa plantes frit ud paa
Bænk, hvor de behandles paa samme Maade som
anført for Pottekultur. C. taaler godt Indplantning,
som foretages sidst i August eller først i Septbr.
Planterne gives Undervarme, holdes indelukkede og
skyggede en Uges Tid, hvorefter de vænnes til Luft
og Sol. I Septbr. indflyttes de saaledes tiltrukne

<img>Codiæum illustre.</img>
Planter i et lyst Varmhus, hvor de faar Plads nær
Glasset med 16-22 ° C. Varme. Luften holdes
fugtig ved hyppige Overvandinger, paa klare Dage
sprøjtes Planterne lige før Middag. Hvor der er
Brug for større Eksemplarer, maa Planterne efter
Nedskæringen i Jan. kultiveres videre paa samme
Maade som i det første Aar. — <sp>Sygdomme:</sp>
Rødt Spind og Thrips er farlige Fjender for C.;
har de først faaet Fodfæste i en Samling af disse
Planter, er der ikke meget Haab om Redning. Man
maa derfor i Tide være paa sin Post overfor dem
med grundige Sprøjtninger, ikke just grove, men
kraftige, som kommer omkring overalt i Rummet
og paa Bladenes Underside, hvortil fra Tid til
anden benyttes Tobaksafkog. Tobaksdampe kan
ogsaa anbefales. Rygning med Tobak taaler de
unge Blade ikke. Vadsk med Sæbevand eller
Tobaksvand maa anvendes med stor Forsigtighed. De
yngre Blade taaler det ikke, og de ujævne tager
let Skade under Behandlingen.
Chr. J.
</chapter>

<chapter name="Codonopsis">
<b>Codonopsis</b> (Campanulaceæ), Staude. <sp>C. ovata</sp>
Bth., Himalaya, 30-40 cm, blegblaa, klokkeformede,
hængende Blomster om Sommeren. <sp>Kultur:</sp>
Formeres ved Frø, der saas i Potte i kold Bænk.
Dyrkes paa et solrigt Sted i let varm Jord og dækkes
om Vinteren.
G. B.
</chapter>

<chapter name="Coelogyne">
<b>Coelogyne</b> (Orchidaceæ). Omkring 60 Epifyter fra
tropisk Ostindien og det malayiske Archipelag. Af
Slægtens mange Arter dyrkes kun et ringe Antal
i Gartnerier, medens de større botaniske Haver som
Kew Garden opgiver en Mængde Arter. For
Orchidédyrkerne kan imidlertid følgende anbefales:
<sp>C. barbata</sp> Griff., Nord-Indien, kraftig Habitus
og store, renhvide Blomster, samlede i ensidig
Klase; Læben stærkt forsynet med lysbrune Haar.
Blomstringstid: Vinteren. <sp>C. cristata</sp> Lindl.,
Himalaya, er en meget populær Art, som ses
overalt, hvor tropiske Orchidéer dyrkes. Bulberne
ægformede, mørkgrønne, glatte, forsynede med 2,
sjeldent 3, lancetformede, glinsende, mørkgrønne
Blade. Blomsterne snehvide, 5-9 i løs, hængende
Klase, 7-10 cm store, udmærket fine og smukke.
Blomstringstid: Februar-Marts. <sp>C. Cumingii</sp>
Lindl., Singapore, Blomsterne snehvide, 3-4 cm
store, samlede i oprette Klaser, stærkt
hyacintduftende; August-September. <sp>C. Dayana</sp> Rchb. f.,
Borneo, Blomsterne i 40-60 cm lange, rige, løst
nedhængende Klaser, c. 5 cm store, okkergule med
lysebrunt paa Læben; Juni-August. <sp>C. flaccida</sp>
Lindl., Himalaya. Blomsterne flødehvide, duftende,
samlede i udadhængende Klaser; Febr.-Marts. <sp>C.
Massangeana</sp> Rchb. f., Assam. Ligner
Dayana, men har mindre Blomster, lys-kastaniebrune
med okkergult og hvidt; Maj-Juli. <sp>C. speciosa</sp>
Lindl., Malaga, enlige, store, grønne Blomster med
brunt paa Læben. <sp>Anvendelse:</sp> Med
Undtagelse af C. cristata er alle C. blot og bart at
regne som Planter for Samlinger. C. cristata
derimod er en fortræffelig Handelsplante, villigt
voksende og uhyre rigtblomstrende. Dens smukke,
blændende hvide Blomster er anvendelige til al
Slags finere Binderi, men de er ret ømtaalige.
<sp>Kultur:</sp> Temp. Varmhus, megen Fugtighed i
Vækstperioden og tørt i Hviletiden. Plantes i
vide Skaale. Gavnligt for Planterne, i Særdeleshed
for C. cristata, er det om Sommeren at henstille
dem i et luftigt Koldhus, hvorved Planterne
vinder betydeligt i Styrke. Se endvidere
Orchidékultur.
Ax. Hzn.

<img>Coelogyne cristata.</img>
</chapter>

<chapter name="Coix">
<b>Coix</b> (Gramineæ). <sp>C. Lacryma-Jobi</sp> L.,
Jobstaare, Ostindien, enaarigt Sirgræs, anvendeligt
til Bladgrupper og som fritstaaende, 70-80 cm,
ejendommelige, draabeformede Frugter, der som
modne er blaagraa, stenhaarde og af et
perlelignende Udseende. <sp>Kultur:</sp> Saas i April i varm
Bænk, udplantes sidst i Maj med 40-50 cm
Afstand. Ynder let Jord, varmt Voksested og
rigelig Vanding i tørt Vejr.
L. F.
</chapter>

<chapter name="Colchicum">
<b>Colchicum</b> (Liliaceæ), Tidløs. Giftige
Knoldvækster, hvis Blomster fremkommer om Efteraaret, efter
at Bladene er visnede. <sp>C. autumnale</sp> L.,
Europa, 15 cm. Blomsterne er rødlilla, <sp>fl. albo</sp> har
hvide, <sp>fl. pl.</sp> har fyldte Blomster. <sp>C.
Bornmülleri</sp> Hausk. er næppe andet end en Varietet
af følgende. <sp>C. speciosum</sp> Stev., Orienten,
25 cm, har meget store rosapurpurrøde Blomster.
<sp>C. variegatum</sp> L., Sydeuropa, 15 cm, har rosa
Blomster med kvadratiske, purpurfarvede Pletter,
C. anvendes i Rabatter, paa aabne Pladser i
Busketter eller paa Stenhøje. <sp>Kultur:</sp> C.
formeres ved Sideknolde, som fratages i August; de
fordrer en ret let, muldet Jord.
A. L.

<sp>Kultur af Colchicum</sp>. C. formeres ved
Knoldyngel og udplantes i Midten af August, før
Blomstringen indtræffer, paa stærk gødet,
sandmuldet Jord i Bede med ca. 25 cm Afstand paa
hver Led. Knoldene lægges ca. 10 cm dybt, og
Bedene dækkes om Vinteren med et tyndt Lag
gammel Gødning. Knoldene optages sidst i Juli
og lægges paa Hylde for at eftertørres. De store
blomsterdygtige Knolde opbevares derefter saa
køligt som muligt for at tilbageholde Blomstringen,
hvilket giver større Blomster. Drivning af C. uden
Jord og Vand foretages ved blot at henlægge
Knoldene i et Vindue eller andet Sted, hvor man ønsker
de skal blomstre. Blomstringen finder Sted i
Aug.-Septbr., og Knoldene bør beskyttes mod stærk Sol
og Varme, for at den kan foregaa saa langsom
som mulig.
Chr. D.

<img>Colchicum autumnale.</img>
</chapter>

<chapter name="Coleonema">
<b>Coleonema</b> (Rutaceæ), Koldhusplante fra Kap. <sp>C.
album</sp> Bartl. (Diosma alba Thunb.), stedsegrøn,
vellugtende Busk med linieformede Blade og smaa,
hvide, enkeltsiddende Blomster hele Foraaret;
udmærket Bindemateriale. <sp>C. pulchrum</sp> Hook.,
livlig rød Blomst om Efteraaret. <sp>Kultur:</sp>
Formeres ved Stikning om Foraaret, plantes i
sandblandet Lyngjord, ynder ikke meget Vand, derimod
rigelig Luft. C. fordrer en stærk Beskæring for
at blive busket.
F. E.
</chapter>

<chapter name="Coleus">
<b>Coleus</b> (Labiatæ), Varmhusplante. <sp>C. Blumei</sp>
Benth., Java, og <sp>C. scutellaroides</sp> Benth.,
Ostindien, Australien, fra hvilke Arter de mange
forskelligfarvede Krydsninger, der gaar under
Fællesnavnet C. hybridus, stammer. Der er to
forskellige Grupper, af hvilke den ene er større i alle
sine Forhold, Bladene er større og grovere, og
Spidsen af disse er nedadbøjet. Derimod er
Farverne som oftest ikke saa kraftige og skinnende
som hos den anden Gruppe, hvor Planterne er
mindre, undertiden ganske lave, og Bladene er
mere jævne og omtrent vandret udstaaende. Der
findes en Mangfoldighed af Sorter eller Varieteter
af begge Grupper, af de storbladede f. Eks.:
Adelheid, Hermes, Johanne, Kaprice, Liselotte, Riese
von Stuttgart; af den anden Gruppe f. Eks.: George
Bornemann, Goldelse, Krüger, Prinse Petro,
Prinzess Olga Marie; men de forskellige Dyrkere har i
Reglen hver sine lokale Sorter, og det vil være let
at skaffe sig en smuk Samling fra en eller anden
Specialist, ligesom Formering af Frø fra et godt
Firma kan være lønnende og nem. Man kan paa
denne Maade skaffe sig en Del smukke Varieteter
uden at ofre stor Plads derpaa, idet de smaa, 2den
Gang priklede Frøplanter allerede efter et Par
Bladskifter vil vise deres forskellige
Farvekarakter, og man kan da udvælge de bedste til
Bibeholdelse og videre Formering ved Stikning, mens
Resten — i Reglen Hovedmassen — skydes ud som
kassable. Til Udplantning egner sig <sp>Citrene</sp>
(Marie Bocher, Or des Pyrénées), gul, og <sp>Hero</sp>,
mørk rød; men navnlig den meget anvendte
<sp>Verschaffeltii</sp>, der kan være pragtfuld mørk
fløjels rødbrun. <sp>Bienvenue</sp> er en ny Sort med
meget livlige Farver og tæt sluttet Vækst,
særdeles god baade til Udplantning og til Potte. Den
allernyeste Sort <sp>C. Rehneltianus</sp> (fra Ceylon)
er en meget ejendommelig Form, helt forskellig
fra den sædvanlige Coleus-Type, former sig
nærmest som Ampelplante, med en Mængde tynde,
rankende Stængler med ganske smaa, haarede,
brunrøde Blade med en smal grøn Rand; saa har
denne Plante tillige den Ejendommelighed, at den
hele Vinteren igennem bærer en Mængde oprette
Blomsterstængler med blaa Blomster, alt i alt en
interessant og værdifuld Plante af let Kultur. <sp>C.
thyrsoideus</sp> Baker., Mellemafrika, 60-100 cm,
Bladene grønne, stærkt takkede, Blomsterne af en
smuk blaa Farve og samlede i store Toppe. — C.
er en smuk og anvendelig Plante til Dekoration i
Væksthuse og Værelser i Sommertiden. <sp>Kultur:</sp>
Formeres ved Stiklinger fra Slutningen af Jan. og
derefter saa hyppigt, som Forbruget kræver. De
danner hurtigt Rødder, plantes derefter i 7 cm
Urtepotter paa Varmebed og knibes, naar de har
2-3 veludviklede Bladpar. Senere plantes de i
12-15 cm Potter og er 3 Maaneder efter Formeringen
anvendelige og salgbare. Moderplanter til
Overvintring formerer man i August og overvintrer
dem bedst paa en Hylde i et varmt eller til Nød
halvvarmt Hus. C.'s værste Fjende er de hvide
Varmhuslus, der virksomst modarbejdes, naar man
holder Planterne i rask Vækst og til Formering
anvender Topskud, medens Moderplanten kastes
bort. Jordblanding: Varmebedsjord, Græstørvjord,
Bladjord og gl. Gødning.
M. H.
</chapter>

<chapter name="Collinsia">
<b>Collinsia</b> (Schrophulariaceæ), enaarige
Sommervækster, anvendelige til Blomsterbede, Rabatter og
Indfatning. <sp>C. bicolor</sp> Benth., Kalifornien,
25-30 cm høj og lige saa bred; Blomsten, der
fremkommer i Juni-Aug., er lilla med hvidt. <sp>C. b.
candidissima</sp>, hvid. <sp>C. b. albo-rosea</sp>,
hvid med sart-rosa. <sp>Kultur:</sp> Saas i April paa
Voksestedet, udtyndes til 15 cm Afstand. Kan ogsaa
saas om Efteraaret paa Voksestedet. Frøets
Spirekraft 3-4 Aar; Spiring i Løbet af 1-2 Uger. —
<sp>C. verna</sp> Nutt., Nordamerika, 15-25 cm,
himmelblaa med hvidt. <sp>Kultur:</sp> Foraarsudsæd
giver sjældent noget godt Resultat og bør derfor
saas i Septbr. paa Voksestedet; udtyndes det
paafølgende Foraar til 10 cm og vil da give en
nydelig Flor i Maj.
L. F.

<sp>Collinsia til Frøavl</sp> udsaas tidligst
mulig i Marts-April paa Bede med 30 cm mellem
Rækkerne, ikke for tæt, saa Udtynding kan
undgaas. Frøet modner i Juli-August og høstes ved
at afskære Planterne tæt ved Jorden, vejres bedst
paa Stillads i aaben Hjelm eller Lade. Tærskes
med Plejl eller Maskine.
H. G.
</chapter>

<chapter name="Collomia">
<b>Collomia</b> (Polemoniaceæ). <sp>C. coccinea</sp> Lehm.,
Chili, enaarig Sommervækst, anvendelig til smaa
Blomsterbede og Indfatning, 20-40 cm,
skarlagenrøde Blomster i Juli-August. <sp>Kultur:</sp> Saas i
April-Maj paa Voksestedet, udtyndes til 15-20 cm
Afstand. Frøets Spirekraft 3-4 Aar; Spiring i
Løbet af 8-12 Dage.
L. F.
</chapter>

<chapter name="Colocasia">
<b>Colocasia</b> (Araceæ), varmt eller halv varmt Hus;
prægtig Bladplante fra Indien og Sydamerika med
store, ovalt hjerteformede Blade. <sp>C. esculenta</sp>
Schott. (C. Antiquorum Schott.) med knoldagtig
Jordstamme, fortrinlig baade som Potteplante og
navnlig til Udplantning om Sommeren paa
beskyttet Sted, for fuld Sol og i dyb, nærende, vel
tilberedt Jord, helst med Underlag af varm
Staldgødning, hvor den da vil udfolde en sjælden
Skønhed. Ved Optagning om Efteraaret afskæres
Bladene undtagen Hjertebladet; Planterne soltørres
først og overvintres tørt i Lighed med Canna. <sp>C.
Odora</sp> Brogn. (Alocasia odora C. Koch) har
dekorative, grønne, i Randen noget bølgeformige Blade
med udhævet Nervatur; bliver efterhaanden
stammet og skyder Rodskud fra Grunden; egner sig
ikke til Udplantning om Sommeren, men derimod
til halvvarmt Hus. I Varmhus bliver den
buskagtig med flere Stammer. <sp>C. Vendlandii</sp>
Engl., der er sjældnere, er en pragtfuld Plante
med smukke, olivengrønne Blade med lysere
Striber. <sp>Kultur:</sp> C. formeres som Alocasia, men
behandles ellers som omtalt ved de enkelte Arter;
kræver alle rigeligt Vand og Næring i
Vækstperioden samt stort Potterum.
M. H.
</chapter>

<chapter name="Colutea">
<b>Colutea</b> (Papilionaceæ), Blærebælg, Blåsbusk (s.),
haardføre Buske. <sp>C. arborescens</sp> L., Syd- og
Mellemeuropa, en høj Busk med finnede Blade.
Blomsterne, som, hvilket ogsaa gælder de
følgende Arter, fremkommer næsten hele Sommeren, om
end Hovedblomstringen falder i Juni, er samlede
i smaa, faablomstrede Klaser og af Farve gule
med en brunrød Plet indvendig paa det ene
Kronblad. Bælgene, der bliver siddende hele Vinteren
paa Busken, er hos denne som hos alle Arterne
store og blæreformet oppustede. <sp>C. cruenta</sp> Ait.,
Sydeuropa, Orienten, en mellemhøj Busk, hvis
Blomster er brungule eller rødlig-brune. <sp>C.
media</sp> Willd., en Bastardform, ligner foregaaende
meget, men har orangegule Blomster.
A. B.

<sp>Anvendelse:</sp> C. er bedst egnet for
Solsiden i større Buskadser. Den bør plantes saaledes,
at dens Blomster og store Bælge kan iagttages.
<sp>Kultur:</sp> Formeres ved Frø, som saas om
Foraaret. De enaarige Planter lider ofte af Kulde,
hvorfor de bør dækkes om Vinteren eller optages
om Efteraaret og indslaas dybt. Om Foraaret
studses de stærkt i Rod og Top, prikles i god Afstand
og plantes som 2-3-aarige paa Blivestedet, da de
nemlig i en senere Alder faar lange Rødder og
svækkes ved Omplantning. C. ynder let,
dybtgravet Jord; den faar ofte visne og udgaaede
Grenpartier, men taaler Beskæring.
J. B.

C. er temmelig ømtaalig i Mellemsverrig, naar
den plantes i stærk lerholdig Jord, men taaler
derimod godt Vinteren paa varme, tørre Pladser med
let sandblandet Jord.
E. L.
</chapter>

<chapter name="Commelina">
<b>Commelina</b> (Commelinaceæ). <sp>C. coelestis</sp>
Willd., Meksiko, en- eller fleraarig Frilandsplante,
anvendelig til Rabatter, 40-60 cm, smukke,
himmelblaa Blomster i Juli-Septbr. <sp>C. c. fl. albo</sp>,
hvid. <sp>Kultur:</sp> Saas i Marts-April i halvvarm
Bænk eller Potte, prikles og udplantes sidst i Maj
med 20-25 cm Afstand. Vil man bevare den som
fleraarig, optages de knoldede Rødder i Oktbr.,
overvintres frostfrit, indslaaede i tør Jord eller
Sand, og udplantes igen om Foraaret. Trives i
enhver god, ikke for fugtig Jord. Frøets Spirekraft
3 Aar; Spiring i Løbet af 2 Uger.
L. F.
</chapter>

<chapter name="Comptonia">
<b>Comptonia</b> (Myricaceæ), haardfør Busk. <sp>C.
asplenifolia</sp> Banks., Bregnepors, (Myrica
asplenifolia L.), Nordamerika. En hos os meget
sjældent plantet, lav eller mellemhøj Busk, hvis
Betydning som Prydbusk ligger i dens
ejendommeligt formede, smukke Blade. Disse er smalt
lancetformede, men dog dybt rundlappede, hvorved
de faar nogen Lighed med visse Bregnearters
(Aspleniums) Blade. Ved Gnidning er Bladene
behageligt aromatiske.
A. B.

<sp>Anvendelse</sp> og <sp>Kultur:</sp> Naar C. er vel
udviklet, er den en yndig lille Busk, men den er
ømtaalig og trives kun i let, porøs, humusrig, lidt
fugtig, men ikke sur eller kold Jord paa lun Plads
i Halvskygge. Naar den er kommen godt i Vækst
paa saadan Plads og ikke forstyrres ved Rødderne,
giver den Rodskud, ved hvilke den formeres
ligesom ved Aflægning langt lettere end ved Frø.
J. B.
</chapter>

<chapter name="Coniferæ">
<b>Coniferæ</b> se <sp>Naaletræer</sp>.
</chapter>

<chapter name="Conoclinium">
<b>Conoclinium</b> se <sp>Eupatorium</sp>.
</chapter>

<chapter name="Convallaria">
<b>Convallaria</b> (Convallariaceæ). <sp>C. majalis</sp> L.,
Liljekonval, Europa, Staude. Denne i vore Skove
vildtvoksende Plante er almindelig kendt og
skattet, dels for sit smukke Løv og dels for sine yndige,
fint duftende Blomster. Den er meget anvendelig
i Haver til Plantning under aabne Træpartier, til
Indfatning af Buskadser og til Afskæring. Planten
bliver 15-25 cm høj og har renhvide, smaa
Klokkeblomster, der sidder opad Stilken; blomstrer
sædvanlig i Maj. Af Varieteter kan nævnes: <sp>C. m. fl.
pl.</sp> med hvide, fyldte Blomster, <sp>C. m. fl. roseo</sp>
og <sp>fl. roseo pl.</sp> med rosafarvede, henholdsvis
enkelte og fyldte Blomster, <sp>C. m.
albo-marginata</sp> med hvidrandede Blade. Disse Varieteter
er ingenlunde smukkere end Stamformen og
derfor uden større Værd. <sp>Kultur:</sp> Formeres hvert
3.-5. Aar ved Deling af de underjordiske
Rodstokke om Efteraaret eller Foraaret og plantes med
10-15 cm Afstand. Ynder letmuldet eller lerholdig
Muldjord og Halvskygge.

Foruden til ovennævnte Brug anvendes
Liljekonval ogsaa overordentlig meget til Drivning.
Hertil at benytte »Spirer« af de vildtvoksende eller
af de i Haver paa almindelig Maade dyrkede
Planter lønner sig dog ikke; dels vil saadanne ikke
lade sig drive saa tidlig i Blomst, og dels bliver
Blomsterne mindre, og »Klokke«-Antallet for ringe.
Der udkræves hertil en særegen Behandling.
<sp>Kultur af Liljekonval-Drivspirer</sp> har i
Danmark efterhaanden antaget saa betydelige
Dimensioner, at den ikke alene dækker vort
Hjemmeforbrug, men at ogsaa en forholdsvis stor Eksport
finder Sted. Danske Liljekonvaller staar, naar de
dyrkes rationelt, fuldt ud paa Højde med de bedste
udenlandske, saavel i Henseende til den fremdrevne
Blomsts Størrelse som ved at kunne drives lige saa
tidligt. For at frembringe de bedst mulige
Drivspirer, og for at Kulturen i det hele skal blive
lønnende, er det en Grundbetingelse, at der haves
Plantespirer fra en god Stamme og en passende
Jord. Jorden bør være af en let, dyb-muldet,
meget næringsholdig Beskaffenhed med aaben,
solrig Beliggenhed; dog kan ogsaa en noget lerholdig
Muldjord benyttes, men Spirerne herfra egner sig
ofte ikke saa godt til de tidligste Drivninger.
Plantespirer bør aldrig tages fra vildtvoksende
eller almindelig dyrkede Planter, men derimod
anskaffes fra en anerkendt god Stamme, indtil man
faar tilstrækkelig Selvforsyning. Det er ligeledes
af Vigtighed, at Jorden er fri for Ugræs, især
fleraarigt. Er den uren, maa den renses og reoles;
ellers vil Dobbeltgravning eller vel udført Pløjning
være tilstrækkelig. Et Lag udbrændt Gødning
paaføres og nedgraves eller bringes i Jorden med
Pløjningen. Jordens Tilberedning bør være
tilendebragt saa tidlig, at Plantningen kan
paabegyndes først i Novbr., thi at opsætte denne til
om Foraaret — hvilket tidlig Indtrædende Frost
undertiden kan gøre nødvendigt — hævner sig
altid, idet Væksten det første Aar lider betydeligt
derved. Jordstykket inddeles i 1,20 m brede Bede
med c. 50 cm Gang; Bedene bør ligge i Nord og
Syd, for at Solen bedre kan komme til at virke
imellem Planterækkerne. Paa hvert Bed
afmærkes for begge Ender Pladser til 7 Rækker, og der
begyndes med den midterste paa den Maade, at
man efter en udspændt Snor afstikker en c. 8-10
cm dyb, lodret Rille. Her sættes Plantespirerne
med c. 5 cm Afstand og saaledes, at Spirens
øverste Spids kommer lidt under Jordens Overflade.
Naar Rækken er sat færdig, tilfyldes Jord,
hvorefter der fortsættes med de efterfølgende Rækker
paa samme Maade. Efter at Stykket er tilplantet,
jævnes Bedene let med en Rive, og et Lag
udbrændt Gødning spredes over, dels for at afgive
nogen Næring og dels for at Planterne ikke saa
let skal hæves af Frosten. Bliver det
nødvendigt, trædes Jorden imellem Rækkerne det
paafølgende Foraar. Den videre Behandling i den
nødvendige 3-aarige Vækstperiode bestaar i en
gennemført Renholdelse i Sommerens Løb, især
maa Ugræs aldrig faa Lov til at blive for stort,
da dette vil skade Planterne meget. Er Vanding
overkommelig, er den meget gavnlig i tørt Vejr
og maa da udføres grundigt og saa ofte som
fornødent. Hvert Efteraar i Novbr. paaføres et Lag
udbrændt Gødning. De Blomster, der fremkommer,
maa optrækkes, før de visner; en Undladelse heraf
vil svække Planten. Naar Planterne er 3 Aar
gamle, optages de, naar de er modne ɔ: naar
Bladene er visne, hvad sjældent er Tilfældet før
henimod Slutn. af Oktbr. Optagningen sker ved
Hjælp af en Gravegreb, hvormed Jorden rystes
godt fra Rødderne, og bør ske, efterhaanden som
Pudsningen kan blive udført; denne bestaar i, at
de visne Blade og Udløbere fjernes fra Spirerne,
som derefter sorteres i blomsterdygtige Drivspirer
og ikke-blomsterdygtige Spirer, hvilke sidste
indstudses til 8-10 cm Længde og benyttes til
Plantning og Viderekultur. Det er meget vanskeligt at
give bestemte Regler for Sorteringen; der hører
et øvet Øje og en øvet Haand til for at kunne
foretage denne sikkert og hurtigt. Et Kendetegn
— dog ikke ubedrageligt — paa, at man har en
god Drivspire for sig, er, at den er buttet, noget
buet paa den ene Side og violet eller mørk mod
Spidsen. Hvor Gaasebiller optræder i Mængde, er
Larven af dette Insekt meget ødelæggende for
Liljekonvallen, hvis Rødder og Hjerte den
fuldstændig afgnaver. Det synes, som om denne Bille
fortrinsvis foretrækker Liljekonval som Sted for
Æglægning.
L. F.

<sp>Drivning af Liljekonval:</sp> C. kan ved
Drivning haves i Blomst fra Midten af Decbr.
til Midten af Marts. Man kan have dem i Blomst
allerede i Begyndelsen af Novbr. ved at anvende
de saakaldte »Iskonvaller«, Spirer fra foregaaende
Aar, der er retarderede ved Opbevaring i
isafkølede Rum. (Se Retardering). Endelig kan de
drives paa Friland, naar man i Febr. sætter Karme
over 3-Aars Bede og forsyner Karmene med
Omsats og Vinduer; de vil da blomstre først i Maj,
2-3 Uger før paa Friland. Tidlig Drivning
foregaar i Hus, paa Formeringsbedet eller i en
Barkgrube, anlagt med frisk Bark eller Bark, der er
blandet med Gødning, saa at der tilvejebringes en
jævn Undervarme af 25-30° C. Luftens
Temperatur skal være 18-20° C.; kan denne Varmegrad
ikke holdes nogenlunde jævnt i Huset, bør Bedet
overdækkes med Vinduer. Spirerne indslaas fast i

<img>Drivspire af Liljekonval.</img>
Jord (undertiden anvendes ogsaa andet Materiale,
Sand, Mos eller lignende), enten direkte paa Bedet
eller i Kasser, med c. 3 cm Afstand (c. 1000
Spirer paa 1 m<sup>2</sup>), saaledes at den øverste Del af
Spiren er fri over Jorden. Derefter vandes de og
dækkes med et 5 cm tykt Lag løst Mos, dels for
at holde paa Fugtigheden og en ensartet
Temperatur, dels for at udelukke Lyset, hvilket tillige
kan ske ved Tildækning af Huset. Naar Spirerne
derefter er naaede gennem Mosset, aftages dette
med Forsigtighed, medens Lyset endnu dæmpes
noget. Der vil paa denne Maade medgaa 3-4 Uger
til Drivningen. Ved den saakaldte
Varmtvandsmetode, som bestaar i, at Spirerne sænkes i en
Beholder med Vand, der er opvarmet til 35° C.,
derefter tildækkes og henstaar i 12-16 Timer,
hvorpaa de optages og lægges paa sædvanlig Maade,
opnaar man, at Drivningen foregaar langt
hurtigere. Blomstringen begynder 4-5 Dage tidligere
og er mere regelmæssig. Til tidligste Drivning
maa kun anvendes de kraftigste Spirer; desuagtet
vil Bladet i Spiren ikke altid udvikle sig samtidig
med Blomsterstængelen, hvilket sker villigere i
Jan.; i Marts tager Bladet ofte Magten fra
Blomsterstængelen og udvikler sig paa dennes
Bekostning, hvilket dog kan forhindres ved at bortskære
Bladet saa tidligt, det kan ske uden at beskadige
Blomsterstængelen.
P. F.
</chapter>

<chapter name="Convallaria">
<b>Convallaria</b> <sp>multiflora</sp> og
<sp>Polygonatum</sp> se <sp>Polygonatum</sp>.
</chapter>

<chapter name="Contarinia">
<b>Contarinia</b> se <sp>Pæregalmyg</sp> og
<sp>Ærtegalmyg</sp>.
</chapter>

<chapter name="Convolvulus">
<b>Convolvulus</b> (Convolvulaceæ). <sp>C. tricolor</sp> L.,
lav Snerle, Sydeuropa, Nordafrika, enaarig
Sommervækst, anvendelig til Blomsterbede, Rabatter
og Indfatning og kan ogsaa være brugbar til
Potte; 25-35 cm; de smukke Blomster, der
fremkommer i Juli-Oktbr., er trefarvede; den større,
øvre Del er blaa, Mellempartiet hvidt, og Svælget
svovlgult; de lukker sig henimod Aften og i
Regnvejr. <sp>C. t. albus</sp>, hvid. <sp>C. t. azureus</sp>,
azurblaa. <sp>C. t. kermesinus violaceus</sp>,
violetkarmin med hvidt Svælg. <sp>C. t. roseus</sp>,
rosa. <sp>C. t unicaulis</sp>, mørkeblaa; opret, ikke
meget forgrenet Vækst. <sp>C. t. variegatus</sp>,
hvid og blaastribet. <sp>C. t. fl. pl.</sp>, dobbelte eller
fyldte Blomster, men er ikke konstant. <sp>Kultur:</sp>
C. t. med Varieteter er meget nøjsomme og villige
Sommerplanter, som trives næsten overalt, blot
Voksestedet er lyst og luftigt. Saas i April-Maj
paa Voksestedet, udtyndes til 20-25 cm Afstand.
Naar de saas i kold Bænk i April og udplantes i
Maj, vil de blomstre allerede i Juni. Frøets
Spirekraft 3-4 Aar; Spiring i Løbet af 1-2 Uger.

<sp>C. mauritanicus</sp> Boiss., Nordafrika,
Spanien, fleraarig Koldhusplante med tynde, hængende
Stængler, anvendelig som Hængeplante og til
Udplantning om Sommeren paa Stenhøj; lillablaa
Blomster i Juli-Oktbr. <sp>Kultur:</sp> Formeres ved
Stiklinger af unge Skud om Foraaret, men ogsaa
let ved Frø; kan meget godt dyrkes som enaarig.
Til Pottekultur bruges en Blanding af Lyng- og
Varmebedsjord, gammel Gødning og Sand.
L. F.

<sp>Convolvulus til Frøavl</sp>. Udsaas saa
tidligt som muligt og udrenses for falske Farver
i Løbet af Sommeren. Frøet modnes som Regel i
September og høstes ved at trække Planterne op
og sætte dem til Eftertørring med Roden op og
Toppen ned. De tærskes med Plejl eller Maskine,
saa snart de er tørre nok dertil, og eftertørres paa
et luftigt Sted.
H. G.
</chapter>

<chapter name="Coprosma">
<b>Coprosma</b> (Rubiaceæ), træagtige Koldhusplanter.
<sp>C. Baueri</sp> Endl., Norfolk, har ovale, glinsende
Blade og tæt, busket Vækst. <sp>C. B. variegata</sp>
med smukke, gulrandede Blade dyrkes hyppigere
end Arten. <sp>C. B. picturata</sp> (C. Stockii hort.)
har Blade med gul Midte. <sp>Kultur:</sp> C. formeres
om Foraaret ved Stikning paa Undervarme af
halvmodne Skud. Plantes i en almindelig god Jord og
udflyttes om Sommeren paa et lunt Sted paa
Friland.
G. B.
</chapter>

<chapter name="Cordyline">
<b>Cordyline</b> (Convallariaceæ) er Koldhus- eller
Varmhusplanter, der staar Dracæna nær, fra hvilke
de adskiller sig ved at have hvide Rødder og
knoldede Udløbere (Rhizomer); Dracæna derimod har
rødgule Rødder og ingen Udløbere. Alle C. finder
udstrakt Anvendelse til Dekoration. <sp>C.
australis</sp> Hook.; <sp>C. a. Dousettii</sp>, hvidrandede,
stribede Blade; <sp>C. a. variegata</sp>, elegante
Dekorationsplanter. <sp>C. congesta</sp> Steud. og <sp>C.
cannæfolia</sp> R. Br. med brede, grønne Blade. <sp>C.
indivisa</sp> Kunth. med smalle, grønne Blade. <sp>C.
i. lineata</sp> (C. Veitchii), grønne Blade med
gulbrun Midte, og <sp>C. rubra</sp> Hugel, med 6-7 cm
brede grønne Blade. Disse Arter er alle fra
Ny-Zeeland og Ny-Holland, har smukt buede, grønne
Blade, dyrkes i Koldhus og er fortrinlige
Stueplanter. — <sp>C. terminalis</sp> Kunth., Australien,
har mørkerøde Blade og fordrer Varmhuskultur.
Det samme er Tilfældet med de fra denne
nedstammende talrige Kulturformer, der almindelig
gaar under Navn af brogetbladede Dracæna. Blandt
disse kan særlig anbefales: terminalis rosea,
Fredericii, Rossii med røde Blade, amabilis, alba
marginata, terminalis alba med grønne Blade, kantede
og stribede med hvidt. Imperialis, mørkegrønne
Blade med lys karmin- og blegrøde Striber.
Baptistii har brede Blade, kantede og stribede med
rødt; Youngii, lange, brede, sortrøde Blade;
Gladstonii, store, brede, sortrøde Blade; de tre
sidstnævnte Sorter hører til de bedste. <sp>Kultur:</sp> C.
formeres ved Stiklinger og Frø. Til Stiklinger
anvendes Topskud, Sideskud og Udløbere.
Stiklingerne plantes enkeltvis i Smaapotter med
sandblandet let Jord og nedgraves paa Undervarme i
Formeringsbedet. Hvor der er Brug for et større
Antal Sideskud til Stiklinger, kan man skære de
Stammer, som har afgivet Topskud og Udløbere,
over i Længder paa 3-5 cm og lægge disse
Stykker i Kasser eller Skaale med sandblandet, let
Jord, som nedgraves paa Undervarme. I Stedet for
Stammestykkerne kan man ogsaa bruge Stammen
uden at dele den. De vil snart danne Sideskud,
og naar de har opnaaet tilstrækkelig Størrelse,
afskæres og stikkes de i Kasser, som nedgraves paa
Undervarme i Formeringsbedet. Sidst i April eller
først i Maj maa en Bakke eller dyb
Gødningsbænk med Undervarme og Jordbed staa parat til
at modtage de unge Planter; de plantes i en
Afstand af 25-35 cm. Jordblandingen kan være lige
Dele Mark- og Bladjord, tilsat klumpet Lyngjord,
groft Grus og Trækul. Behandlingen er derefter
den samme som for andre tropiske Planter. I den
første Tid indelukket, fugtig Luft, daglige
Sprøjtninger og Skygge, men ikke ret meget Vand. Saa
snart Planterne er begyndt at vokse, gives
rigeligere Vand og hver 3. Gang Gødningvand,
Skygningen indskrænkes, og der gives mere Luft.
Sprøjtning maa hele Tiden være rigelig, især naar
Luften tages fra om Eftermiddagen. Fra midt i
August skygges saa lidt som muligt, derimod maa
Vanding og Sprøjtning hele Tiden være rigelig.
Indplantning maa ske midt i September; der
anvendes forholdsvis smaa Potter. Planterne
anbringes paa Undervarme i en Bakke, som holdes
tillukket og skygget i nogle Dage. Naar Planterne
er begyndt at tage fat, gives Luft, og senere tages
Vinduerne af om Natten, naar det ikke truer med
Frost. I Oktbr. flyttes Planterne i Hus, hvor der
holdes 15-20° C., og de stilles saa nær Glasset som
muligt. Luften holdes jævnt fugtig, men kun paa
klare Dage og før Middag gives let Sprøjtning. De
sædvanlige Vadskninger maa ikke forsømmes. Er
der i dette Hold Planter nogle, der er for smaa
til Dekoration, plantes de ud igen næste Aar.
<sp>Frø-Formering</sp> kommer til Anvendelse overfor
Arter som C. australis, indivisa og rubra, naar
man har Brug for mange Planter. Frøet saas i
Januar i Skaale med let Jord; Skaalene nedgraves
paa Formeringsbedet, og naar de unge Planter er
komne op, prikles de i Kasser eller Skaale. I
Maj-Juni udplantes de paa en afbrugt Bænk, hvorfra
de plantes i Potter om Efteraaret. De overvintres
paa en lys Plads i Formeringshuset, og næste
Foraar udplantes de atter paa Bænk, eller der gives
større Potter. De vandes jævnligt med
Gødningvand i Løbet af Sommeren. Først 3. Aar efter
Udsæden afgiver de en passende Handelsvare. —
Hvad endelig Kulturen af ældre Planter angaar,
skal følgende bemærkes: De fordrer temmelig store
Potter og en lignende Jordblanding som den, der
benyttes ved Udplantningen. Koldhusarterne
overvintres ved 6-8° C. med sparsom Vanding; de kan
foruden til Dekoration i Værelser ogsaa benyttes
til Udplantning i Bladgrupper paa Friland om
Sommeren. De maa passes med rigelig Vanding.
C. terminalis med Varieteter overvintres ved
15-20° C. i et godt, lyst Lokale nær Glasset; er Luften
for fugtig, er de tilbøjelige til at faa Pletter paa
Bladene. <sp>Sygdomme:</sp> Spind og Thrips er en
slem Plage for C. og vanskelige at fjerne. Naar
de en Gang har sat sig fast, maa baade Sæbe og
Tobak bringes i Anvendelse overfor dem. Bedst
er det ved hyppige Vadskninger at forebygge Ondet,
hvis man ikke vil se sine Planter med
graablakkede, ødelagte Blade, der inden ret længe maa
fjernes, hvorefter Planten kun duer til Formering.
Bladlus angriber undertiden C. og kan være meget
besværlige at fjerne, særlig fra de sammenrullede
Hjerteblade, da disse maa behandles meget varligt.
Chr. J.

<img>Cordyline indivisa.</img>
</chapter>

<chapter name="Coreopsis">
<b>Coreopsis</b> (Compositæ), Syn. Calliopsis, dels
enaarige, dels fleraarige. De enaarige er gode
Sommerplanter med smukke Blomster og meget
rigtblomstrende fra Juni eller Juli til Oktbr. De er
udmærkede Rabatplanter og anvendelige til
Blomsterbede og til Afskæring, Dværgformerne
endvidere til Indfatning. <sp>C. cardaminifolia</sp> Torr.
& Gray, Nordamerika, 50-60 cm, gul med purpur
Plet ved Basis og brun Skive. <sp>C. c.
atrosanguinea</sp>, fløjelsagtig purpur-brun. <sp>C.
coronata</sp> Hook., Teksas, 40-50 cm, gul med brun
Basis og gul Skive. <sp>C. Drummondii</sp> Torr. &
Gray, Nordamerika, 40-50 cm, mørkegul med
brun Skive. <sp>C. tinctoria</sp> Nutt. (Calliopsis
bicolor Reichb.), Nordamerika, 50-80 cm, gul med
purpurbrunt. <sp>C. t. purpurea</sp>, mørk fløjelsbrun.
<sp>C. t. marmorata</sp>, rødbrun og gulstribet. <sp>C. t.
nana radiata</sp> med stjerneformede Blomster.

<sp>Coreopsis Drummondii.</sp>
<sp>C. t. semiplena</sp>, halvfyldte Blomster. Saavel
af C. cardaminifolia som af C. tinctoria haves
20-30 cm høje <sp>Dværgformer</sp> af alle Varieteter,
som imidlertid ikke er ganske konstante, hvorfor
man ved Udplantningen af disse kun benytter de
ganske lave, sluttede Planter. <sp>Kultur:</sp> Saas i
Marts-April i kold Bænk, udplantes i Maj, de
højere Arter med 30-35 cm, de lave med 25 cm
Afstand; kan ogsaa saas i April paa Voksestedet. De
er nøjsomme, men ynder fuld Sol. Frøets
Spirekraft 3 Aar; Spiring i Løbet af 2 Uger.

<sp>C. grandiflora</sp> Nutt., Nordamerika, Staude,
50-60 cm, store, guldgule Blomster i Juni-Septbr.
<sp>C. lanceolata</sp> L., Nordamerika, Staude, 50-60
cm, lidt mindre, mørkere gule Blomster end hos
foregaaende. Begge er smukke Stauder,
anvendelige som Rabatplanter og til Afskæring. <sp>Kultur:</sp>
Formeres lettest ved Frø, som saas i Maj-Juli;
prikles og udplantes i Septbr. eller paafølgende
Foraar med 50-60 cm Afstand. Begge Sorter kan
ogsaa dyrkes som enaarige og saas og behandles da
som ovenfor omtalt. Formering ved Deling om
Foraaret kan ogsaa anvendes. Ynder let, varm, dog
ikke for tør Jord.
L. F.

<sp>Coreopsis til Frøavl</sp> udsaas tidligst
mulig i April paa Bede med 30 cm mellem
Rækkerne, Planterne udtyndes enkeltvis og alle
falske frasorteres. Frøet modnes i Oktober og høstes
paa en Gang med Segl eller Le for at eftertørres
paa Marken eller Stillads under Tag. Tærskes
med Plejl eller Maskine.
H. G.
</chapter>

<chapter name="Coriandrum">
<b>Coriandrum</b> se <sp>Koriander</sp>.
</chapter>

<chapter name="Cornus">
<b>Cornus</b> (Cornaceæ), Kornel, haardføre, høje
eller meget høje og brede Buske med hele Blade,
smaa, som oftest hvide Blomster i smaa
Halvskærme; Frugten er et bærlignende, saakaldt
Stenbær af forskellig Farve. Værdifulde som
Prydbuske, nogle især paa Grund af Løvet, andre paa
Grund af Blomster og Frugter og endelig nogle
paa Grund af de, især om Vinteren, stærkt rød-
eller brunfarvede Grene. Deres Evne til at vokse
i Skygge som Underplantning gør ogsaa flere af
Arterne meget anvendelige. <sp>C. alba</sp> Wangenh.,
Nordamerika, med meget smukke, purpurrøde
overhængende Grene. Bladene store, elliptiske, paa
Undersiden hvidlig-grønne; Blomsterne, der
fremkommer i Juni, er hvide, og Frugterne
kugleformede, blaalig-hvide. Flere værdifulde Varieteter
findes dyrkede; fremhæves kan: <sp>fol.
argenteo-marginatis</sp> med hvidrandede Blade;
<sp>elegantissima</sp> med stærkt hvidbrogede
Blade; <sp>Spæthii</sp> (aureo-marginatis) med helt
gule eller guldgult randede Blade, alle tre hører
til vore aller smukkeste brogetbladede Prydbuske.
— <sp>C. alternifolia</sp> L. fil., Nordamerika, med
brune Grene. — <sp>C. Amomum</sp> Mill.,
Nordamerika, med rødlig-brune Grene og æg-lancetformede
Blade. Blomsterne, der fremkommer i Juni, er
uanselige, gullig-hvide, og Frugten er lyseblaa. —
<sp>C. florida</sp> L., Nordamerika, har store,
ægformede, paa Undersiden hvidlig-grønne Blade.
Blomsterne, der fremkommer samtidig med Bladenes
Udfoldning, er ganske smaa og sidder samlede i
ganske smaa Skærme; men hvad der især giver
denne Art Værdi er, at hver saadan Skærm er
omgiven af et stort, firebladet og rosenrødt Svøb.
Hver Blomsterstand faar derved Udseende af en
enkelt, stor Blomst; Frugten er stor og
skarlagenrød, men kommer sjældent til Udvikling. —
<sp>C. mas</sp> L., Kirsebærkornel, Sydeuropa, har grønne
unge Grene og ægformede Blade. Blomsterne
fremkommer meget tidligt, længe førend Bladene,
i April; de sidder sammen i ganske smaa Skærme,
er gule og hver for sig ganske smaa og
uanselige, men da de i Massevis dækker Busken og
hører til de første Blomster, som viser sig om
Foraaret, giver de Busken Værdi som
tidligblomstrende Prydbusk. De store, ovale, skarlagenrøde
Frugter kan spises, naar de ud paa Efteraaret er
fuldkomment modne. Af Varieteter med brogede
Blade har <sp>fol. argenteo-marginatis</sp>
med hvidrandede Blade Værdi som Prydbusk. —
<sp>C. sanguinea</sp> L., blodrød Kornel, Europa;
ogsaa vild i Danmark. Dens Grene er paa Solsiden
mørkt rødbrune, Bladene er ægformede; den har
smukke, smaa, hvide Blomster i Juni og senere
kugleformede, sorte Frugter. <sp>C. tatarica</sp> Mill.,
Sibirien. Værdifuld Busk; om Vinteren smuk ved
sine skinnende røde oprette Grene. Bladene store,
ægformede, paa Undersiden blaalig-grønne.
Blomsterne, der fremkommer i Maj, er hvide, og
Frugterne er runde, hvide. Varieteten <sp>C. t.
sibirica</sp> (C. sibirica Lodd.) har, især om Vinteren,
endnu stærkere farvede skinnende, karminrøde Grene.
A. B.

<sp>Anvendelse:</sp> De to almindeligst dyrkede
Arter, C. alba og C. tatarica (C. sibirica) er meget
brugbare Buske i større Busketter, førstnævnte
tillige ved Vandløb og Vandpartier, i Halvskygge og
som Forgrund ved høje landskabelige Grupper, hvor
den som Masseplantning ved sin fyldige, bølgende
Vækst virker blødt afsluttende, medens den noget
mindre C. tatarica med de skinnende røde Grene
har sin største Betydning som Vinterdekoration,
naar den f. Eks. plantes som fremskudt Parti ved
blandede Trægrupper eller gruppevis mellem høje
Birketræer og ses fra Syd. C. Amomum, C.
alternifolia og C. sanguinea hører hjemme i
Busketter. C. alternifolia taaler Halvskygge. C. sang.
taaler megen Skygge og er en af de bedste
Planter til Underplantning. Er den en Gang kommen
godt i Vækst, giver den mange Rodskud, især ved
Nedskæring af de ældre Grene, og er derved
tillige egnet til Beklædning af Skrænter, stejle
Fremspring o. s. v. Set paa nært Hold har C. mas
Interesse. Den smukke C. florida er, som C. mas,
langsom i Vækst, blomstrer først som ældre og
kræver god Kultur og Læ. Blandt Varieteterne
af C. alba findes de smukkeste brogetbladede Buske,
og de bør derfor ikke savnes i Grupper af
brogetbladede Planter. Var. Spæthii bør gives frit
Sollys, medens den næsten hvide Varietet,
elegantissima, bliver fuldt saa smuk i Halvskygge; begge
disse kræver især lun Plads. <sp>Kultur:</sp> C.
alternifolia, Amomum, florida, mas, sanguinea
formeres ved Frø, som ligger to Aar i Jorden, før
det spirer. De kan alle formeres ved Aflægning.
C. alba, Amomum, tatarica ogsaa ved Stiklinger
af modent Træ paa Friland. Varieteterne ofte ved
Okulation eller Podning paa Stamformen.
J. B.
C. alba og tatarica trives i Norge baade i Egne
med skarpt Indlandsklima og i Nordland. De
brogetbladede Varieteter er mindre haardføre.
N—k.
</chapter>

<chapter name="Coronilla">
<b>Coronilla</b> (Papilionaceæ), haardfør Busk. <sp>C.
Emerus</sp> L., Mellem- og Sydeuropa. En lav Busk med
grønne Grene, smaa, finnede Blade og i Juni smaa,
gule Blomster.
A. B.

<sp>Anvendelse:</sp> Foruden sit smukke Løv og
sine gule Blomster har C. i god Udvikling en
Mængde lette, livlig grønne Grene, hvorfor den
baade Vinter og Sommer er en pyntelig
Forgrundsbusk i Busketter. <sp>Kultur:</sp> Den formeres ved
Udløbere fra Roden eller ved importeret Frø, som
saas i Maj. De unge Planter beskyttes om
Vinteren, studses om Foraaret i Rod og Top og
plantes i let, porøs Jord. C. er meget efterstræbt af
Harer.
J. B.
</chapter>

<chapter name="Correa">
<b>Correa</b> (Rutaceæ), træagtige om Foraaret og
Forsommeren rigtblomstrende Koldhusplanter fra
Australien. <sp>C. cardinalis</sp> F. Muell. har
stærkt røde Blomster. <sp>C. speciosa</sp> Ait. <sp>var.
bicolor</sp> har brunrøde Blomster med hvide
Spidser. <sp>Kultur:</sp> C. formeres enten ved Stikning
om Foraaret af halvmodne Skud paa svag
Undervarme eller bedre og sikrere ved Sidepodning paa
<sp>C. alba</sp> Andr., som er hurtigt og villigt
voksende. C. omplantes efter Blomstringen i en Blanding
af Lyngjord, Bladjord og Sand, Skuddene
indstudses lidt, Planterne sættes i en Bakke og
sprøjtes daglig. Senere, naar de ny Skud er
dannede, anbringes Planterne i en aaben Bakke eller
paa et beskyttet Sted paa Friland. Vandingen
maa som ved saa mange andre australske
Planter udføres nøjagtigt og forsigtigt, særlig om
Vinteren.
G. B.
</chapter>

<chapter name="Cortusa">
<b>Cortusa</b> (Primulaceæ). Fleraarige
Frilandsplanter. <sp>C. Matthioli</sp> L., Alperne. Bladene
grundstillede, stilkede, savtakket-lappede, haarede;
Blomsterne røde, nikkende i Skærm; 25 cm. <sp>C.
pubens</sp> Schott, Nym. & Kotschy, Transsylvanien,
spinklere af Vækst og mere blødhaaret end
foregaaende, som den ofte betragtes som Varietet af;
20 cm. Juli. <sp>Kultur:</sp> Formeres ved Deling
eller ved Frøudsæd og plantes paa Stenhøj i
Halvskygge paa beskyttet Sted i muldet Jord.
A. L.
</chapter>

<chapter name="Corydalis">
<b>Corydalis</b> (Fumariaceæ), Lærkespore. Urteagtige
Planter med 1-2-3 Gange fjersnitdelte, ofte
matgrønne Blade og Blomsterne i Klase, Kronbladene
ofte anderledes farvede i Spidsen end paa
Neglen. Fleraarige er: <sp>C. cava</sp> Schweig. & K.,
Europa, Danmark, 15-25 cm. Knolden hul; Kronen
violetrød, April-Maj. <sp>C. Ledebouriana</sp> Kar.
& Kir., Sibirien, 20 cm, rosenrød og purpur, Maj.
<sp>C. lutea</sp> D. C., Europa, 20-25 cm, gul; hele
Sommeren. <sp>C. nobilis</sp> Pers., Sibirien, 25-40 cm,
har en meget tætblomstret Klase af gule Blomster
med mørk Tegning; Maj. <sp>C. solida</sp> Sm.,
Europa, Danmark, som cava, men med hel Knold.
<sp>C. thalictrifolia</sp> Franch., Kina, gul, Klasen
spredt-blomstret, Juli. Enaarig er <sp>C. glauca</sp>
Pursh, Nordamerika, 25 cm, rosenrød og gul,
Juni-August. <sp>Kultur:</sp> Formeres ved Frø, C. glauca
saas paa Blivestedet; de andre prikles og
behandles som andre Stauder; de fleste kan ogsaa
formeres ved Deling. C. nobilis plantes paa Rabat eller
paa større Stenhøje, de andre trives bedst paa
Stenhøj; de danske Arter cava og solida i Skygge
eller Halvskygge. C. thalictrifolia er næppe
haardfør, men kan benyttes som Ampelplante i
Koldhus.
A. L.
</chapter>

<chapter name="Corylopsis">
<b>Corylopsis</b> (Hamamelidaceæ) <sp>C. pauciflora</sp>
Sieb. & Zuc. og <sp>C. spicata</sp> Sieb. & Zuc., begge
fra Japan, er mindre eller mellemhøje Buske til
Friland, der blomstrer før Løvspring med ret
uanselige gule Blomster i Aks.
A. B.
</chapter>

<chapter name="Corylus">
<b>Corylus</b> (Corylaceæ), Hassel; haardføre Buske.
<sp>C. americana</sp> Walt., Nordamerika; mellemhøj
Busk med mindre Blade end følgende, som den
ellers ligner. Frugterne smaa, med meget store
Hylstre, uden Værdi til Spisning. — <sp>C. Avellana</sp>
L., Alm. Hassel, Europa. Høj Busk af velkendt
Udseende. En Del Varieteter af denne Art har
Betydning som Prydplanter. Fremhæves kan: <sp>C. A.
aurea</sp>, svagtvoksende med gule Skud og Blade.
<sp>C. A. laciniata</sp> med spids-fligede Blade. <sp>C. A.
pendula</sp> af hængende Vækst. — <sp>C. Colurna</sp>
L., tyrkisk Hassel, Sydøsteuropa, Orienten; meget
høj Busk eller mellemhøjt Træ. Frugterne er smaa,
haarde med stærkt fligede Hylstre, uden Værdi til
Spisning. — <sp>C. maxima</sp> Mill. (C. tubulosa
Willd.), Lamberts-Nød, Sydeuropa; høj Busk,
ligner almindelig Hassel og har nærmest Betydning
som Frugtplante. Varieteten <sp>atropurpurea</sp>
(Blodhassel) er en meget værdifuld Prydbusk med
mørkpurpurbrune Blade og Frugthylstre. — <sp>C.
pontica</sp> Koch, Zellernød, Vestasien, høj Busk,
der i Vækst og Blade ligner alm. Hassel og
ligeledes især har Betydning som Frugtplante.
A. B.

<sp>Anvendelse:</sp> C. er en værdifuld Plante.
Foruden Nøddernes økonomiske Betydning, afgiver
den i mange Henseender et søgt Materiale til
teknisk Brug, f. Eks. til Tækkekæppe, Tøndebaand,
Fletværk o. s. v. og er i gartnerisk Henseende vel
egnet til Læplantning, vindbrydende Hegn og
Hække, lukkede Gange, Mellemplantning i større,
fyldige Busketter, Underplantning i aaben høj
Træbestand o. s. v. Varieteterne aurea,
atropurpurea og laciniata er tillige smukke
Busketplanter til finere Brug og ligesom C. A. pendula og
C. Colurna gode Solitærplanter for mange Forhold.
<sp>Kultur:</sp> C.-Arterne formeres ved Udsæd om
Efteraaret af velmodne Nødder eller om Foraaret;
men Nødderne maa da nedkules i fugtigt Sand
Vinteren over; de saas enten i Riller eller
bredsaas paa Bedet og dækkes med et c. 3 cm tykt
Lag Jord. Man benytter rettest indrammede Bede,
som dækkes med tæt Jærntraadsfletning for at
beskytte Nødderne mod Mus og Krager. De enaarige
Planter studses i Roden og plantes om Foraaret i
5 Rækker paa 1,20 m brede Bede; efter 2 Aars
Vækst er de passende til Udplantning eller
Omskoling. Varieteterne formeres ved Aflægning, kun
naar man vil tiltrække stammede Eksemplarer,
ved Af sugning, f. Eks. Varieteten pendula.
Aflægning foretages om Foraaret, naar Jorden er løs
og bekvem. Man kan hertil benytte alm. Grene,
som fastgøres i Jorden med Kroge, og hvis
Smaagrene tvinges til at staa saa noget nær opret.
Disse gives ofte en Vridning eller et Tungesnit
paa det Sted, hvor man ønsker, at Rødderne skal
fremkomme, men der hengaar desuagtet ofte 2
Aar, før de faar tilstrækkelig Roddannelse. En
bedre Fremgangsmaade er at have bestemte Buske,
som Aar efter Aar benyttes til Formering. Man
vælger til dette Brug en ikke for tør Plads med
god, let muldet Jord, planter Buskene i c. 2 m
Afstand og nedskærer dem efter et Par Aars Forløb
for at fremtvinge ny Skud fra Grunden. Til
Formering benyttes de stærkeste, enaarige Grene, som
i dette Øjemed nedkroges horisontalt i aabne, 7-8
cm dybe Furer rundt omkring Planten. Langs
ad disse liggende Grene vil der da fremkomme
mange smaa, oprette Skud, som i Sommerens Løb
villigt danner Rødder, naar Furen, saa snart de
er store nok dertil, fyldes med let, næringsholdig
Jord og passes for Udtørring. Om Efteraaret, eller
bedre om Foraaret, borttages de smaa Skud fra de
nedlagte Grene; disse afskæres ved Grunden, ny
Grene nedlægges, og saaledes fortsættes Formering
og Foryngelse. De fratagne Planter udplantes
tidlig om Foraaret i god, muldet Jord, de større i
Rækker med 50 cm Afstand, de svage i 5
Rækker paa 1,20 m brede Bede, og passes med
Vanding, til de er komne i Vækst. <sp>Sygdomme</sp> se
<sp>Meldug</sp> og <sp>Hasselmide</sp>.
J. B.

Naar undtages C. Avellana, som vokser vildt
helt til 67° n. B., kan de andre Arter ikke
anbefales for det nordenfjældske Norge og heller ikke
for det søndenfjældske i Egne med skarpt
Indlandsklima.
N—k.
</chapter>

<chapter name="Corylus som Frugtplante">
<b>Corylus</b> som <sp>Frugtplante</sp> se <sp>Hassel</sp>.
</chapter>

<chapter name="Corypha">
<b>Corypha</b> (Palmaceæ), Varmhuspalme. Stammen er
lige og kraftig, de lange Bladstilke er besatte med
Torne og bærer de store, vifteformede, næsten
kredsrunde Blade, som er forsynede med talrige
Indskæringer. Det er meget smukke og
dekorative Palmer, som for at blive fuldt karakteristiske
forlanger høje og luftige Væksthuse. Dog kan man
ogsaa have Fornøjelse af dem under mindre
Forhold, da Væksten ikke er særlig stærk. Der er
den Ejendommelighed ved denne Palme, at den dør
efter første Gangs Blomstring og Frøansættelse. <sp>C.
elata</sp> Roxb., Ostindien, med hjerteformede Blade.
<sp>C. umbraculifera</sp> L., Ceylon, med mægtige
Blade. <sp>C. australis</sp> se <sp>Livistona
australis</sp>. <sp>Kultur</sp> se Palmer.
M. H.
</chapter>

<chapter name="Cosmanthus">
<b>Cosmanthus</b> (Hydrophyllaceæ) (Phacelia). <sp>C.
fimbriatus</sp> Nolte., Nordamerika, enaarig
Sommervækst, anvendelig til Blomsterbede, Rabatter
og Indfatning, 20-30 cm, lilla-blaa Blomster i
Juli-Septbr. <sp>Kultur:</sp> Saas i April paa Voksestedet,
udtyndes til 20-25 cm Afstand. Ynder let muldet,
tør Jord. Frøets Spirekraft 2-3 Aar; Spiring i
Løbet af 2-3 Uger.
L. F.
</chapter>

<chapter name="Cosmea">
<b>Cosmea</b> se <sp>Cosmos</sp>.
</chapter>

<chapter name="Cosmidium">
<b>Cosmidium</b> (Compositæ). <sp>C. Burridgeanum</sp>
Rgl., Teksas, enaarig Sommervækst, anvendelig til
Blomsterbede, Rabatter og Afskæring, 70-80 cm.
Blomsterne, der fremkommer i Juli-Oktbr., er gule
med brunt. <sp>Kultur:</sp> Saas i Marts-April i kold
Bænk, udplantes i Maj med 40 cm Afstand. Ynder
solrigt Voksested. Frøets Spirekraft 2-3 Aar;
Spiring i Løbet af 2 Uger.
L. F.
</chapter>

<chapter name="Cosmos">
<b>Cosmos</b> (Compositæ) (Cosmea). <sp>C.
bipinnatus</sp> Cav., Meksiko, enaarig Sommervækst,
anvendelig til Rabatter og i Udkanten af Busketter;
indtil 1,20 m. Der dyrkes især Varieteter med
rosenrøde, purpurrøde og hvide Blomster, som tillige
med det fine, smukt grønne Løv egner sig
fortrinligt til Afskæring. <sp>C. b. præcox</sp> er lavere end
foregaaende og blomstrer tidligere. <sp>Kultur:</sp>
Saas i Marts-April i kold Bænk eller Potte,
prikles og udplantes i Maj med 40-50 cm Afstand.
Frøets Spirekraft 3 Aar; Spiring i Løbet af 2
Uger.
L. F.

<img>Cosmos bipinnatus.</img>
</chapter>

<chapter name="Cossus">
<b>Cossus</b> se <sp>Træborere</sp>.
</chapter>

<chapter name="Cotoneaster">
<b>Cotoneaster</b> (Pomaceæ), Dværgmispel (d. og n.),
Oxbärbuske (s.); haardføre Buske med smaa, hele
Blade, som hos nogle Arter er affaldende, hos andre
halvt stedsegrønne, hos nogle helt stedsegrønne.
Hvad der giver C.-Arterne Værdi som Prydbuske,
er endvidere de hos flere af dem ret smukke, smaa,
oftest hvide Blomster, men især de smaa,
bærlignende, røde eller sorte Frugter, som bliver
siddende paa Buskene hen paa Efteraaret eller hos
nogle hele Vinteren. <sp>C. acuminata</sp> Lindl.,
Himalaya, af høj, opret Vækst; Bladene smukt
mørkegrønne, Blomsterne smaa, rødlig-hvide, og
Frugten skinnende rød. Varieteten <sp>C. a.
Simonsii</sp> (C. Simonsii hort.) er meget smuk,
noget lavere af Vækst, med læderagtige, smaa,
glinsende Blade og skinnende koralrøde Frugter, som
bliver siddende til henad Vinteren; en meget
værdifuld Busk. Varieteten <sp>C. a. prostrata</sp> (C.
Davidiana C. horizontalis) er en ganske lav, til Dels
langs Jorden eller mellem Stenene paa en Stenhøj
udstrakt Busk med læderagtige, næsten
stedsegrønne smaa Blade og smukke røde Frugter til
henad Vinteren. Meget værdifuld. <sp>C. affinis</sp>
Lindl., Himalaya; en meget høj og bred, men ikke
altid helt haardfør Busk. Den har hvide Blomster
i store Halvskærme i Juli og mørkerøde Frugter,
der holder sig til henad Vinteren. — <sp>C. frigida</sp>
Wall., Himalaya; en høj, den foregaaende i
Udseende og Forhold lignende Busk med hvide
Blomster og mørkerøde Frugter. — <sp>C. lucida</sp> Schlecht.
(C. acutifolia Lindl.), Sibirien; mellemhøj eller
høj, bred Busk med smukke, elliptiske,
mørkegrønne, glinsende Blade, temmelig uanselige,
rødlige Blomster og smukke, runde, sorte Frugter. —
<sp>C. multiflora</sp> Bge., Sibirien, Kaukasus;
mellemhøj Busk; Blomsterne er smaa, hvide og
dækker helt de bueformede, bøjede Grenes Overside.
Frugten er skinnende rød; en meget værdifuld
Busk. — <sp>C. nigra</sp> Wahlenb., Nordeuropa; lav
eller mellemhøj Busk med uanselige, rødlige
Blomster og smukke, kulsorte Frugter. — <sp>C.
Pyracantha</sp> Spach. (Pyracantha coccinea Roem.),
Ildtorn, Sydeuropa, Orienten; mellemhøj Busk med
ovale, det meste af Vinteren grønne Blade; i Juni
hvide Blomster i mangeblomstrede Halvskærme, og
hvad der, i Forbindelse med de næsten stedsegrønne
Blade, især giver Busken højt Værd som
Prydbusk, er de skinnende røde, runde Frugter, der
hele Vinteren igennem ofte i Mængde pryder
Busken. Varieteten <sp>C. P. Lalandii</sp> udmærker
sig ved mere opret Vækst, større Blomsterskærme
og noget mere orangerøde Frugter. — <sp>C.
tomentosa</sp> Lindl., Europa; lav eller mellemhøj Busk
med bredt-ovale, filtede Blade, hvidlig-røde
Blomster og skinnende røde, ret holdbare Frugter. — <sp>C.
vulgaris</sp> Lindl., Europa og Sibirien. Hos os vild
paa Bornholm og ligeledes vildtvoksende i Norge
og Sverrig. Lav eller mellemhøj Busk med
bredt-ovale Blade, uanselige, rødlige Blomster og smukke,
men tidligt affaldende, røde Frugter. — De
følgende to Arter har stedsegrønne Blade. <sp>C.
microphylla</sp> Wall., Himalaya; en lille, langs med
Jorden fladt udstrakt Busk, med ganske smaa, aflange,
læderagtige, stedsegrønne, glinsende mørkegrønne
Blade, smaa, hvide Blomster og skinnende røde,
runde Frugter, der bliver siddende hele Vinteren
paa Busken; meget værdifuld. — <sp>C.
rotundifolia</sp> Wall., Himalaya; en ganske lav Busk med
kredsrunde, læderagtige, stedsegrønne, glinsende
mørkegrønne Blade, hvide Blomster og røde
Frugter, der holder sig længe; ligeledes meget
værdifuld.
A. B.

<sp>Anvendelse:</sp> Under passende Forhold er
de løvfældende og halvt stedsegrønne C. gode
Busketplanter og giver i Almindelighed ret
iøjnefaldende Afveksling baade ved Habitus, Blomster og
Frugt. De virker bedst, naar de plantes tre eller
flere samlede. C. acuminata og især C. a.
Simonsii og C. Pyracantha er om Efteraaret og Vinteren
pyntelige som fritstaaende paa mindre Plads og i
stedsegrønne Grupper og bør, saa lidt som flere af
de andre Arter, savnes i Grupper, hvormed man
ved Løvfaldstid tilsigter speciel dekorativ Virkning
ved Sirfrugter. C. microphylla og C. rotundifolia
er anvendelige paa Stenhøje og Skraaninger, som
Bunddække i Skygge, i Forgrunden af stedsegrønne
Grupper o. s. v. <sp>Kultur:</sp> C. formeres ved Frø,
Aflægning og Stiklinger af grønt Træ. Frøet saas
om Efteraaret straks efter Modning, men ligger
desuagtet for flere Arters Vedkommende et Aar
over i Jorden. Saaledes spirer C. lucida 1., C.
tomentosa 2. og C. a. Simonsii delvis 1. og 2.
Foraar. Aflæggere af C. affinis og C. frigida bruger
som Regel 2 Aar til fornøden Roddannelse, men
denne Formeringsmaade bør alligevel foretrækkes
for disse Arter. C. acuminata prostrata,
microphylla, pyracantha, rotundifolia m. fl. formeres let
ved grønne Stiklinger under Glas, de stikkes i
Septbr.-Oktbr. i stærkt sandblandet Jord i
Kasser eller Potter, som holdes frostfrit, og de vil i
Løbet af det følgende Foraar danne Rødder.
Roddannelsen fremmes, naar de i Marts kan stilles ind
i et varmt Drivhus ell. en Bænk. Planter, der er
tiltrukne paa denne Maade, er mere haardføre end
Planter af Frø og bærer tidligere de pyntelige
Frugter. Unge Planter af C. studses i Roden, efter
Omstændighederne ogsaa i Toppen, ligegyldigt
hvilken Formeringsmaade der er anvendt, og udplantes
om Foraaret. C. ac. Simonsii, multiflora,
rotundifolia m. fl. kan paa Friland podes paa Sorbus
Aucuparia-Stammer og er i passende Højde pyntelige
Smaatræer. C. ynder let, muldet Jord, de
løvfældende fudt Sollys, og Arterne fra varme
Himmelstrøg tillige beskyttet Plads.
J. B.

De stedsegrønne C. kan i Norge kun dyrkes i
Landets sydligste Egne, hvorimod de halvt
stedsegrønne er mere haardføre. For det nordenfjældske
er især de sibiriske Arter, navnlig lucida, at
anbefale.
N—k.
</chapter>

<chapter name="Cotula">
<b>Cotula</b> (Compositæ). De Arter, der har
Betydning for Havebruget, er fleraarige Planter, hvis
Stængler er nedliggende og rodslaaende, hvorved
Planterne bliver ganske lave og tæppedannende.
Bladene er gerne fjersnitdelte, Blomsterne
ubetydelige i Kurv. <sp>C. pyrethrifolia</sp> Hook. fil. og <sp>C.
squalida</sp> Hook fil. begge fra Ny Zeland.
<sp>Kultur</sp> og <sp>Anvendelse:</sp> Plantes paa Stenhøj
paa jævne eller skraa Flader, stiller ingen særlige
Fordringer til Jordbunden. Formeres ved Deling.
A. L.
</chapter>

<chapter name="Cotyledon">
<b>Cotyledon</b> (Crassulaceæ), Koldhusplante
(Pachyphytum). En Slægt, der staar Echeveria meget nær.
<sp>C. linguæfolia</sp> Lem., Meksiko, 50 cm høj
med blanke, blaagraa Blade og straagul Blomst i
Juli. <sp>C. orbiculata</sp> L., Kap, 1 m høj med
hvidgraa, melede Blade og hængende, rød Blomst
i grenet Klase, Juli. <sp>C. pachyphyta</sp> Bak.,
Meksiko, rosetstillede, tykke, stærkt melede Blade
og karminrød Blomst hele Vinteren. <sp>Kultur:</sp>
Formeres let ved Frø og Stiklinger, der først maa
ligge og tørre paa Saarfladen, men slaar da let
Rødder i en sandet Lerjord. Sparsom Vanding, og
navnlig maa man om Vinteren paase, at der ikke
kommer Vand paa Stængelen eller Bladene.
F. E.
</chapter>

<chapter name="Crambe">
<b>Crambe</b> (Cruciferæ), <sp>C. cordifolia</sp> Stev.,
Kaukasus, Staude, c. 1,50-2 m høj med store
hjerteformede, indskaarne Blade og stor, meget forgrenet
Blomsterstand med smaa, hvide Blomster i
Juni-Juli. Kan anvendes fritstaaende paa Plæner, men
efter Blomstringen taber den sig snart. <sp>Kultur:</sp>
Formeres ved Frø og Deling. Dyrkes i kraftig
Jord og gødes godt, for at man kan erholde
kraftige Planter med store Blade.
G. B.
</chapter>

<chapter name="Crambe maritima">
<b>Crambe</b> <sp>maritima</sp> se <sp>Strandkaal</sp>.
</chapter>

<chapter name="Crassula">
<b>Crassula</b> (Crassulaceæ), (Rochea), Koldhusplante.
<sp>C. coceinea</sp> L., Kap, med højrøde Blomster i en
skærmformet Kvast, Juli, er den almindeligst
dyrkede og mest anvendelige Art. <sp>C. falcata</sp>
Wendl., Kap, gullig-røde Blomster; Efteraar.
<sp>Kultur:</sp> C. coccinea formeres i Juni eller Juli ved
Stiklinger, som efter at være tørrede paa
Snitfladen sættes enkeltvis i de mindste Stiklingpotter
i stærkt sandblandet Græstørvjord og Lyngjord og
anbringes paa afbrugt Varmebed. Luften holdes
sluttet, og der skygges, indtil Stiklingerne har
Rødder, hvorefter der gives stadig mere Luft for at
holde Væksten tilbage. Overvintring sker i
Koldhus paa en lys Plads, f. Eks. Hængehylde. I Febr.
eller Marts, naar Stiklingerne er komne i Vækst,
omplantes de i 13 cm
Urtepotter, og naar et
halvvarmt Varmebed
er disponibelt, flyttes
de dertil. Naar
Stængelen er 12-15 cm
høj, brækkes Spidsen
af, og hvis enkelte af
de derefter
fremkommende Skud skulde
udvikle sig paa de
øvriges Bekostning,
knibes de, og
fremkommer de i for stort
An-tal, udtyndes de til
10-15 Skud. Der gives
rigelig Luft; hen paa
Sommeren aftages
Vinduerne og lægges
kun paa i
vedholdende Regnvejr. De
overvintres i Koldhus paa
en lys Plads og
vandes sparsomt, men
Rødderne maa dog
ikke fortørre, da
Bladene derved bliver
slappe og skrumper
ind, hvilket Planten
som oftest ikke
forvinder. Naar Væksten i Jan. eller Febr.
begynder, omplantes de i 16 cm Potter og maa fra den
Tid helst have Plads i et Sadeltagshus, da
Skuddene nu forlænger sig stærkt og i ensidigt Lys
krummer sig meget, saa at de ikke er i Stand til
at bære Blomsterstanden, der hos C. coccinea bliver
synlig i Maj og er fuldt udviklet i Juni. Under
Blomstringen behøves rigeligere Vanding, af og til
med flydende Gødning, og Planterne maa ikke
komme til at hænge, da Blomsterstængelen ikke
har Evne til at rette sig helt igen. Opbinding er
nødvendig, men bør indskrænkes til det mindst
mulige; allerede ved Omplantningen bindes
Stammen til en kort, tyk Stok. Jordblanding:
Halvdelen Græstørvjord, Resten Kompostjord, gammel
Gødning og Sand. Afblomstrede Planter er uden
Værdi, da de vil fordre 2 Aars Kultur for at
blomstre igen; derimod vil Planter, der ikke blomstrer
i andet Aar, ved samme Behandling som det
foregaaende Aar blomstre næste Aar. C. falcata
formeres om Foraaret ved Stiklinger af Sideskud
eller Blade med tilhørende Knop. Af Hensyn til de
kødfulde Blade kræver de mere Omhu og maa
henligge nogen Tid, indtil de er tørre paa Saarfladen.
Andet Efteraar kan de være blomsterdygtige.
P. F.
</chapter>

<chapter name="Cratægus">
<b>Cratægus</b> (Pomaceæ), Tjørn (d.), Hagtorn (s. og
n.), haardføre, smaa Træer eller høje Buske, især
værdifulde som Prydtræer paa Grund af de
smukke, som oftest i anselige Halvskærme
samlede, hvide, sjældnere røde Blomster, der
fremkommer først paa Sommeren, hovedsagelig i Juni
Maaned, og de smukke, røde, sjældnere gule eller
sorte Frugter, der om Efteraaret pryder Buskene
og hos nogle bliver siddende til ud paa Vinteren.
Men ogsaa Løvet er ofte smukt, og især er dette
Tilfældet hos mange Arter, der har glinsende
mørkegrønne, næsten læderagtige Blade. Af de talrige
Arter kan nævnes: <sp>C. altaica</sp> Lge.,
Altaibjergene, har smukke, meget store, brede, ægformede,
dybt lappede Blade og runde, rødlig-gule Frugter.
— <sp>C. Azarolus</sp> L., Orienten; har dybt
femlappede Blade og store, ovale, rød-gule Frugter. —
<sp>C. coccinea</sp> L., Nordamerika. Almindelig
plantet lille Træ med opret Vækst. Bladene er store,
bredt ægformede, svagt lappede. Frugten, der er
stor, rundagtig oval og skinnende højrød, samt
oftest til Stede i stor Mængde og vedblivende paa
Træet til noget efter Løvfald, gør denne Art til en
af de allerværdifuldeste som Prydtræ. — <sp>C.
cordata</sp> Ait., Nordamerika, har bredt ægformede,
groft takkede eller svagt lappede, glinsende
mørkegrønne Blade og smaa, skinnende koralrøde
Frugter. Ved hele sin sirlige Vækst, sine smukke
mørkegrønne Blade, som holder sig uforandrede
langt ud paa Efteraaret, og ved sine skinnende
røde, til langt hen paa Vinteren holdbare Frugter
bliver ogsaa denne temmelig sjældent plantede Art
at nævne mellem de aller smukkeste. — <sp>C. Crus
galli</sp> L., Nordamerika, har stærkt udbredt,
næsten hængende Vækst. Bladene er hele, omvendt
æg-lancetformede, glinsende mørkegrønne, næsten
læderagtige, og Frugterne er temmelig store, mat
mørkerøde; en navnlig paa Grund af sit smukke
Løv og sin Vækst værdifuld Art. — <sp>C.
Douglasii</sp> Lindl., Nordamerika, har udbredt Vækst.
Bladene er ovale, groft takkede eller svagt
lappede, glinsende mørkegrønne. Frugterne er smaa,
runde, sortrøde, bløde og lidet holdbare. — <sp>C.
grandiflora</sp> C. Koch. (Mespilus Smithii D. C.
Cratæmespilus grandiflora Camus) anses i
Almindelighed for at være en Bastard imellem
Mespilus germanica og en Cratægus-Art, et ret anseligt
Træ med udbredt Vækst og oftest ganske uden
Torne. Bladene er elliptiske, groft takkede eller
svagt lappede, mørkegrønne. Blomsterne, der
sidder enlig, er store, hvide, og Frugterne er
temmelig store, rødbrune, men lidet iøjnefaldende. —
<sp>C. hiemalis</sp> Lge. med lappede Blade.
Blomstringen indtræffer senere end hos nogen af de
andre Cr. Frugten pæreformet, mørkebrun. — <sp>C.
Lavalléi</sp> Hérincq., Nordamerika, har udbredt
Vækst og faa, men lange Torne. Bladene, der er
aflangt-elliptiske, stive, næsten læderagtige og
glinsede mørkegrønne, holder sig uforandrede
langt hen paa Efteraaret. Frugterne er temmelig
store, ovale, rødlig-gule og bliver siddende paa
Træet det meste af Vinteren; en meget værdifuld
Art. — <sp>C. macracantha</sp> Lodd., Nordamerika,
har udbredt, næsten hængende Vækst, glinsende
brune, unge Skud og meget lange (5-7 cm), lidt
krummede, brune Torne. Bladene er ovale, groft
takkede, glinsende mørkegrønne, og Frugterne
smaa, runde, glinsende røde, blødkødede, men
lidet holdbare. Saavel Vækst som Torne, Løv og de
talrige Frugter gør denne til en af de
værdifuldeste Arter. — <sp>C. monogyna</sp> Jacq., enstenet
eller engriflet Tjørn, Europa; ogsaa vild i
Danmark, Norge og Sverrig; en meget almindelig
plantet og velkendt Busk eller et lille Træ. Der
dyrkes et ret betydeligt Antal Varieteter af denne

<img>Crassula coccinea.</img>
Art, hvoriblandt findes nogle af vore aller
værdifuldeste Prydbuske, de saakaldte Rødtjørn.
Fremhæves kan: <sp>C. m. fastigiata</sp>, slank,
pyramideformet Vækst. <sp>C. m. filicifolia</sp>, store,
smukke, dybt indskaarne, krusede Blade. <sp>C. m. fl.
puniceo</sp>, enkelte, mørkerøde Blomster, <sp>C. m.
fl. pleno</sp>, fyldte, hvide Blomster, <sp>C. m. fl.
roseo pleno</sp>, fyldte, rosenrøde Blomster, <sp>C. m.
Pauls New Double Scarlet</sp>, har fyldte,
stærkt karmesinrøde Blomster, <sp>C. m. fructu
aureo</sp> (Hørsholm) har skinnende gule Frugter.
— C. nigra Wald. & Kit., Ungarn, har opret
Vækst. Bladene er dybt lappede og matgrønne.
Blomsterne er først hvide, senere rødlige.
Frugterne er smaa, runde, glinsende sorte og
blødkødede. — <sp>C. oxyacantha</sp> L., Almindelig
Hvidtjørn, Europa; ogsaa vild i Danmark, Norge og
Sverrig; almindelig plantet og velkendt høj Busk
eller lille Træ. Af denne findes der muligvis,
ligesom af C. monogyna, saavel fyldtblomstrede hvide
som fyldt rødblomstrede Varieteter, der i Handelen
og i Haverne i saa Fald gaar i Flæng med og
under de samme Navne som de tilsvarende
Varieteter af C. monogyna, fra hvilke det maaske
ogsaa ofte kan have sin Vanskelighed bestemt at
adskille dem. — <sp>C. pinnatifida</sp> Bge.,
Nordkina, Japan, har meget smukke, store,
langstilkede, meget dybt fligede Blade og store,
pæreformede, mørkerøde, ejendommeligt hvidtpunkterede
Frugter. — <sp>C. prunifolia</sp> Poir., Nordamerika.
De unge Grene er smukt glinsende brune, og
Tornene temmelig lange. Bladene er ovale, noget
læderagtige, glinsende mørkegrønne; Frugterne er
smukt røde; saavel paa Grund af sit Løv som ved
sine Frugter en af de smukkeste Arter. — <sp>C.
punctata</sp> Jacq., Nordamerika. Lille Træ med
udstaaende askegraa Grene og ægformede, groft
takkede, matgrønne Blade. Frugterne er store,
ovale, mat skarlagenrøde, gult punkterede, men
tidligt affaldende. Varieteten <sp>C. p. fructu
aureo</sp> har gule Frugter. — <sp>C. rotundifolia</sp>
Moench., Nordamerika, har rundagtig-ægformede,
groft takkede, glinsende mørkegrønne Blade og
lange Torne. Frugterne er temmelig store, smukt
røde. — <sp>C. sanguinea</sp> Pall., Sibirien. Bladene
er ægrunde, lappede. Frugterne er smaa,
skinnende mørkerøde. — <sp>C. tanacetifolia</sp> Pers.,
Orienten, har stiv, opret Vækst. Bladene er smaa,
dybt fligede, matgrønne, behaarede. Frugterne er
store, runde lysegule, men tidligt affaldende.
A. B.

<sp>Anvendelse:</sp> C. er en Planteslægt, der er
brugbar saa godt som i enhver Have. I Parker og
store Haver hører C. kun undtagelsesvis hjemme
i den egentlige Hovedbestand, men bør derimod
ikke savnes i fri Grupper, som Led af disse eller
som fritstaaende, da de ikke alene ved Vækst og
Form er karakteristisk afvigende fra de større
Træer, men pynter og opliver ved deres Blomster
om Sommeren og ved deres Frugter om Efteraaret,
medens de samtidig er Tilholdssted for mange
Sangfugle. Arterne med smukke Frugter er
uundværlige i Grupper, der sammenplantes for
Sirfrugternes Skyld, og yder ved velforstaaet
Sammenstilling et betydeligt Bidrag til saadanne Gruppers
Totalvirkning. Man bør iagttage, at de plantes
saaledes, at Bærrene faar fuldt Dagslys og kan ses
fra Syd. De stærktvoksende Arter, som C.
Douglasii, punctata, coccinea, sanguinea, Pauls New
Scarlet m. fl. tiltrækkes let som stammede
Krontræer og er vel egnede til smaa Alleer. En af de
bedste til dette Brug er dog C. monogyna
fastigiata, som ved ringe Hjælp danner smaa, faste,
pyramidale Træer med Grene fra Grunden og ikke
som de andre behøver Opbinding. Anvendelsen af
C. monogyna til Hæk er vel kendt. <sp>Kultur:</sp>
C. formeres ved Frø, som saas om Efteraaret
straks efter Modningen og ligger et Aar over;
bedre er det at opbevare Frøet det første Aar
nedlagt lagvis med fugtigt Sand i Kasser, udgravede
eller murede Kuler. Vil man fremskynde
Spiringen med det Formaal at faa Planter første Aar,
kan man lægge Frøet i Bunke i et indrammet og
tildækket Rum i en frostfri Kælder, hvor det da
hurtig vil tage Varme. Kun maa man i saa
Tilfælde nøje paase, at Varmen ikke bliver saa stærk,
at Spiringen begynder, før Udsæd kan finde Sted.
De her angivne Tider, som medgaar til Spiringen,
passer dog ikke altid. Vejret har megen
Indflydelse, og undertiden ligger saa meget Frø et Aar
længere end angivet, at det lønner sig at lade
Frøbedene ligge et Aar endnu, efter at det første
Hold Planter er optaget. De enaarige Planter
optages som Efteraaret, sorteres efter Størrelse,
studses i Rødderne, indslaas om Vinteren og plantes om
Foraaret i 5-7 Rækker paa 1,20 m brede Bede,
hvor de efter Art og Formaal staar i 1-2, højst
3 Aar. Planter til Hæk bør kun staa 1-2 Aar.
De fremmede Arter, saavel som Varieteterne,
formeres ved Okulation paa C. monogyna. Til
Grundstammer vælges kraftige, lige, 3/4-1 cm tykke
Planter, hvis Smaagrene paa Stammen afskæres i
en Højde af c. 30 cm, og de lange Sidegrene
foroven indstudses, hvorefter de om Foraaret
udplantes i Rækker i 80-100 cm Afstand i rigt gødet,
kraftig Jord og okuleres i Aug. Om Vinteren
eller i det tidlige Foraar, straks efter Ophør af
Frost og Sne, nedskæres de til godt 30 cm Længde,
og Basten aftages. Naar de ægte Skud har naaet
c. 10-15 cm Længde eller i alt Fald, medens de
endnu er bløde, bindes de til Grundstammen,
hvilket sker for at rette dem og for at holde dem
fast. Arter, som har Tilbøjelighed til stærk
Forgrening og skæv Vækst, og hvoraf man alligevel
vil tiltrække stammede Eksemplarer, rettes ved
Indstudsning af Sidegrenene og Opbinding til
Stokke, hvilket ellers først sker ved de aargamle
Skud, hvor saadant behøves. Den følgende Vinter
indskæres Skuddet til 2/3 af sin Længde for at give
kraftige Skud til Krondannelsen; ønskes højere
Stammer, bortskæres 2-3 af de øverste Knopper
efter Indskæringen, og der fremkommer herved en
lille Stab, hvortil det kraftigste Skud opbindes,
medens de øvrige skæres paa Sporer 1. og 2. Aar
og fjernes, efterhaanden som Stammen opnaar
tilstrækkelig Styrke. Ved Vinterbeskæring 2. Aar
indskæres 3-4 af de stærkeste Grene paa 6-8 cm
Længde, og Resten fjernes. Svagtvoksende og
hængende Arter okuleres i Stamhøjde paa
stærktvoksende Varieteter af C. monogyna, som Pauls New
Scarlet og C. coccinea, hvilken sidste afgiver et
fortrinligt Underlag til dette Brug. C. bør
udplantes efter 3, højst 4 Aars Forløb eller omskoles,
da de ellers ved Omplantning standses for meget
i Væksten og svækkes.
J. B.

I Kystegnene i det sydlige Norge holder alle C.
sig godt. For de nordenfjældske Egne og i
Indlandet er kun de haardføreste Arter at anbefale,
navnlig C. sanguinea, som trives baade paa
Steder med Indlandsklima og i Nordland.
N—k.

<sp>Drivning af Cratægus</sp>. Hertil
anvendes hovedsagelig C. monogyna Pauls Scarlet.
Formeringen foregaar ved Forædling paa C.
monogyna, og naar disse Forædlinger efter 3 Aars
Forløb er blevne smukke velformede Buske,
foretages Indplantningen i Potter om Efteraaret. De
kultiveres den paafølgende Sommer i Potter og
er saa tjenlige til Drivning i den kommende
Vinter.
L. A.
</chapter>

<chapter name="Crepis">
<b>Crepis</b> (Compositæ), enaarige Sommervækster,
anvendelige til Blomsterbede, Rabatter og
Afskæring. <sp>C. barbata</sp> L. (Tolpis b. Gaertn.)
Christøje, Sydeuropa; 30-50 cm; svovlgul med brun
Midte. <sp>C. rubra</sp> L., Sydeuropa; 30-35 cm;
rosenrøde Blomster i Juni-Septbr. <sp>C. r. fl. albo</sp>,
hvid. <sp>Kultur:</sp> Saas i April-Maj paa
Voksestedet, udtyndes til 25-30 cm Afstand. Ynder fuld
Sol. Frøets Spirekraft 2-3 Aar; Spiring i Løbet
af 1-2 Uger.
L. F.
</chapter>

<chapter name="Crinum">
<b>Crinum</b> (Amaryllidaceæ), Varmhus. Blandt de
smukkeste kan nævnes: <sp>C. amabile</sp> Don.,
Sumatra, med vellugtende, røde Blomster om
Vinteren; en af de allerbedste. <sp>C. americanum</sp> L.,
Sydamerika, og <sp>asiaticum</sp> L., Ostindien, hvide
Blomster. <sp>C. erubescens</sp> Ait., trop. Amerika,
<sp>C. giganteum</sp> Andr., Sydafrika. <sp>C. Moorei</sp>
Hook. (C. Makoyanum Carr.), Sydafrika, lysrosa,
meget smuk, kan nøjes med halvvarmt Hus i
Blomstringstiden og kræver fuldstændig Hvile, f. Eks.
i et halvvarmt Skur, fra Efteraaret til sidst paa
Vinteren, har mægtig store Løg og en anselig
Bladkrone. <sp>C. Macowanii</sp> Bahn., Natal, hvid
med purpur; trives halvvarmt eller koldt. <sp>C.
ornatum</sp> Herb., Ostindien. <sp>Kultur:</sp> Formeres
ved Sideløg, der kan fradeles ved Omplantningen.
C. er mægtige Amaryllideer med store Løg, der
beholder deres Blade og Rødder i Hviletiden, som
indtræder nogen Tid efter Afblomstringen; de maa
derfor ikke helt udtørre under denne. De kræver
en kraftig, humusrig Jord, omplantes kun hvert
2. Aar, eller endnu sjældnere, med 1/3 af Løget i
Jorden. Flyttes i Septbr. i Vinterkvarter paa en
lys Plads i et tempereret Varmhus, hvor de
vedblivende sprøjtes indtil Blomstringen; dette
gælder dog ikke C. Moorei og andre sydafrikanske
(capske) Arter, der skal hvile i Vintertiden.
Blomstringstiden er noget variabel for de forskellige
Arter — gamle Løg kan give Flor et Par Gange
om Aaret — men Vinterblomstring kan for de
fleste tilstræbes ved Kulturen. Ved
Omplantningen maa de tykke Rødder ikke gerne
beskadiges.
M. H.

<sp>Crinum Powelli</sp>, Hort., Staude; er en
Krydsning mellem de kapske Arter C. longifolium
og Moorei, ca. 1 m, Juli-Aug., store mørkrosa
Amaryllisblomster. <sp>C. P. album</sp>, sart hvide
Blomster. C. P. er meget smukke Gruppelanter eller
plantede i Nærheden af Vand. <sp>Kultur:</sp> C.
fordrer Sol, en dybtbearbejdet næringsrig Jord og
meget Vand i Vækstperioden; naar de staar urørte
i nogle Aar, kan de udvikle sig til sande
Pragtplanter; bør vinterdækkes godt med tørt Materiale.
Formeres ved Afbrydning af unge Sideløg eller
ved Frø, om dette kan skaffes.
C. V. L.

<img>Crinum Moorei.</img>
</chapter>

<chapter name="Crioceris">
<b>Crioceris</b> se <sp>Aspargesbillen</sp>.
</chapter>

<chapter name="Crocosmia">
<b>Crocosmia</b> (Iridaceæ) (Montbretia). Omtrent
haardføre Knoldvækster, der blomstrer i
Eftersommeren. <sp>C. aurea</sp> Planch., Kap, 40-100 cm, gule
Blomster. Fra denne nedstammer en Del
Varieteter, hvoraf <sp>C. a. imperialis</sp> har større
Blomster end Arten, og <sp>C. a. maculata</sp> har brune
Pletter ved Grunden af Kronbladene. Ved
Krydsning mellem C. aurea og de nærstaaende, ligeledes
fra Kap stammende Tritonia-Arter, især T. Pottsii,
er i de senere Aar frembragt en Række smukke
Hybrider med meget store Blomster i Farveskalaen
fra bleggul til dyb brunrød. <sp>Etoile de Feu</sp>,
skarlagenrød, <sp>Fire King</sp>, skarlagenrød,
<sp>George Davison</sp>, orangerød, <sp>Lady
Hamilton</sp>, gul, <sp>Rosea</sp>, blegrød, <sp>Solfatare</sp>,
lysgul, <sp>Tigrida</sp>, guldgul, <sp>Germania</sp>,
orangerød. <sp>Kultur:</sp> C. formeres ved Sideknolde, der
i rigelig Mængde danner sig i Løbet af
Sommeren. Knoldene kan enten lægges i April frit paa
Blivestedet eller i Potter 6 à 7 sammen, for
senere at udplantes. De ældre Varieteter kan
forblive ude om Vinteren, naar Jordbunden ikke er
for fugtig, og naar de dækkes lidt for Frosten, f.
Eks. af deres egne visne Blade. Det sikreste og
for Blomstring heldigste er imidlertid at optage
Knoldene, fjerne Toppen og gemme dem frostfrit.
De nævnte nyere Hybrider vokser stærkt under
gode Forhold, men er ellers betydelig mere kælne
end de ældre Sorter. Anvendelsen af C. er meget
alsidig, idet de egner sig lige udmærket til
Afskæring og til Udplantning, enten som hele
Grupper og Kanter eller ogsaa spredt i Rabatter. En
smuk Anvendelse er paa en Bund af Viola cornuta
eller lignende lave Planter at anbringe C. spredt
i Smaaklynger paa 6 à 7 Individer.
G. N. B
</chapter>

<chapter name="Crocus">
<b>Crocus</b> (Iridaceæ), Safran, Staude med Knold. I
Marts-April blomstrer: <sp>C. aureus</sp> Sibth.,
Sydeuropa, stor, gul, <sp>C. susianus</sp> Ker.-Gawl.,
Lilleasien, lav, guldgul, brunstribet, <sp>C. vernus</sp> All.,
Syd- og Mellemeuropa, blaa og hvid i mange
Nuancer. I Septbr.-Oktbr. blomstrer: <sp>C. sativus</sp>
L., Safran, Grækenland, Lilleasien, purpur-violet.
<sp>C. speciosus</sp> Bieb., Kaukasus, smuk blaa med
mørke Aarer. <sp>C. zonatus</sp> J. Gay., Lilleasien,
lysviolet. Er alle c. 15 cm høje. Anvendes til
Indfatning om Blomsterbede, Rabatter og
Busketter samt spredt i Græsplæner.
G. B.

<sp>Kultur af Crocus</sp>. Crocus formeres ved
Knoldyngel og bør dyrkes paa sandmuldet ikke
for tør Jord. Knoldene lægges i
September-Oktober c. 10 cm dybt paa 1 m brede Bede med c.
25 cm mellem Rækkerne, som sættes paa tværs
af Bedet, og c. 6-10 cm mellem Knoldene efter
disses Størrelse, dog med de allermindste Knolde
udsaaet ganske tæt som Ærter. Lægningen
foretages nemmest ved med Skovl eller Spade at
afgrave det første Bed i 10 cm Dybde, og jævne
Bunden med Bagen af en Rive. Nu afmarkeres
Rækkerne, og Knoldene lægges som angivet, for
derefter at dækkes med Jorden fra næste Bed, som
afgraves og fortsættes paa samme Maade. Bedene
dækkes om Vinteren med et ganske tyndt Lag
gammel Gødning eller Rør; dækkes de med Rør,
aftages disse igen i det tidlige Foraar, naar den
værste Frost kan tænkes overstaaet, Gødningen
kan blive liggende. Knoldene optages hvert Aar
i Juni-Juli, lægges paa Hylde paa luftigt Sted
for at eftertørres. Ved Afpudsningen, som først
foretages naar Knoldene er tørre, sorteres disse i
4-6 Størrelser, hvoraf de allerstørste anvendes til
Moderknolde, anden Størrelse til Drivning, tredie
Størrelse til Have, de mindre og smaa til
Viderekultur.

<sp>Drivning af Crocus</sp>. Fra <sp>C. vernus</sp>
All. nedstammer største Delen af de dyrkede
Former undtagen de gule, der stammer fra <sp>C.
aureus</sp> Sibth. og <sp>C. sulphureus</sp> Ker.-Gawl.:
Blomsternes Farve er hvid, blaa eller stribet i
disse Farver, og gul. <sp>Kultur:</sp> Knoldene
lægges i Septbr.-Oktbr. i Skaale, Potter eller Kasser
og saa dybt, at deres Spids er helt dækket med
Jord. De gennemvandes grundigt og henstilles
nedgravet paa Friland under et c. 10-12 cm dybt
Jorddække, hvor de forbliver til de efterhaanden
sættes til Drivning. Drivningen kan paabegyndes
i Begyndelsen af Januar, og vil ved Drivning i
10-12° C. vare 13-14 Dage, senere i Februar
6-8 Dage. Afdrevne Knolde har ikke stor Værdi,
kan dog efter Drivningen henstilles køligt for at
eftermodnes og anvendes til Udplantning paa
Friland. Af Sorter med de største Blomster og
smukkeste Farver skal nævnes: <sp>Julia Culp</sp> og
<sp>Purpurea grandiflora</sp>, purpur; <sp>King of
the Blues</sp>, mørkblaa; <sp>Lilaceus</sp>, lilla;
<sp>Kathleen Parlow</sp>, <sp>King of the Whites</sp>, og
<sp>Mammouth</sp>, hvid; <sp>King of the Striped</sp>,
lilla violetstribet; <sp>Pallas</sp>, violetstribet;
<sp>Madame Mina</sp> og <sp>Sir Walter Scott</sp>,
hvidstribet; <sp>Mammouth</sp>, gul.
Chr. D.

<img>Crocus speciosus.</img>
</chapter>

<chapter name="Cronartium">
<b>Cronartium</b> se <sp>Filtrust</sp>.
</chapter>

<chapter name="Croton">
<b>Croton</b> se <sp>Codiæum</sp>.
</chapter>

<chapter name="Crucianella">
<b>Crucianella</b> (Rubiaceæ), <sp>C. stylosa</sp> Trin.,
Persien, c. 15-20 cm høj Staude, rosenrøde
Blomsterhoveder i Juli-Septbr. Har kransstillede Blade og
talrige, nedliggende, rodslaaende og atter
opstigende Stængler. Anvendes paa Stenhøje, til smaa
Bede og Indfatninger. <sp>Kultur:</sp> Formeres ved
Frø og Deling. C. maa, for at kunne overvintres,
dyrkes paa en solrig, tør, beskyttet Plads, men
behøver i Reglen ikke Dækning.
G. B.
</chapter>

<chapter name="Cryptanthus">
<b>Cryptanthus</b> (Bromeliaceæ), Varmhusplanter;
lavere end de andre almindeligt dyrkede
Bromeliaceer. <sp>C. acaulis</sp> Beer, Sydamerika;
brunlig-grønne Blade, hvidpunkterede; hvide Blomster. <sp>C.
zonatus</sp> Beer, Brasilien; brune Blade med
hvidlige Tværstriber paa Oversiden, helt hvide paa
Undersiden; hvide Blomster. <sp>Kultur:</sp> Formeres
ved Sideskud, der fremkommer i rigelig Mængde
efter Blomstringen. Dyrkes i Lyng- og Markjord
i smaa Potter i Varmhus; se for øvrigt Billbergia.
M. H.
</chapter>

<chapter name="Cryptogramma">
<b>Cryptogramma</b> (Polypodiaceæ) (Allosorus).
Frilands- og Koldhusbregne. <sp>C. acrostichoides</sp>
R. Br., Nordamerika, <sp>C. crispum</sp> R. Br.,
Nordeuropa, er ogsaa anvendelig som Potteplante i
Koldhus. <sp>Kultur</sp> se Bregnekultur.
M. H.
</chapter>

<chapter name="Cryptomeria">
<b>Cryptomeria</b> (Taxodiaceæ), Naaletræ til Friland.
<sp>C. japonica</sp> Don., Japan; i sin Hjemstavn et
højt Træ. Det er hos os paa gunstig Vokseplads
fuldstændigt haardført og kan udvikle sig til
anselige, smukt formede, slank kegleformede Træer (20
Aar gl. Træer i den forstbotaniske Have er 12 m
høje). <sp>C. j. elegans</sp> Veitch. er en fra
Hovedarten i Udseende meget afvigende Varietet,
ligesom forklaret under Chamæcyparis, sandsynligvis
en Ungdomsform, der er mindre haardfør end
Hovedarten, og i Reglen kun bliver en lavere Busk
hos os.
A. B.

<sp>Anvendelse:</sp> For at opnaa nogen Størrelse
paa Friland kræver C. let, sandet Jord, lun,
beskyttet Plads og godt Afløb for al staaende
Fugtighed i Jorden. Dækning er ofte nødvendig i den
unge Alder. <sp>Kultur:</sp> C. formeres ved Frø af
sidste Aars Høst. Frøet saas i Potter i Hus, og
Planterne overvintres de første Aar frostfrit.
Varieteten formeres ved Stiklinger eller Podning paa
Hovedarten paa samme Maade som angivet for
Chamæcyparis.
J. B.
</chapter>

<chapter name="Cryptopyrum">
<b>Cryptopyrum</b> (Gramineæ), <sp>C. Richardsonii</sp>
Haydn., enaarigt Sirgræs, anvendeligt til saavel
friske som tørrede Buketter; 25-35 cm; saas i
April-Maj paa Voksestedet.
L. F.
</chapter>

<chapter name="Cucumis">
<b>Cucumis</b> (Cucurbitaceæ). <sp>C. Anguria</sp> L.,
Arada-Agurk, Sydamerika; 1-1 1/2 m; smaa, grønne,
gulstribede eller bleggule Frugter. <sp>C. dipsaceus</sp>
Ehrenb., Karte-Agurk, Arabien; 1-2 m; smaa,
grønne Frugter med gule Pigge. <sp>C. flexuosus</sp>
L., Slange-Melon, lange, bugtede, grønne Frugter.
<sp>C. myriocarpus</sp> Naud., Stikkelsbær-Græskar,
smaa, grønne, stikkelsbærlignende Frugter. <sp>C.
odoratissimus</sp> Moench. (C. Dudaim L.),
Æble-Melon. Er alle enaarige, rankende eller
klatrende Planter, der dyrkes for de noget
ejendommelige Frugters Skyld. <sp>Kultur:</sp> Saas i
April i varm Bænk eller Potte, plantes enkeltvis i
Potte og udplantes først i Juni med 60-80 cm
Afstand. Fordrer varmt, beskyttet Voksested,
espalierede ved en Sydmur; i mindre gunstige Somre
udvikler de sig ikke godt, og Bænkkultur vil
derfor være sikrest; herfra dog undtaget C.
myriocarpus, som er mere haardfør end de andre. <sp>C.
acutangulus</sp> L. se Luffa a.
L. F.
</chapter>

<chapter name="Cucumis sativus">
<b>Cucumis</b> <sp>sativus</sp> se <sp>Agurk</sp> og <sp>Melon</sp>.
</chapter>

<chapter name="Cucurbita">
<b>Cucurbita</b> (Cucurbitaceæ). <sp>C. Pepo</sp> L.,
Almindeligt Græskar, hvoraf flere Varieteter dyrkes som
<sp>Sirgræskar</sp>. Det er enaarige, rankende eller
klatrende Planter, der dyrkes for de pyntelige
Frugters Skyld. <sp>C. P. var. aurantiiformis</sp>, gule,
appelsinlignende Frugter. <sp>C. P. var.
oviformis</sp>, smaa, hvide eller bleggule, ægformede
Frugter. <sp>C. P. var. pyriformis</sp>, smaa, grønne,
hvidlige og gullige, en- og tofarvede eller stribede,
pæreformede Frugter. <sp>C. P. var. pomiformis</sp>,
smaa, gule eller marmorerede, æbleformede
Frugter. <sp>C. P. var. verrucosa</sp>, gule eller rødlige
Frugter, besatte med Vorter. <sp>C. P. var
turbinæformis</sp>, store, fladtrykte,
forskelligtfarvede Frugter af Turbanform. <sp>Kultur:</sp> Saas i
April i varm Bænk eller Potte, plantes enkeltvis
i Potte og udplantes sidst i Maj med 75-100 cm
Afstand, enten paa flad Jord, eller hvor de kan
espalieres. Plantede paa Kompostbunken udvikler
de sig overordentlig frodigt. Ynder meget
næringsholdig Jord og rigelig Vanding i tørt Vejr.
Frøets Spirekraft 4-5 Aar; Spiring i Løbet af 8-12
Dage.
L. F.
</chapter>

<chapter name="Cucurbita som Køkkenurt">
<b>Cucurbita</b> som Køkkenurt se <sp>Græskar</sp>.
</chapter>

<chapter name="Cunuinghamia">
<b>Cunuinghamia</b> (Araucariaceæ). <sp>C. sinensis</sp>
R. Br., Kina, et lille Træ, der i Væksten ligner
Araucaria excelsa, men Bladene eller Naalene er
meget længere og bredere. Enkelte Steder kan den
under heldige Vilkaar staa paa Friland ligesom
Araucaria imbricata, men hører dog nærmest
hjemme i Koldhuset. <sp>Kultur:</sp> se Araucaria excelsa;
dog formeres den bedst ved Frø, da Stiklinger
sjældent giver gode Planter.
F. E.
</chapter>

<chapter name="Cuphea">
<b>Cuphea</b> (Lythraceæ). <sp>C. eminens</sp> Planch.,
Meksiko, enaarig Sommervækst, som Koldhusplante
fleraarig. Anvendelig til Blomsterbede og Rabatter;
30-50 cm; Blomsterne, der fremkommer i
Aug.-Oktbr., er mønjerøde forneden og grønlig-gule
foroven. <sp>C. lanceolata</sp> Ait. <sp>var. purpurea</sp>,
enaarig Sommervækst, anvendelig til Blomsterbede
og Rabatter; 40-50 cm; rosenrøde og purpurfarvede
Blomster i Juli-Oktbr. <sp>C. platycentra</sp> Benth.,
Meksiko, enaarig Sommervækst, som Koldhusplante
fleraarig. Udmærket til smaa Blomsterbede og til
Indfatning; 25-30 cm; Blomsterne, der
fremkommer i Juli-Oktbr., er granatrøde, foroven sorte med
hvid Rand. <sp>C. silenoides</sp> Ness., Meksiko,
enaarig Sommervækst, anvendelig til Blomsterbede
og Rabatter; 40-50 cm; purpurbrune Blomster i
Juli-Oktbr. <sp>C. strigulosa</sp> H. B. & K.,
Meksiko, enaarig Sommervækst, som Koldhusplante
fleraarig; Anvendelse som foregaaende; 30 cm;
orangerøde Blomster i Juli-Oktbr. <sp>Kultur:</sp> C.
lanceolata og silenoides saas i Marts-April i kold Bænk
eller Potte, prikles og udplantes sidst i Maj med
30-40 cm Afstand. De øvrige saas i Febr.-Marts
i varm Bænk eller Potte, prikles, plantes hver i sin
Potte og udplantes sidst i Maj med 20-25 cm
Afstand. Ynder fuld Sol. Frøets Spirekraft 1-2 Aar;
Spiring i Løbet af 3 Uger. De fleraarige C.
formeres ogsaa ved Stiklinger af unge Skud om
Foraaret og er ret brugbare til Pottekultur;
overvintres lyst i Koldhus.
L. F.
</chapter>

<chapter name="Cupressus">
<b>Cupressus</b> (Cupressaceæ). Stedsegrønne ret højt
voksende Træer. <sp>C. funebris</sp> Endl., Kina, er et

<img>Cupressus funebris.</img>
meget dekorativt Træ med gulliggrøn Farvetone og
let, noget hængende Vækst. Det plantes i sin
Hjemstavn paa Grave. Unge Eksempl. anvendes
undertiden som Potteplanter til Dekoration i Korridorer,
paa Trappegange og i Værelser. <sp>C.
sempervirens</sp> L., Ægte Cypres, Middelhavslandene. I sin
Hjemstavn et indtil 30 m højt Træ, som
forekommer i to Former, hvoraf Var. <sp>fastigiata</sp> med
opret søjleformet Vækst er den smukkeste og mest
anvendte. Var. <sp>horizontalis</sp> har vandret
udstaaende Grene. <sp>Kultur:</sp> Formeres bedst ved
Frø, plantes i ikke for store Potter i almindelig
god Jord, overvintres i Koldhus paa 1-5° C. og
udflyttes om Sommeren paa Friland.
G. B.
</chapter>

<chapter name="Curculigo">
<b>Curculigo</b> (Amaryllidaceæ), Varmhus. <sp>C.
recurvata</sp> Dryand., Ostindien, og dens Varietet
med hvidbrogede Blade, <sp>C. r. fol. var.</sp>, er
særdeles dekorative og taknemmelige Bladplanter til
Varmhus og Stue, med indtil 1 m lange (paa ældre
Planter) og c. 18 cm brede, graciøst buede Blade
paa Stilke af lignende Længde. De udgaar alle fra
den korte, tykke Mellemstok. <sp>Kultur:</sp>
Formeres ved Rodskud paa Undervarme, plantes i
temmelig kraftig, men sandblandet og porøs Jord med
godt Vandaftræk. Rigeligt Vand, regelmæssig
Sprøjtning og Skygge. Trives ogsaa godt i Stue,
men i Halvskygge, og egner sig derfor godt til at
udfylde Mellemrum mellem større Varmhusplanter,
f. Eks. større Palmer.
M. H.
</chapter>

<chapter name="Cyanbrinte">
<b>Cyanbrinte</b> se <sp>Blaasyre</sp>.
</chapter>

<chapter name="Cyankalium">
<b>Cyankalium</b> se <sp>Blaasyre</sp>.
</chapter>

<chapter name="Cyanophyllum">
<b>Cyanophyllum</b> (Melastomaceæ) (Miconia).
Varmhus. <sp>C. magnificum</sp> Denis., Meksiko, er en
af de mest pragtfulde Bladplanter til Varmhus,
med store, hvælvede, elliptiske, paa Oversiden
fløjelsolivengrønne, paa Undersiden purpurrøde
Blade, der sidder parvis modsatte paa den oprette
Stamme. Midtribben sølvgraa, og 2 med
Bladrandene parallele Hovedribber lysegrønne. <sp>Kultur:</sp>
Formering ved Stikning af Ledstykker med Knop
eller ved unge Skud efter Tilbageskæring af de
gamle Planter. Stiklingerne holdes under
Glasklokke paa god Undervarme. Let, porøs Jord,
Fugtighed og Varme kræves til god <sp>Kultur</sp>; Thrips
forebygges bedst ved let Overpudring med Svovl
paa Undersiden af Bladene.
M. H.

<img>Cyanophyllum magnificum.</img>
</chapter>

<chapter name="Cyathea">
<b>Cyathea</b> (Cyatheaceæ). Tempereret eller koldt
Hus. Meget smuk, stammet Bregne, der egner sig
fortrinligt til dekorativ Anvendelse i større
Bregnehus, Vinterhave eller Paradehus. De smukkeste
er <sp>C. dealbata</sp> Sw. med prægtige, fladt
udbredte, med Spidserne nedhængende Blade, og <sp>C.
medullaris</sp> Sw., begge fra Ny-Zeeland. <sp>C.
insignis</sp> Eaton. (Cibotium princeps hort.),
Vestindien, er som ældre en pragtfuld
Dekorationsplante til fri Udplantning i et større, koldt
Bregnehus; som Smaaplanter kultiveres de halvvarmt.
<sp>Kultur</sp> se Bregnekultur.
M. H.
</chapter>

<chapter name="Cycas">
<b>Cycas</b> (Cycadaceæ), Varmhusplante af
palmelignende Udseende. <sp>C. revoluta</sp> Thunb., Japan,
dyrkes almindeligt i Privatgartnerier paa Grund
af sit Værd baade som Dekorationsplante og til
Afskæring, i Handelsgartneriet nærmest kun til
Afskæring, idet de indtil 1-2 m lange Blade bruges
til Kranse ved Begravelser; til dette Brug kaldes
de fejlagtig Palmeblade eller Palmegrene. <sp>C.
circinalis</sp> L., Ostindien; har bredere Bladafsnit, er
betydelig større i alle Dimensioner og af
overordentlig dekorativ Virkning, baade som Plante og
ikke mindre dens Blade i afskaaren Tilstand til
større, saakaldte Palmedekorationer. Den bør
absolut ikke mangle i et godt Varm- eller Palmehus,
især ogsaa af den Grund, at den er lettere at
kultivere — skyder villigere ny Hold Blade — end
C. revoluta. C. circinalis holdes i Varmhuset hele
Aaret rundt, og Undervarme er ikke nødvendig —
om end gavnlig — for dens Trivsel. Den kan
efterhaanden opnaa en anselig Stammehøjde.
<sp>Kultur:</sp> Stammer uden Rod og Blade indforskrives
fra Japan, Ostindien, Brasilien og sælges i
Almindelighed efter Vægt af Plantegrossisterne. De købte
Stammer plantes i Potter eller Ballier efter
Størrelsen med rigeligt Dræn og hensættes paa stærk
Undervarme i et varmt Hus, hvor de passes med
Sprøjtning, men uden at vandes i den første Tid. I
Løbet af nogle Maaneder vil Planterne skyde et
Hold Blade, og samtidig vil Roddannelsen foregaa.
Det første Hold Blade er i Reglen mindre smukt,
begrundet paa den lange Tid, i hvilken en saadan
Stamme under Transporten maa være uden
Næring, men det næste Hold Blade, som fremkommer
Aaret efter, kan man gøre Regning paa naar fuld
Udvikling. C. holdes varmt og fugtigt og er
i alle Maader en meget taknemmelig
Varmhusplante.
M. H.
</chapter>

<chapter name="Cyclamen">
<b>Cyclamen</b> (Primulaceæ), Alpeviol. De hertil
hørende c. 20 Arter er lave, med Knold forsynede,
fleraarige, urteagtige Planter, hjemmehørende i
Alperne og Middelhavslandene. Den smukkeste og
vigtigste af Arterne er <sp>C. latifolium</sp> Sibth. &
Sm., der findes vildtvoksende paa de græske Øer
og i L. Asien og har røde Blomster om Foraaret og
store noget hjerteformede Blade med et graat
Baand. Det er dog ikke selve Arten, der dyrkes,
men en Varietet af den <sp>C. l. persicum</sp> (syn. C.
persicum Mill.), som har hvide, vellugtende, i
Svælget karminrøde Blomster og i Haverne
sædvanlig kun gaar under Navnet C. persicum. Af
denne har man i Tidens Løb tiltrukket en Mængde
Former, der paa mangfoldig Maade afviger fra
hverandre; Bladene er saaledes ofte smukt tegnede
og graabrogede, Blomsterne ofte udviklede til en
anselig Størrelse med lange kraftige Stilke,
Formen stundom forandret, dog sjældent forbedret, og
Farven varierende fra renhvid til dyb mørkerød, i
den nyere Tid er de laksfarvede (salmoneum)
særlig yndede, dernæst er Blomsterne snart ensfarvede
og snart plettede eller stribede. Ogsaa fyldte
Blomster forekommer, men disse har dog ikke saa smuk
og ædel en Form som de enkelte Blomster af
normal Type. Af de forskellige Racer af C. l.
persicum kan særlig nævnes: <sp>giganteum</sp> med
store Blomster, <sp>Papilio</sp>, Sommerfuglecyclamen
med frynsede Kronblade og <sp>Rokoko</sp> med brede,
bugtede, udbredte Kronblade. C. er en udmærket
og meget yndet Dekorationsplante til Koldhus og
Stue, fordi den kan haves i Blomst hele
Vinterhalvaaret fra Septbr. til Maj, og der tiltrækkes
derfor aarlig store Mængder C. til Salg i
Handelsgartnerierne. <sp>Kultur:</sp> C. formeres ved Frø, der
ret nøje gengiver Sorternes Ejendommeligheder.
Udsæden kan foretages i Jan.-Febr., men da man
derved ikke faar saa gode eller ensartede
Planter som ved Sommerudsæd, saas Frøet sædvanlig
i Aug.-Septbr. Det saas i Skaale i en sigtet
Blanding af lige Dele Lyng- og Bladjord og noget Sand,
Skaalene dækkes med en Glasplade, stilles paa et
halvmørkt Sted i en Varme paa c. 25° C. og
holdes jævnt fugtige. Naar Frøet er spiret, sættes
Skaalene paa et lyst Sted, og naar de unge
Planter har et kraftigt Blad, prikles de i en lignende
Jordblanding som Saajorden i Skaale eller Kasser
med c. 5 cm indbyrdes Afstand, og derefter
anbringes de tæt under Glasset i et Hus paa c. 15° C.
Om Vinteren gives der Luft i mildt Vejr,
Planterne oversprøjtes i Solskin, og omtr. i December
omprikles de. I Marts plantes de unge Cyclamen
i 8 cm Potter i samme Slags Jord som hidtil,
tilsat med lidt gammel Kogødning, derefter
anbringes de i en jævn varm Bænk, hvor der i en Uges
Tid holdes indesluttet Luft, indtil Planterne er
rodfæstede, medens de i Solskin skygges og
overbruses. Senere gives rigelig Luft. Naar Potterne
er fyldte med Rødder, omplanter man i større
Potter i en porøs Jordblanding, der passende kan
bestaa af 1 Del Græstørvjord, 1/2 Del Bladjord, 1/2 Del
Lyngjord, 1 Del gl. Kogødning og 1/2 Del Grus.
Der maa ikke plantes for fast, og den øverste Del
af Knoldene bør være over Jordfladen. Det er af
Betydning at omplante i rette Tid, før Rødderne
har dannet et tæt Væv, da Fjernelsen af dette let
kan bevirke en Standsning af Væksten og dermed
en for tidlig Blomstring, ligeledes er forsigtig og
nøjagtig Vanding nødvendig ved
Cyclamendyrkning. Behandlingen er den samme som efter den
foregaaende Omplantning, men naar Planterne er
rodfæstede, gives rigeligere Luft, da Aarstiden nu
er mildere, i Solskin skygges og sprøjtes. Sidste
Omplantning kan finde Sted i Begyndelsen af Juli
i 15-18 cm Potter og ved de mere kraftige
Planter i 18-20 cm Potter. Efter at være rodfæstede
behøver Planterne nu ikke mere Undervarme, men
stilles med rigelig indbyrdes Afstand uden at
nedgraves i en Bænk ovenpaa Stenkulsaske f. Eks.,
der gives mere og mere Luft og i Slutningen af
Juli lægges Vinduerne paa Potter eller aftages helt
om Natten, naar Vejret tillader det; saaledes
fortsættes til hen i September. Nogle Dyrkere
anvender ogsaa med Held en langt lettere Maade,
der ikke kræver saa store Mængder Hestegødning
til Anlæg af varme Bænke, idet de i Maj efter
tilstrækkelig Afhærdning udflytter
Cyclamenplanterne i kolde Karme eller Bakker, paa hvilke
Vinduerne senere aftages og kun i daarligt Vejr
lægges paa, medens der i Solskin skygges og
sprøjtes. C. tiltrukne paa denne Maade er kraftige og
haardføre og har den gode Egenskab at udfolde
alle deres Blomster selv efter Indflytning i Stue.
I Sept., naar Cyclamenplanterne har begyndt at vise
Blomster, indflyttes de i et lyst koldt Hus, hvor
de saa vil udvikle deres Blomster. Om Vinteren
holdes Temperaturen paa 7-10° C., Planterne
holdes ikke for fugtige, Vanding paa selve Knolden
maa undgaas, og der gives saa rigelig Luft, som
Hensynet til den rette Temp. tillader. Afpudsning
af raadne Blade og Blomsterknopper maa passes
omhyggeligt, for at Raaddenskaben ikke skal brede
sig. Varigheden af Cyclamenkulturen fra Saaning
til Afblomstringen er sædvanlig mellem et og to
Aar, saaledes at der hvert Aar tiltrækkes et nyt
Hold Planter, de samme Planter kan dog meget vel
dyrkes flere Aar i Træk, og i saa Fald mindskes
der med Vandingen efter endt Blomstring,
Planterne holdes ret tørre i 4-6 Uger, uden at Bladene
dog helt maa visne hen, og c. i Juni, naar
Knoldene begynder at udvikle unge Blade, omplantes
de, anbringes paa lidt Undervarme og vandes
sparsomt i Begyndelsen, hvorefter de behandles som
de unge Planter.
G. B.

<sp>Cyclamen til Frøavl</sp>. Frøet saas til
sædvanlig Tid, og Planterne behandles som til
Salgsplanter, dog at Blomstringen først foregaar i Febr.
og Marts. Det er af Vigtighed at udvælge særlig
typiske Planter, saavel i Form som Farve, samt
paase, at Bladtegningen er saa smuk som vel
mulig, og Blomsterne store og velformede. Planterne

<img>Cyclamen, Rokoko.</img>
overvintres lyst og luftigt med en Temperatur af
8-10° C., og det paases ved flittig Afpudsning at
undgaa Raaddenskab. Befrugtningen sker ved, at
man med venstre Haand holder paa Stilken lige
under Blomsten, medens man ved ganske let med
højre Haands Pegefinger at give Blomsten et Knips
faar Støvet til at falde ud paa højre Tommelfingers
Negl, som samtidig holdes under Blomsten. Arret
berøres derefter ganske let med Støvet fra Neglen.
Støvet fra en Blomst er ofte tilstrækkeligt til
15-20 Blomster. Som Hanplante udvælges den mest
ideelle, og anvendes Støvet derfra til de øvrige
Planters Blomster. Der er ingen Fordel ved at lade
alle Blomsterne paa en Cyclamen befrugte, bedst
er det at lade Planterne udvikle sine Blomster saa
rigelig som mulig, inden de udvælges, først da kan
man fuldtud bedømme dem, men derved vil en Del
af de ældste Blomster blive for gamle til
Befrugtning, hvilket imidlertid intet betyder, da færre
befrugtede Blomster giver større Kapsler og større
Frø. Naar Frøet er ansat, sættes Planterne paa
omvendte Urtepotter; de skygges let for den
stærkeste Sol, vandes forsigtig og holdes saa koldt og
luftigt som muligt, 10-12° C. Frøet modnes i
Juni, og det kendes paa, at Kapslerne aabner sig
forneden; Kapslerne af pilles med c. 5 cm Stilk og
tørres paa et tørt, luftigt Sted, udspredt saa tyndt,
at det ligger enkeltvis. Frøet maa blive i Kapslen,
til den er fuldstændig indtørret. De bedste og
kraftigste Planter faas af nyt Frø, der dog fordrer c.
6-8 Ugers Eftermodning for at spire
tilfredsstillende.
H. G.

<sp>Cyclamen for Friland</sp>. <sp>C. europæum</sp>
L., Europa, har purpurrosa, vellugtende Blomster;
Aug. til Oktbr. <sp>C. neapolitanum</sp> Tenore,
Europa, Septbr.-Oktbr., har hvide eller rosenrøde
Blomster og smukt tegnede Blade. <sp>Kultur:</sp>
Formeres ved Frø og udplantes efter et Par Aars
Kultur i Potte i Bænk, paa Stenhøjen, i muldet
Jord, i Skygge eller Halvskygge.
A. L.
</chapter>

<chapter name="Cyclanthera">
<b>Cyclanthera</b> (Cucurbitaceæ). <sp>C. explodens</sp>
Naud., Ny-Granada, hvis Frugter ved Modningen
springer op og spreder Frøet. <sp>C. pedata</sp> Schrad.,
Meksiko, 3-5 m. Begge er enaarige klatrende
Planter med ret smukt Løv og smaa, agurklignende
Frugter; anvendelige til Espaliering. <sp>Kultur:</sp>
Saas i April i varm Bænk eller Potte, plantes hver
i sin Potte og udplantes først i Juni. Ynder
letmuldet, næringsholdig Jord og varmt, solrigt
Voksested.
L. F.
</chapter>

<chapter name="Cyclobothra">
<b>Cyclobothra</b> se <sp>Calochortus</sp>.
</chapter>

<chapter name="Cydonia">
<b>Cydonia</b> (Pomaceæ), Kvæde; haardføre Buske. <sp>C.
vulgaris</sp> Pers., almindelig Kvæde, Orienten; en
høj og bred Busk, der foruden sin udstrakte
Anvendelse som Grundstamme for Pærer tillige
finder Anvendelse som værdifuld Prydbusk saavel paa
Grund af sin fyldige, udbredte Vækst og sit smukke
Løv, som især paa Grund af sine oftest talrige,
meget store, smukke, rosenrøde Blomster i Juni
og senere paa Aaret sine store, gule, vellugtende,
anvendelige Frugter. Varieteter: <sp>C. v.
maliformis</sp> har æbleformede og <sp>C. v. oblonga</sp>
pæreformede Frugter, <sp>C. v. lusitanica</sp> (portugisisk
Kvæde) har store Blade og Blomster samt meget
store pæreformede Frugter. — <sp>C. japonica</sp>
Pers. (Chænomeles japonica Lindl., Pyrus japonica
Thunb.), Japan, Kina; en mellemhøj, udbredt,
undertiden noget tornet Busk med lancetformede,
glinsende mørkegrønne Blade og før eller samtidig
med Løvspringet i Maj prægtige, store,
karmesinrøde Blomster. Der eksisterer en stor Mængde
prægtige Varieteter af denne Art med Blomster
varierende i Farver og Farvenuancer gennem
skarlagenrøde, mønjerøde, orangefarvede, kødfarvede og
rosenrøde lige til hvide og gullig-hvide. Endvidere
Varieteter med fyldte og med halvfyldte Blomster.
— <sp>C. Maulei</sp> Lawall. (Chænomeles alpina
Koehne), Japan; en meget smuk, lav Busk, der
ligner foregaaende, men er mindre baade i Vækst,
Blade og Blomster; disse sidste er prægtig
mønjerøde og i Reglen til Stede i stor Mængde.
A. B.

<sp>Anvendelse:</sp> C. vulgaris er under
Blomstringen smuk i Busketter, og som fritstaaende kan
den paa een Gang gøre Nytte som Pryd- og
Kulturtræ. C. japonica med Varieteter er lige
anvendelige i Forpartier af Busketter, som fritstaaende i
enkelte Eksemplarer eller samlede, tre eller flere
med udprægede Farver, som nivalis, Simonii,
Aurora grandiflora eller C. Maulei, og de giver en
velbygget, af Blomsterpragt straalende Hæk.
<sp>Kultur:</sp> C. japonica formeres ved Frø, som indslaas
i Grus om Vinteren, saas tidlig om Foraaret og
spirer samme Aar. De enaarige Planter studses i
Roden, prikles om Foraaret i 7 Rækker paa 1,20 m
brede Bede, staar 2-3 Aar og omplantes om
Foraaret efter Studsning i Rod og Top. Varieteterne
formeres ved Aflægning eller ved Kilepodning paa
C. vulgaris i Marts-April. Podningerne plantes i
en halvvarm Drivbænk under Glas og saa dybt, at
Forædlingsstedet kommer godt i Jorden; rodægte
Eksemplarer tillige ved Rodskud og Rodstykker.
(Se u. Acanthopanax). C. vulgaris formeres ved

<img>Cymbidium Lowianum.</img>
Aflægning paa almindelig Maade, og især for
Masseformering til Grundstammer, ved at hyppe
Jord omkring enaarige Skud. I dette Øjemed
udplantes kraftige Planter i Rækker i 60-80 cm
Afstand i god, muldet, nærende Jord og nedskæres
efter et Par Aars Vækst til Jordoverfladen for at
fremkalde unge Skud fra Grunden. Omkring disse
hyppes Jorden ved Midsommertid c. 16 cm højt,
og de vil da som Regel samme Sommer danne saa
mange Rødder, at de om Efteraaret — eller bedre
om Foraaret umiddelbart før Benyttelse — er
tjenlige til at tages fra Moderplanten. De sorteres
efter Størrelse, studses i 30-50 cm Længde og
udskoles. Næste Foraar kan de stærkeste udplantes
i Rækker til Forædling. Ved Fratagning af de
rodbesatte Skud befries Stabben tillige for Jord og
ubrugte Skud, saa at Planten uhindret kan skyde
paa ny. Jævnlig Tilførsel af Næring er
nødvendig.
J. B.

I Norge kan C. vanskeligt trives paa Steder med
Indlandsklima og heller ikke nordenfjælds.
N—k.
</chapter>

<chapter name="Cymbidium">
<b>Cymbidium</b> (Orchidaceæ). Omkring tredive meget
kraftige og anselige Epifyter med halvt
underjordiske, tykke, bladrige Bulber og sværdformede,
lange, grønne Blade. Blomsterne i lange, ofte
meterlange, elegante Klaser. Mest dyrkede er: <sp>C.
eburneum</sp> Lindl., N.-Indien, store, flødehvide,
stærkt duftende Blomster i faablomstret Klase, men
sjælden. Febr.-Marts. En usædvanlig nobel
Orchidé. <sp>C. insigne</sp> Rolfe, Annam (<sp>C. Sandenii</sp>
hort.), er en Art, som i de senere Aar er blevet
almindelig. Har store rosa-hvide Blomster i en
opret Klase. Overordentlig smuk, og vokser let. <sp>C.
Lowianum</sp> Rchb. f., Borneo, den mest dyrkede
af alle Arterne. Danner kolossale Eksemplarer med
indtil 1,50 m lange Klaser af spredt stillede, 8-10
cm store, lysegrønne Blomster med blændende hvidt
og karmesinrødt paa Læben. Blomstringstid: Hele
Foraaret. <sp>C. Mastersii</sp> Griff., N.-Indien,
ligner C. eburneum, men har mindre Blomster, som
dog er samlede i rigere Klaser. Vinteren. <sp>C.
Tracyanum</sp>, Rolfe, Birma, har særdeles smukke
rødbrune Blomster med Punkter paa Læben og
Striber. Er overordentlig smukke Snitblomster, i
Særdeleshed er Lowianum meget yndet og
anvendelig til al Slags Binderi. <sp>Kultur:</sp> I tempereret
Varmhus som Coelogyne, men maa ikke holdes tørt
om Vinteren.
Ax. Hzn.
</chapter>

<chapter name="Cynara">
<b>Cynara</b> se <sp>Cardon</sp> og <sp>Artiskok</sp>.
</chapter>

<chapter name="Cynoglossum">
<b>Cynoglossum</b> (Boraginaceæ). <sp>C.
coelestinum</sp> Lindl., Ostindien, toaarig, men dyrkes
hensigtsmæssigst som enaarig Sommervækst,
anvendelig til Blomsterbede, Rabatter og Afskæring;
30-40 cm, himmelblaa Blomster i Juli-Septbr.
<sp>Kultur:</sp> Saas i Marts-April i kold Bænk, udplantes
i Maj med 20-25 cm Afstand. <sp>C. linifolium</sp>
L. (Omphalados linifolia Moench.), Portugal,
enaarig Sommervækst, anvendelig som foregaaende
og til Indfatning; 25-30 cm; hvide Blomster i
Juni-Aug. <sp>Kultur:</sp> Saas i April-Maj paa
Voksestedet, udtyndes til 12-15 cm Afstand. Kan
ogsaa saas om Efteraaret paa Voksestedet. Frøets
Spirekraft 2 Aar; Spiring i Løbet af 8-12 Dage.
<sp>C. Omphalodes</sp> se <sp>Omphalodes verna</sp>.
L. F.

<sp>C. coelestinum</sp> til Frøavl udsaas i April i
Rækker med 30 cm Afstand. Da Sorten er konstant,
er der ingen Frasortering af falske Planter. Frøet
modner i Juli-Aug. og høstes med Segl eller Le for
at eftertørres paa Marken eller paa Stillads i Hjelm
eller Lade. Tærskes med Plejl eller Maskine.
H. G.
</chapter>

<chapter name="Cyperus">
<b>Cyperus</b> (Cyperaceæ), Varmhusplante. <sp>C.
alternifolius</sp> L., Madagaskar, 75 cm-1 m, er den
almindeligst dyrkede; af denne haves en Varietet,
<sp>C. a. fol. var.</sp>, med hvidstribede Blade. <sp>C. a.
nanus</sp> er omtrent kun halvt saa høj som Arten.
C. har lange, uledede Stængler, der i Spidsen
bærer en Bladroset, i hvis Bladhjørner de smaa,
uanselige Blomster fremkommer. <sp>C. natalensis</sp>
Hochst. (Scirpus n. Bche.), Sydafrika, har lange,
treradede, skarptkantede Blade; det sidste
Stængelstykke er langt og bærer Blomsterstanden. Den
dyrkedes en Del i Firserne, men nu betydeligt
mindre paa Grund af Bladenes Tilbøjelighed til at
knække. <sp>C. Papyrus</sp> L., Papyrusplanten, Trop.
Afrika, 1 m høj, maa helst dyrkes i et
Vandbassin, saaledes at Pottens nederste Tredjedel staar i
Vand. <sp>Kultur:</sp> C. kan formeres ved Frø, men
den almindeligste Formeringsmaade er dog ved
Bladrosetter, der skæres med 5 cm af Stængelen,
medens Bladene studses paa lignende Længde. De
sættes derefter i Formeringsbedet og vil i Løbet af
en Maaned danne Rødder og Skud fra Bladenes
Grund. De unge Planter sættes derefter i Potter,
anbringes paa Varmebed og omplantes et Par
Gange, først i 13 cm Potter, senere i 18 cm eller
større Potter. Efter Omplantningen maa de paa
Grund af Stænglernes Højde dyrkes i Bakke eller
Hus og opbindes. C. natalensis formeres ved Frø,
der saas i Jan. Planterne prikles og omplantes,
efterhaanden som det gøres nødvendigt. De
anbringes paa et halvvarmt Varmebed med rigelig Luft,
og til sidst tages Vinduerne helt af; de overvintres
i Koldhus. Alle C. kræver megen Fugtighed;
Vanding med flydende Gødning er gavnlig.
Jordblanding: Græstørvjord, Varmebedsjord, Sphagnum og
Sand.
P. F.
</chapter>

<chapter name="Cypres">
<b>Cypres</b> se <sp>Cupressus</sp>.
</chapter>

<chapter name="Cypres Vortemælk">
<b>Cypres Vortemælk</b> se <sp>Euphorbia</sp>.
</chapter>

<chapter name="Cypripedilum">
<b>Cypripedilum</b> se <sp>Cypripedium</sp>.
</chapter>

<chapter name="Cypripedium">
<b>Cypripedium</b> (Orchidaceæ). En artrig Slægt af
Jordorchidéer, som har vundet stor Udbredelse, og
gennem Hybridisering er forøget til et Utal af
forskellige Former og Sorter, næsten alle uden
Undtagelse fortjenende Orchidédyrkerens
Opmærksomhed. Slægten C., navngivet af Linné med vor
indenlandske <sp>C. Calceolus</sp> som Udgangspunkt,
er nu af Professorerne Pfitzer og Rolfe delt i tre
Slægter, nemlig: <sp>Cypripedilum</sp> Pfitzer,
omfattende alle hos os paa Friland dyrkelige Arter,
altsaa alle Arter fra de temp. Zoner;
<sp>Paphiopedilum</sp> Pfitzer, alle fra Ostindien og det
malayiske Arkipelag kommende Arter og deres Hybrider,
samt til sidst <sp>Phragmiopedilum</sp> Rolfe,
omfattende alle sydamerikanske Arter og deres
Hybrider, disse sidstnævnte før almindelig dyrkede under
Navn af <sp>Selenipedium</sp> Rchb. f. Praktisk
taget har denne Deling ogsaa sin Betydning, idet alle
de tempererede Arter er at betragte som
perennerende Vækster, »Stauder«, der hos os kan dyrkes paa
Stenhøje o. s. v. paa Friland, medens alle de
sydamerikanske Former dyrkes i temp. Væksthus og
de ostindiske i Orchidéhusets varmeste Afdeling,
dog med faa Undtagelser. Da imidlertid disse ny
Navne ikke har vundet noget Indpas i
Gartnerierne, omend de er godkendte af Kew Garden,
beholder vi i Lighed med de store Orchidédyrkere
Sander, Veitch, Low m. fl. det gamle velkendte
Linné'ske Navn. Hos alle C. bestaar Blomsterne af
et ydre opretstaaende Blad, kaldet Dorsal, to ydre
og nedre, sammenbøjede, ret uanselige Blade, to
til Siderne udgaaende indre Blade, kaldet
Petaler, samt Læben, som hos denne Slægt uden
Undtagelse er formet som en tøffellignende Pung,
ved hvis indre Overkant Kønsorganerne er
placeret. Da de forskellige Arter, Hybrider eller
Varieteter indenfor denne Slægt oftest adskiller sig
fra hverandre alene gennem forskellig Farve eller
Tegning paa en eller anden af de nævnte Dele af
Blomsten, behøver her kun at nævnes de
forskellige, almindeligste Navne og helt korte
Beskrivelser af samme.

I. <sp>Cypripedium for Friland</sp>. Blandt
Arter af denne Gruppe skal kun nævnes de
almindeligste. De har overvintrende, underjordiske
Rhizomer, som om Foraaret skyder høje, bladrige
Stængler, i hvis Top en til tre store Blomster
udvikler sig. <sp>C. Calceolus</sp> L. Mariesko,
Mellemeuropa, Skandinavien, brune Blomster med gul
Læbe. <sp>C. spectabile</sp> Salisb., Nordamerika,
lyse, skære, udmærket smukke Blomster. Mange
andre Arter, som <sp>C. guttatum</sp> Sw., <sp>C.
macranthum</sp> Sw., <sp>montanum</sp>,
<sp>parviflorum</sp>, <sp>pubescens</sp> m. fl. findes dog kun i
Samlinger. De to førstnævnte er almindeligst i
Handelen. <sp>Kultur:</sp> Ynder en halvskygget
Vokseplads og kan stundom trives godt i Mosebede
under Rhododendron. Vil man sikre sig en smuk
Flor, vælger man et fugtigt Sted, udgraver
Jorden i 30-40 cm Dybde, lægger et godt Dræn i
Bunden og fylder Bedet med god Lyngjord,
blandet med Sand og rigeligt med Kalkmel. Om
Vinteren dækkes Bedet med Grannaale eller tørre
Blade, De kan ogsaa dyrkes i Potte i Koldhuset.

II. <sp>Ostindiske</sp> Cypripedium (Paphiopedilum).
Til denne Gruppe hører den store Mængde af alle
de for Handelsgartneriet værdifulde Sorter. Mest
artrig, som denne Gruppe er, er ogsaa indenfor
denne frembragt det største Antal Hybrider.
Bladene hos disse C. er lancetformede, blivende, og
ofte smukt marmorerede i graat, brunt, violet og
blaagrønt. Blomsterne forekommer kun
undtagelsesvis paa mangeblomstrede Stængler, men oftest
enlige paa et langt Skaft, en Egenskab, som ved
Siden af deres aldeles mærkværdige Holdbarhed —
endog indtil 2-3 Maaneder — har gjort dem til
Favoriter hos vore snitblomstdyrkende Gartnerier
og disses Kunder — Blomsterhandlerne. Det er
meget svært upartisk at udpege et indskrænket
Antal blandt den store Mængde smukke Sorter.
Dog turde med Vished kunne paastaas, at
nedenstaaende er værdifulde for Handelsgartneren som
rigtblomstrende og smukke. <sp>C. Argus</sp>, Rchb. f.,
kendetegnet ved skarpe, sorte Øjepletter paa
Petalerne. <sp>C. Ashburtoniæ</sp> (C. barbatum X C.
insigne), <sp>C. barbatum</sp> Lindl. med mange
Varieteter; Blomsterne i hvidt, grønt og violetbrunt.
<sp>C. Boxallii</sp> Rchb. f., store bronzegule
Blomster, særdeles smukke, med voksagtig Glans. <sp>C.
callosum</sp> Rchb. f., stærktvoksende, prægtig Art
med Blomster i hvidt, grønt og karmesinagtig
brunt, <sp>C. Charlesworthii</sp> Rolfe, lavtvoksende
Habitus; Blomsterne gulbrune med lysende,
rosafarvet og rødaaret Dorsal samt blændende hvidt Ar.
Udmærket rigtblomstrende. <sp>C. Curtisii</sp> Rchb.
f., meget stærkt voksende, med brune,
mørktplettede Blomster og smukt marmorerede Blade. <sp>C.
Dauthieri</sp> (C. villosum X C. barbatum),
Blomsterne i brunt og gult med violette Tegninger.
<sp>C. Dayanum</sp> Rchb. f., store hvide Blomster med
grønne Aarer og brunt. <sp>C. glaucophyllum</sp>,
ligner den mere kendte <sp>C.
Chamberlainianum</sp> O'Brien, men lysere violet. <sp>C.
Harrisianum</sp> (C. barbatum X C. villosum), meget lig
C. Dauthieri. <sp>C. insigne</sp> Wall., almindelig
kendt og dyrket Orchidé, men ikke desmindre en
Favorit hos mange. Blomsternes noble Farve i lyst
gulgrønt og hvidt gør denne Art til en Aristokrat
indenfor Slægten. En uendelig Mangfoldighed af
Varieteter findes. <sp>C. Lawrenceanum</sp> Rchb.
f., lig C. barbatum, men har større Blomster. <sp>C.
Leeanum</sp> (C. insigne X C. Spicerianum).
Ligesom C. insigne er denne C. meget dyrket til Brug
som Snitblomster. Blomsterne meget store, lyst
brungule, med stor, lysende hvid Dorsal, punkteret
og stribet med rosaviolet. <sp>C. nitens</sp> (C.
villosum X C. insigne), meget lig C. insigne, men
betydeligt større og mere gul, pragtfuld. <sp>C.
oenanthum</sp> (C. Harrisianum X C. insigne),
lysende, brun-violette Blomster. <sp>C. Spicerianum</sp>
Rchb. f., Blomsterne grønne med violet, Læben
blændende hvid, opbøjet som en Miniatur-Calla,
Arret lysende violet. Overordentlig smuk og
rigtblomstrende. <sp>C. superbiens</sp> Rchb. f. (C.
Veitchianum hort.) og <sp>C. Swanianum</sp> (C.
Dayanum X C. barbatum), begge med grønne,
hvidtegnede Blomster. <sp>C. villosum</sp> Lindl., store,
voksglinsende, gulbrune Blomster. Der findes
endnu mange lige saa smukke, men Ovenstaaende er de
mest lønnende, som Snitblomster betragtet. Blandt
de i de senere Aar tiltrukne Hybrider, som i
Sorts-Antal kan tælles i mange Tusinder, findes næppe

<img>Cypripedium barbatum.</img>
nogen, som er saa rigtblomstrende som de nævnte;
thi i Almindelighed synes Hybridiseringen mest
at gaa ud paa mere at fremelske mærkværdige
Former, end at faa ny fine Farvetoner og
rigtblomstrende Former frem.

III. <sp>Sydamerikanske</sp> Cypripedium
(Phrag-miopedilum, Selenipedium). Disse Arter kendes let
paa deres meget lange, lysegrønne, jævnt smalle
Blade og mangeblomstrede Stængler. Blomsterne er
sammenlignet med andre C. af kort Varighed, men
livligt farvede i hvidt, rosa og lysegrønt. Da de
let falder af, har de ikke saa stor Værdi som
Snitblomster, hvorhos der sjældent er mere end 1 à 2
Blomster udsprungne paa samme Stængel. Smukke
er: <sp>C. caudatum</sp> Lindl. (Selenipedium caudatum
Rchb. f.). En særdeles interessant Art, paa Grund
af sine mere end 40 cm lange, smalle,
baandlignende Petaler, som hænger lige ned. Farven grøn
og hvid. <sp>C. Sedeni</sp> Rchb. f. (C. Schlimii X C.
longifolium), rosafarvede Blomster. Af denne
Hybrid, som er den mest dyrkede af denne Gruppe,
findes mange Varieteter. Andre Arter er <sp>C.
caricinum</sp> Lindl., <sp>C. longifolium</sp> Rchb. &
Warsc. og <sp>C. Schlimii</sp> Bat., som forekommer i
Samlinger tilligemed flere Hybrider.

<sp>Anvendelse:</sp> Som det af Ovenstaaende
fremgaar, er alle C. udmærkede Snitblomster, der
gør lige stor Virkning i en Buket som i en Krans.
En Vasedekoration med C. insigne og Lilliekonval
eller røde Roser og C. nitens er altid effektfuld. C.
er ved Siden af Cattleya, Lælia og Odontoglossum
de værdifuldeste Orchidéer til praktisk Brug.
<sp>Kultur:</sp> Formerne af de to sidstnævnte Grupper
dyrkes i rummelige Potter eller Ballier, fyldte indtil
Trediedelen med Potteskaar. Den Blanding, i
hvilken de alle trives, bestaar af lige Dele
Bøgebladjord, Hvidmos og Bregnerødder, blandet med Sand
og Trækulstykker. Til de sydamerikanske Arter
tages ved Siden deraf lidt Græstørvjord, hvorhos
større Ballier anvendes til disse, som i Reglen giver
større Eksemplarer. De ostindiske Arter holdes i
Varmhus, de amerikanske i tempereret Hus. C.
insigne kan dog dyrkes ret koldt, men bliver ikke
saa smuk derved. Udtørring maa aldrig finde Sted.
En lille Gruppe blandt de ostindiske Arter, nemlig
<sp>C. bellatulum</sp> Rchb. f., <sp>C. Godefroyæ</sp> God.
& Ledb. og <sp>C. niveum</sp> Rchb. f., dyrkes i
hængende Kurve, fyldte med Potteskaar, mange
Kalkstykker og Bregnerødder samt lidt Hvidmos. De
dyrkes imidlertid kun for Kuriositetens Skyld i
Samlinger. Se endvidere Orchidékultur.
Ax. Hzn.

C. Calceolus vokser vildt hist og her i Norge
helt op til Nordland. C. spectabile trives godt ved
Kristiania.
N—k.
</chapter>

<chapter name="Cyrtanthera">
<b>Cyrtanthera</b> (Acanthaceæ), Varmhusplante. <sp>C.
aurantiaca</sp> Hook., Sydamerika, orangerøde
Blomster; <sp>C. chrysostephana</sp> Hook.,
Meksiko, gul; <sp>C. magnifica</sp> Nees., Brasilien,
mørkrosenrød; <sp>C. Pohliana</sp> Nees., Sydamerika,
rosenrød; Blomsterne fremkommer om Efteraaret i
en endestillet, 5-10 cm lang Top. <sp>Kultur:</sp>
Formeres ved Stiklinger i sandblandet Jord i
Varmebed. Dyrkes i stærkt næringsholdig, men løs Jord
og omplantes nogle Gange i Sommerens Løb.
M. H.
</chapter>

<chapter name="Cyrthanthus">
<b>Cyrthanthus</b> (Amaryllidaceæ), Koldhus. Løgvækst
fra Sydafrika. <sp>C. Mackenii</sp> Hook., i Vinter-
eller Foraarstiden med renhvide Blomster, <sp>C.
Macowanii</sp> Baker og <sp>C. obliquus</sp> Ait.
blomstrer i Maj-Juni med røde Blomster; den første
anvendes en Del i England som Vinterblomst.
<sp>Kultur:</sp> Kraftig Jordblanding; maa have en
Hviletid med sparsom Vanding — dog ikke
udtørres, saa at Bladene visner — for at sikre
Blomstringen, der kan fremskyndes ved lidt varmere
Standsted nær under Glasset en Tid før dens
paaregnede Indtræden.
M. H.
</chapter>

<chapter name="Cyrtodeira">
<b>Cyrtodeira</b> (Gesneraceæ) (Episcia). <sp>C.
cupreata</sp> Hanst. (Achimenes cupreata Hook.),
Ny-Granada. Smuk Ampel- og Kantplante til fugtigt
Varmhus, med langt nedhængende Stængler, som
fortsætter Væksten hele Aaret og bærer ovale,
stærkt haarede Blade med kobberagtig Farve og
Metalglans og med en hvidlig Stribe langs
Midtribben; smaa, skarlagenrøde Blomster. C. fulgida,
vist rettere Episcia fulgida, er en nyere, meget
smuk Form af foregaaende, med prægtige Blade,
talrige Ranker og større, livligt røde Blomster. En
fortrinlig Ampelplante. <sp>Kultur</sp> se Gesnera.
M. H.
</chapter>

<chapter name="Cyrtomium">
<b>Cyrtomium</b> se <sp>Aspidium</sp>.
</chapter>

<chapter name="Cystopteris">
<b>Cystopteris</b> (Polypodiaceæ). Frilandsbregne. <sp>C.
bulbifera</sp> Bernh., Nordamerika, bærer Bulber
i Hjørnerne af de øverste Smaablade, der kan spire
ved Berøring med Jorden; interessant i Samlinger.
<sp>C. fragilis</sp> Bernh., Europa, elegant Bregne med
smaa, aflange, tilspidsede Blade, anvendelig til
Stenpartier og Indfatning om Mosejordsbede. <sp>C.
montana</sp> Lk., Mellemeuropa. <sp>Kultur</sp> se
Bregnekultur.
M. H.
</chapter>

<chapter name="Cystopus">
<b>Cystopus</b> se <sp>Hvidrust</sp>.
</chapter>

<chapter name="Cytisus">
<b>Cytisus</b> (Papilionaceæ), Guldregn, haardføre Buske.
<sp>C. capitatus</sp> Jacq., Sydeuropa; en lav Busk
med smaa, trekoblede, behaarede Blade og i
Juli-Aug. temmelig store, gule Blomster, der er
samlede i Hoveder i Grenenes Spidser. — <sp>C.
leucanthus</sp> W. & K., Mellemeuropa; en lav Busk
med smaa, trekoblede Blade og i Juli gullig-hvide
Blomster i smaa Hoveder i Grenspidserne. <sp>C.
nigricans</sp> L., Mellemeuropa; en lav eller
mellemhøj Busk med i Juli smaa, gule Bomster i
oprette Klaser. — <sp>C. purpureus</sp> Scop.,
Sydeuropa; en ganske lav Busk med smaa, trekoblede
Blade og i Juni smukke, violet-purpurrøde
Blomster, der sidder langs op ad de lange, tynde Kviste,
2-3 sammen i hvert Bladhjørne. Af Varieteterne
kan nævnes som værdifulde <sp>C. p. albus</sp> med
hvide Blomster. — <sp>C. ratisbonensis</sp>
Schaeffer, Syd- og Mellemeuropa; en lav Busk med
smaa, trekoblede Blade og i Maj lysegule
Blomster, stillede langs med Grenene som hos
foregaaende. Varieteten <sp>C. r. elongatus</sp> (C. elongatus
W. & K.) er højere af Vækst med større og
talrigere Blomster. <sp>C. sessilifolius</sp> L.,
Sydeuropa; en lav eller mellemhøj Busk med smaa,
kortstilkede eller helt stilkløse, trekoblede Blade og i
Juni smaa, lysegule Blomster i korte, oprette
Klaser. <sp>C. Laburnum</sp> og <sp>C. alpinus</sp> se under
Laburnum.
A. B.

<sp>Anvendelse:</sp> C. egner sig bedst som
Forgrundsplante i Busketter, til Stenhøje og som
fritstaaende, en eller tre samlede paa Plæner. C.
purpureus og pur. albus er smukke som stammede, og
i denne Form er C. purpureus med noget
overhængende Grene et lille pynteligt Træ som
fritstaaende i mindre Haver og paa smaa Gravsteder i Læ.
<sp>Kultur:</sp> C. formeres ved Frø, som saas om
Foraaret. Planterne optages om Efteraaret, indslaas
godt om Vinteren, studses i Rod og Top og prikles
om Foraaret i let, sandblandet Jord. C. purpureus
kan ogsaa formeres ved Rodskud og taaler
Halvskygge. Stammede Eksemplarer faas ved
Barkpodning paa Laburnum vulgare paa Friland.
J. B.

I Norge er C. kun at anbefale for Fjord- og
Kystegne fra Kristianiafjorden til Romsdalen. Paa
Steder med Indlandsklima maa de om Vinteren i
hvert Fald dækkes med Granbar (n.) eller Lyng.
N—k.

<sp>Cytisus</sp> for Koldhus. <sp>C. canariensis</sp>
Steud. fra de kanariske Øer er af svagere Vækst
og blomstrer lidt senere end den følgende Art. <sp>C.
racemosus</sp> Marnock (C. fragrans Lam.) fra de
kanariske Øer er en lav, stærkt forgrenet
stedsegrøn Plante med gule, vellugtende Blomster i
oprette Klaser om Foraaret og Forsommeren. <sp>C. r.
Everestianus</sp> har mørkere gule Blomster.
<sp>Kultur:</sp> C. formeres ved urteagtige Stiklinger
med Hæl, som stikkes om Foraaret paa svag
Undervarme. Naar de har Rødder, plantes de i Potter
i lige Dele Græstørvjord og sandblandet Lyngjord.
Om Sommeren stilles de i en kold Bænk med
rigelig Luft og Skygge og knibes hyppigt for at buske
sig. I Almindelighed tiltrækkes C. som smaa
Krontræer. Efter Blomstringen skæres Planterne lidt
tilbage og sættes i en Bakke paa 12-15° C., naar
Væksten saa begynder, omplantes de, og naar
Planterne er rodfæstede, gives de rigelig Luft og
daglig Sprøjtning. I Aug. udflyttes de paa Friland,
hvor de stadig oversprøjtes og forbliver staaende,
indtil man kan vente Frost; de flyttes da ind i et
koldt Hus. Ved i Januar-Februar at sætte C. noget
varmere, vil man faa dem tidligere i Blomst.
G. B.
</chapter>

<chapter name="Czackia">
<b>Czackia</b> se <sp>Anthericum</sp>.
</chapter>

<h1>D.</h1>

<chapter name="Daboecia">
<b>Daboecia.</b> (Ericaceæ). <sp>D. polifolia</sp> Don,
Vesteuropa. En lille, stedsegrøn Busk for Friland,
30-40 cm, med aflange Blade, der er blanke og
mørkgrønne paa Overfladen, hvide paa
Underfladen, og smukke, lilla-røde Blomster i Sommerens
Løb, Varieteten fl. albo har hvide Blomster.
<sp>Kultur:</sp> Formeres ved Aflægning og Stiklinger, der
behandles som hos Erica; Frøet saas tidlig om
Foraaret i Potter i sandblandet Lyngjord og dækkes
saa godt som ikke; en Glasplade lægges over
Potten, og Frøet holdes jævnt fugtigt. Plantes paa
Mosebed eller Stenhøj i Lyng- eller Mosejord;
dækkes om Vinteren.
A. L.

<img>Daboecia polifolia.</img>
</chapter>

<chapter name="Dactylis">
<b>Dactylis</b> (Gramineæ), Hundegræs. <sp>D.
glomerata</sp> L., Europa, Danmark, anvendes i
Græsplæner (se d. A.). Formen <sp>variegata</sp> med
hvidbrogede Blade bruges til Indfatning eller til
Plantning paa Stenhøj, undertiden ogsaa som
Potteplante i Koldhuset. <sp>Kultur:</sp> Formeres ved
Deling.
A. L.
</chapter>

<chapter name="Dadelblomme">
<b>Dadelblomme</b> se <sp>Diospyros</sp>.
</chapter>

<chapter name="Dadelpalme">
<b>Dadelpalme</b> se <sp>Phoenix</sp>.
</chapter>

<chapter name="Dædalacanthus">
<b>Dædalacanthus</b> se <sp>Eranthemum</sp>.
</chapter>

<chapter name="Daggmaska">
<b>Daggmaska</b> (s.) se <sp>Regnorme</sp>.
</chapter>

<chapter name="Daglilje">
<b>Daglilje</b> se <sp>Hemerocallis</sp>.
</chapter>

<chapter name="Dag-Pragtstjerne">
<b>Dag-Pragtstjerne</b> se <sp>Melandrium</sp>.
</chapter>

<chapter name="Dagrenovation">
<b>Dagrenovation</b> (»Skrald«) bestaar af alt muligt
Affald fra Husholdning samt Gadeopfejning; en
væsentlig Bestanddel om Vinteren er Aske; tidligere,
da man mest brugte Brænde, var Gødningsværdien
stor, og for Fortidens Handelsgartnerier spillede
den en betydelig Rolle, bl. a. ved de daværende
udstrakte Aspargeskulturer. Men den Dag i Dag
har Dagrenovationen en stor Betydning for den
gartneriske Produktion omkring Byerne. Den
anvendes direkte som Gødning til Nedpløjning eller
som Overgødning (udmærket f. Eks. til Rabarber,
men et godt Lag — 15-20 cm — skal til) —
helst efter at have været hobet i Bunke i længere
Tid, saa den er godt gæret; kan man faa Lejlighed
til at sætte en saadan Bunke om, er det
selvfølgelig værdifuldt, men blot at faa den godt »sat op«
(»planeret«) ved Sammenkørslen (af en
»Klunsepiller«) og faa frasorteret de Glas, Sten, Metaldele
o. s. v., som den er saa rig paa, har stor
Betydning. Paa Amager bruges det hyppigt at »holde
Svin paa Lossepladsen«. Efter at have været
gennemrodet af Svinene og opblandet med disses
Ekskrementer i Løbet af Sommeren, køres den om
Efteraaret ud paa Marken.

Der skal betydelige Kvanta til af Dagrenovation,
naar den skal yde en ordentlig Gødskning — op
til et Par Hundrede »Gumpekasser« pr. Td. Ld.
(Vægten af D. er yderst variabel, men denne
Mængde vil antagelig svare til 125.000-150.000
kg pr. ha); D. er saaledes dyr at anvende og taaler
i Almindelighed ikke at blive betalt med nogen
høj Pris; i Byernes nærmeste Omegn faas den
gærne gratis tilbragt eller mod en Betaling af 1-2
Kr. pr. Læs. Paa svær, kold Jord er D. af en
udmærket fysisk Virkning. Men Jorden bliver let
træt af D., og i saa Fald maa der holdes op i nogle
Aar.

Ogsaa som Varmegivningsmateriale i Bænke
anvendes betydelige Mængder af D. Den yder god
Varme, men er næppe saa varig som Hestegødning.
Ofte bruges D. i Bunden af Gruben og et tyndere
eller tykkere Lag Hestegødning øverst. Til
Fremdrivning af Blomkaal til Frø bruges ved
København ofte udelukkende D.; til Dels er denne
Anvendelse dikteret af, at der ikke kan skaffes
tilstrækkelig Hestegødning. Gammel »Skrald« fra
Bænkene regnes ikke for at have stort andet end
Opfyldningsværdi.

Udenfor Byernes nærmeste Omegn vil D. ifølge
sin Natur ingen Betydning have i ubearbejdet
Tilstand. Med udenlandsk Forbillede er der i de
sidste Aar arbejdet paa at faa etableret en Ordning,
hvorved D. vilde blive sorteret og bearbejdet
(malet), saa den blev mere tiltalende og bekvem at have
med at gøre, billigere at transportere og lettere
tilgængelig som Plantenæring. I Aarene 1911—14
er paa Lyngby Forsøgsstation foretaget Forsøg
med en saaledes bearbejdet D. Den indeholdt 0,43
pCt. Kvælstof, 0,53 pCt. Fosforsyre, 0,14 pCt. Kali
(Staldgødning henholdsvis 0,51, 0,39, 0,27 pCt.),
og dens Virkning paa Afgrøden svarede til omtr.
2/3 af tilsvarende Mængde Staldgødning. Endnu
(1919) er hele Sagen dog paa et ganske foreløbigt
Stade, men muligvis kan man naa en Løsning, som
ogsaa kan faa sin store Betydning for
Havebruget.
F. S.
</chapter>

<chapter name="Dahlia">
<b>Dahlia</b> (Compositæ), Georgine. <sp>D. coccinea</sp>
Cav., Meksiko, dyrkes lettest som enaarig, 1-1,50
m, temmelig smaa, enkelte, skarlagenrøde
Blomster med gul Skive; formeres ved Frø. <sp>D.
imperialis</sp> Roezl., Meksiko, egner sig ikke til
Dyrkning paa Friland hos os, da den ikke naar at
komme i Blomst her. Naar den dyrkes i meget
store Potter og om Efteraaret sættes i Hus med
c. 8° C. paa et lyst, luftigt Sted, kan den her
udvikle sine smukke, hvide, liljeagtige Blomster. <sp>D.
Zimapani</sp> se Bidens atrosanguinea. <sp>D.
variabilis</sp> Desf. (Georgina variabilis Willd.), Meksiko,
fleraarig Prydplante med tykke, knoldede Rødder
og forholdsvis smaa, enkelte, skarlagenrøde
Blomster med gul Skive; indtil 2 m høj. Fra denne
nedstammer de saa almindelig kendte, talrige
Former, der finder en udbredt og fortjent
Anvendelse til Udplantning i Haver, enten samlede i
Bede, paa Rabatter eller paa aabne Pladser i
Busketter. De afgiver en rigelig Flor fra Juli til
den første Nattefrost indtræder, og er
uundværlige til Afskæring sent paa Sommeren. Som
Navnet antyder, er den meget variabel, og det er
derfor intet Under, at der i Handelen findes en
overordentlig stor Mængde Varieteter, især forskellige
i Henseende til Blomstens Form og Farve. De
haves saaledes baade med enkelte og fyldte Blomster

<img>Fig. 1. Lilleput-Dahlia.</img>

<img>Fig. 2. Enkelte Cactus-Dahlia.</img>
i en uendelig Farvevariation, baade enfarvede, to-
eller flerfarvede eller stribede. Naar blaat og
kulsort undtages, vil man næppe forgæves søge nogen
anden Farve eller Nuance, og Farverne er tilmed
saa rene og glimrende, at de
sikkert er uden Lige hos
nogen anden Planteslægt. D.
variabilis inddeles paa forskellig
Maade, men formentlig turde
det være mest praktisk at
ordne dem i følgende 4
Hovedgrupper: 1) <sp>D. med store,
fyldte Blomster</sp>. De
forskellige Varieteter bliver fra
c. 50 cm til c. 2 m høje;
Blomsterne er meget holdbare
og indtil 15-20 cm i Tværmaal
hos visse Varieteter. Som
afskaarne har Blomsterne et
noget klodset, tungt Udseende
og egner sig derfor ikke saa
godt til dette Brug; naar de
sidder paa Planten, er de
derimod smukke og til stor Pryd
i Grupper eller paa Rabatter,
helst paa saadanne Steder, hvor
Planten kan ses fra alle Sider.
Kan ogsaa bruges til
Pottekultur. — 2) <sp>D. med smaa,
fyldte Blomster</sp>
(<sp>Lilleput</sp> eller <sp>Pompon</sp>); de
udmærker sig ved en mere
sluttet og som Regel ikke saa høj
Vækst som de foregaaende samt
ved smaa eller meget smaa,
ofte kugleformede Blomster og
endelig ved en overordentlig
Blomsterrigdom. De finder
Anvendelse paa samme Maade som
de storblomstrede og er
desuden meget brugelige til
Afskæring. Under denne
Afdeling forekommer en Varietet,
<sp>D. viridiflora</sp>, med
ejendommelige bladgrønne
Blomster. — 3) <sp>D. med
enkelte Blomster</sp>. Egner sig
ved deres lette, dog ikke
meget holdbare Blomster
fortrinsvis til Afskæring; de tager sig
derimod ikke saa pyntelige ud
som Planter, men er desuagtet
meget anvendelige til Grupper
og paa Grund af Blomsternes
glimrende Farver af udmærket
Virkning, sete paa længere
Afstand. En Dværgform, <sp>Tom
Thumb</sp>, i forskellige
Farver bliver kun 30-40 cm høj;
egner sig godt til
Blomsterbede og Pottekultur. <sp>D. v. grandiflora
gigantea</sp>, <sp>Kæmpe D.</sp> og <sp>Pæon D.</sp> har meget
store, enkelte ell. halvfyldte Blomster i forskellige
smukke Farver. En anden Form er de saakaldte
<sp>Halskrave</sp> eller Collerette D. med en lys
Kreds af korte Blade i Blomsten. — 4)
<sp>Cactus-Dahlia</sp>. Heraf haves Varieteter baade med
fyldte og enkelte Blomster; de egner sig alle særlig
godt til Afskæring og er af betydelig dekorativt
Værd til dette Brug. De fyldte Varieteter af
Cactus D. udmærker sig ved Blomstens lette Bygning
og smalle Blosterblade, der udgaar i Straaleform
fra Grunden. Fra Stamformen, <sp>D. Juarezii</sp>,
som har glinsende skarlagenrøde Blomster, er der
fremkommet en Række smukke Varieteter i gule,
chamois, laksfarvede, hvide, rosa, røde, violette

<img>Fig. 3. Fyldte Cactus Dahlia.</img>
og brune Farver. De haves i forskellig
Højdevækst, fra 60 cm til 2 m. De enkelte har
ligeledes smalle, ikke tætsiddende Blosterblade og er
endnu sirligere til Afskæring end de almindelige
enkeltblomstrede Georginer. Af Krydsninger
mellem Cactus-Dahlia og de alm. storblomstrede
findes adskillige gode, smukke Varieteter i
Handelen; de benævnes »Dekorative« Dahlia. <sp>Kultur:</sp>
Formeres ved Stiklinger, Deling og Frø.
<sp>Stikning</sp> lader sig udføre med største Lethed og er
derfor den almindeligst brugelige
Formeringsmaade. For at skaffe sig tjenlige Stiklinger
udplanter man overvintrede Knolde, efter at
Trævlerødder og beskadigede Dele er fjernede, i
Begyndelsen af Marts i en varm Bænk med temmelig tør
Jord. Naar de frembrydende Skud er c. 6-8 cm
lange, afbrækkes de ved Grunden, glattes efter
med en skarp Kniv og stikkes i Smaapotter med
let sandblandet Jord, hvorefter de anbringes i en
varm Bænk og behandles som Stiklinger i
Almindelighed. Efter Roddannelsen, som foregaar
hurtigt og villigt — undtagen for sildige Stiklinger,
som ofte bruger lang Tid hertil — henflyttes de i
en anden, ikke for varm Bænk, vænnes gradvis til
Lys og Luft, omplantes i lidt større Potter og
afhærdes til Udplantningstid. Da de er meget
ømtaalige for Kulde og skarp Blæst, maa der ved
Luftgivning og Afhærdning vises nogen Varsomhed.
<sp>Deling</sp> er upraktisk og bør derfor kun
anvendes, hvor Varmebed ikke staar til Raadighed.
Den udføres paa den Maade, at ældre Knolde deles
i saa mange Stykker, som Planten har
Knoldrødder, dog saaledes, at hvert Stykke beholder et
tilsvarende Stykke af Rodhalsen med mindst eet
Knopskud. Delingen kan foretages umiddelbart
før Udplantningen, men mere sikkert er det at
foretage den i April og plante de delte Rødder i
Bænk eller Potte for at kunne bringe dem i Vækst
forinden. <sp>Frøformering</sp> lønner sig kun for
de enkeltblomstrede Varieteters Vedkommende. Disse
vil blomstre rigeligt det første Aar, og har man
Frø fra god Kilde, vil man kunne paaregne en stor
Procentdel gode Blomster. Derimod har man ikke
allerringeste Sikkerhed for atter at faa de samme
Farver som hos den Plante, hvoraf Frøet er taget;
der vil altid fremkomme en stor Variation. Vil
man derfor bevare en bestemt Varietet, maa
Stikning eller Deling anvendes ogsaa for disses
Vedkommende. De fyldtblomstrede er det utilraadeligt
at formere ved Frø, undtagen naar ny Varieteter
ønskes. Lægges der Vægt herpaa, bør man have i
Erindring, at første Blomstring er upaalidelig. Selv
om Blomsterne er mindre gode det første Aar, kan
de forandre Egenskaber og bør derfor opbevares til
Prøve i det næste. De fyldte vil ligesom de enkelte
give Blomst det første Aar, men man kan kun
vente, at faa Procent af dem bliver gode, selv
om Frøet hidrører fra absolut 1ste Rangs
Blomster Frøet saas i Marts-April i varm Bænk eller
Potte med let, næringsholdig Jord; de opkomne
Planter prikles i en anden Bænk med c. 10 cm
Afstand eller plantes enkeltvis i Potte og holdes
under Glas, indtil Vejret tillader Afhærdning.
Frøets Spirekraft 2 Aar; Spiring i Løbet af 6-12
Dage. — Udplantning kan foretages, naar al Fare
for Nattefrost er forbi, som Regel sidst i Maj.
Anvender man Knolde hertil, plantes de saa dybt, at
Rodhalsen kommer lidt under Jordoverfladen.
Dværgformerne behøver c. 60-70 cm Afstand, de
lavtvoksende 70-100 cm, de høje c. 1 m og de
fyldt-blomstrede Cactus-Dahlia 1-1,25 m. Samtidig
med Plantningen sættes ved hver Plante en efter
den Paagældende Varietets Højde afpasset, stærk
Stok, og Navne-Etiketten fastbindes foroven til
denne. Efter Plantningen grundvandes der, og
Fordybningen jævnes til med Jord. Sædvanlig vil en
ældre Knold, som aldrig bør plantes udelt,
frembringe flere Skud; af disse lader man et eller to
af de kraftigste vokse, medens alle de øvrige
borttages. Den videre Pasning i Sommerens Løb
indskrænker sig til Opbinding, som imidlertid hyppig
maa tilses og udføres forsvarligt, da de større
Stængler ellers let vil knækkes af Blæsten eller
ved deres egen Vægt. Vanding i tørt Vejr maa
ikke forsømmes. D. er ikke kræsne med Hensyn
til Jordbund, men ynder derimod et solrigt, luftigt
Voksested. Optagning om Efteraaret af Knoldene
foretages i hvert Tilfælde ikke, før den første
Nattefrost har ødelagt Blomster og Blade; sker
dette tidligt, bør de dog helst forblive staaende,
saa længe Vejret tillader det. Toppen afskæres c.
20 cm over Jorden, Knoldene opgraves, den
vedhængende Jord rystes fra Rødderne, og Knoldene
henlægges derefter nogle Dage til Tørring paa et
frostfrit Sted, enten i det fri eller i et luftigt,
overdækket Rum. De opbevares om Vinteren paa
et tørt, frostfrit, men ikke gerne lyst eller varmt
Sted, indslaaede i tør Jord, Sand eller Tørvestrøelse,
heldigst kun i et enkelt Lag. Hvor der er stort
Forbrug af blomstrende Dekorationsplanter, kan D.
være meget brugbare og pyntelige til Pottekultur.
Hertil benyttes Stiklingplanter, som omplantes et
Par Gange, sidste Gang i store, rummelige Potter,

<img>Øverst: Halskrave-Dahlia.
Nederst: Pæon-Dahlia.</img>
og nedgraves i et Bed paa Friland, hvor de
jævnligt vandes med flydende Gødning. <sp>Sygdomme</sp>
se Bægersvamp, Drueskimmel, Tæger og
Ørentviste.
L. F.
</chapter>

<chapter name="Dam">
<b>Dam</b> betyder oprindelig Dige eller Dæmning,
men betegner nu i Almindelighed et Vand, som er
tilvejebragt ved en Dæmning, eller et opsamlet,
stillestaaende Vand, som er mindre end en Sø. Se
<sp>Fiskedamme</sp> og <sp>Vandbreddens
Beplantning</sp>.
E. G.
</chapter>

<chapter name="Damascener">
<b>Damascener</b> se <sp>Grundstammer til
Frugttræer</sp>.
</chapter>

<chapter name="Dampapparater">
<b>Dampapparater</b> se
<sp>Konserveringsmaskiner</sp>.
</chapter>

<chapter name="Danmarks Havebrug">
<b>Danmarks Havebrug.</b> Om Havebruget i
Oldtiden vides næsten intet. Hestebønner, Løg og,
med mindre Vished, Kaal og Ærter har
sandsynligt været dyrket inden Kristendommens Indførelse.
Den vilde Abilds Frugter er ligesom Hyldebær og
anden Skovfrugt bleven indsamlet og opbevaret
tørret; om nogen planmæssig Kultur har neppe
været Tale. Mythen om Iduns Æbler er et
fremmed Indskud i Nordens Gudelære. De to oldnordiske
Ord <sp>haghae</sp> og <sp>garth</sp> betyder begge
oprindelig Hegn, Gærde eller Vold, men gik siden over
til at betegne selve den indhegnede Plads, Have
eller Gaard, som længe ikke holdtes adskilte.
Abildgaard, Kaalgaard, Vingaard o. s. v. betegner
Haver, og indtil c. 1800 talte man om
<sp>Urtegaardsmanden</sp> eller, lidt finere, om
<sp>Podemesteren</sp>.

Ogsaa paa Havedyrkningens Omraade blev
Valdemarernes Tidsalder en lykkelig Periode i vor
Historie. 1162 indkaldte Absalon sin Ven, den
franske Cisterciensermunk <sp>Vilhelm</sp>, der først
styrede Klostret paa Eskilsø i Issefjorden, senere
Ebelholt Kloster ved Hillerød, og med Rette kan
gælde for Danmarks Havehelgen. Hans
Virksomhed for at indføre Grøntsager som Led i den
daglige Kost blev mødt med stærk Modstand, men
efterhaanden indvirkede de mange Klosterhaver dog
fremmende, og der opstod »Kaalgaarde« over hele
Landet, i bedre stillede Egne ogsaa »Abildgaarde«,
med vore fire vigtigste Frugttræer. Ogsaa ved
Borgene og i Byerne anlagdes Haver, hvis Størrelse
dog næsten altid maa have været særdeles
beskeden. Valdemar Sejrs »Jydske Lov« tilraader at
indhegne Haverne, dels for at forebygge Tyveri af
Frugt, der regnes for strafbart, dels som Værn
mod Gedernes Ødelæggelse af Træer, og
Gedeholdets Tilbagegang skal netop væsentligt skyldes
Hensynet til den stigende Sans for Havedyrkning.

Munke- og Nonnehavernes Planter har
gennemgaaende været de samme, der dyrkedes ved
Klostrene overalt i Europa. Dog med Indskrænkning
af Arter, som ikke kunde taale det nordiske Klima.
<sp>Vinen</sp> trivedes mindre godt, i alt Fald hvad
Druehøsten angik, og det har sagtens vakt mangen
Klosterbroders Sorg, i dens Sted dyrkedes
<sp>Humlen</sp>. Vildtvoksende Planter, af hvilke der kunde
gøres Brug i Køkkenet eller Lægekunsten,
indplantedes eller.blev saaede, og Klosterhaverne virkede
som Havedyrkningens Avlscentre og har sikkert
ogsaa dreven Handel med Frø, Frugt, Træer og
Urter.

Der findes ingen samtidig Skildring bevaret,
hvoraf der kan ses, hvad Klosterhaverne
indeholdt, men adskillige Arter træffes endnu som
en Art levende Mindesmærker, voksende ved
Ruiner og Bopladser af vore middelalderlige Klostre
og Borge. Selv tilsyneladende nu ganske
vildtvoksende Planter, som <sp>Hestehov</sp>, <sp>Bulmeurt</sp>,
<sp>Hundetunge</sp>, <sp>Kransburre</sp>, <sp>Svaleurt</sp>,
<sp>Jærnurt</sp>, flere Arter <sp>Katost</sp>,
<sp>Hjertespand</sp>, <sp>Dansk Ingefær</sp>, <sp>Kalmus</sp> og
flere, er aabenbart oprindelig indført af
Munkene. Andre bærer ved sjældnere og særprægede
Forekomster mere Karakter af det, de virkeligt er,
gamle Klosterplanter, saaledes vore to Arter
<sp>Fuglemælk</sp>, <sp>Ellensrod</sp>, <sp>Marietidsel</sp>,
<sp>Cypres-Vortemælk</sp>, <sp>Slangerod</sp>,
<sp>Hasselurt</sp>, <sp>Skov Tulipan</sp>, <sp>Løvstikke</sp>,
<sp>Mesterrod</sp>, ja endog de sine Steder massevis
som vildtvoksende <sp>Paaske</sp>- og
<sp>Pintseliljer</sp> maa regnes for udgaaede fra Kloster- eller
Herregaardshaverne fra den katolske Tid. De i
gamle Dage almindeligt dyrkede Krydderurter som
<sp>Isop</sp>, <sp>Polej-Mynte</sp>, <sp>Melisse</sp>, <sp>Salvie</sp>,
<sp>Anis</sp> og andre, hører nu væsentlig
Landsbyhaverne til. Enkelte som <sp>Morgenfrue</sp>
dyrkedes oprindelig som Lægeplante, men tilhører nu
Blomsterhaven. En Del af de gamle Munkeplanter
er nu helt eller dog saa godt som forsvundne fra
Nutidshaven, saaledes
<sp>Benediktinertidslen</sp>, <sp>Vajd</sp>, <sp>Jordbærspinat</sp> og
<sp>Springknap</sp>. Paa Tagene plantedes <sp>Husløg</sp>.

Frugtbuskene fandtes vistnok sparsomt dyrkede,
men vilde Bær indsamledes massevis og mange
vilde Urter brugtes som <sp>Syre</sp> eller <sp>Spinat</sp>.
<sp>Klosterroserne</sp> var enkeltblomstrede og
mere til Nytte end just regnede for Lystbuske,
ogsaa den <sp>Hvide Lilje</sp> og <sp>Martsviolen</sp>
var gode Husraadsplanter og brugtes til at
»brænde Vand« af.

Regeringen opmuntrede jævnlig til Plantning af
Frugttræer og Anlæg af Humlehaver. Navnet
»Humlemester« blev efterhaanden brugt om
enhver Urtegaardsmand. Podning og Aflægning,
Stikning og andre vegetative Formeringsmaader var
kendte og ligeledes Pottekulturer af kælnere
Planter indendørs.

Ved Reformationen enten forsvandt
Klosterhaverne eller gik over i adeligt eller borgerligt Eje.
Reformationen og de store Opdagelsesrejsers
Tidsalder tilførte Haverne en Vrimmel af nye Arter, nu
kom de forædlede Tulipaner, Hyacinther,
Kejserkronen og en Mængde andre Blomsterløg. Fra
Amerika kom Solsikken og den enaarige Urt, der
først kaldtes »Nasturtium indicum«, senere fik
Navnet »<sp>Tropæolum</sp>«, men i Folkemunde
stadig hedder »<sp>Nasturtium</sp>«.

Allerede under de første oldenborgske Konger
stod Havedyrkningen højt. Til Syltetøj, Kager,
Most og alskens Retter brugte man, navnlig i
Frederik d. 2dens og Kristian d. 4des Tid en uhyre
Mængde Frugt og Urter.

Køkkenhavedyrkningen fik et stærkt Fremstød
ved Indkaldelsen af de henved 200 hollandske
Bønderfamilier, som Christjern d. 2den, vistnok
efter Sigbrits Raad, i 1516 gav Tilladelse til at
bosætte sig paa Amager og andre Steder.
»<sp>Amagerne</sp>«s Privilegier stadfæstedes med visse
Ændringer i 1521, og det hed heri, at de skulde
»lære de Danske at omgaas med Rødder og Løg og
Haver at anlægge«.

Gulerødder, Pastinakker, der tidt sloges
sammen som »Barkannierødder«, Hvidkaal og anden
Kaal samt Rødbeder var Amagernes i stor Stil
dyrkede Madurter, og dermed drev de Handel paa
»Fisketorvet«, det senere Amagertorv.

I denne og i en noget senere Tid kom
<sp>Blomkaalen</sp> og <sp>Rosenkaalen</sp>, <sp>Havebønnen</sp>
(en amerikansk Plante), <sp>Sukkerroden</sp>,
<sp>Græskarret</sp> og flere til de danske Haver. De mange
Herregaarde, der opførtes rundtom i Landet,
omgaves med Haveanlæg, og i Byerne var
Apotekerhaverne ofte velforsynede med de gamle
Klosterplanter og Lægeurter. Blandt ivrige Havevenner
kan <sp>Peder Okse</sp> nævnes, paa Hveen var
<sp>Tycho Brahes</sp> kunstfærdige Have en af Stedets
Seværdigheder, og hans Søster <sp>Sofie Brahes</sp>
Have ved Eriksholm i Skaane omtales som ganske
ualmindelig.

Selve Kong Christian d. 4de fremmede
Havedyrkningen efter Evne, og Haven ved Rosenborg var
Landets rigest forsynede. Selvfølgelig ofrede han
meget paa Dyrkning af <sp>Vin</sp>, men med skiftende
Held. <sp>Jordbærrene</sp> var yndede, de
storfrugtede Sorter dog ukendte. <sp>Gule Hindbær</sp>
regnedes for særlig udmærkede, og der blev gjort
forgæves Forsøg paa at dyrke Multebær, hentede
fra Norge.

Orangeriet i Rosenborg Have, opført 1701, var
Landets største og rigest forsynede Væksthus.
Citroner, Lemoner, Granattræer og andre Sydens
Træer og Buske var Hovedindholdet; i de saakaldte
»Frugt-Orangerier« dyrkedes Abrikos, Fersken,
finere Pæresorter og forskelligt andet.

Under Christian d. 4. udkom ogsaa de første
Havebøger: »<sp>J. Domitzers</sp> »<sp>En nyttig
Plantebog</sp>«, Kbh. 1635, er en lille Pjece,
oversat fra Tysk, den første virkelig danske Havebog
er <sp>Hans Rasmussen Blochs
Horticultura Danica</sp> (1647), der udkom som Del af et
større Værk, <sp>Jørgen Holsts</sp> »<sp>Oeconomia
nova</sp>«. Bloch havde arbejdet ved forskellige
Herregaarde, en Tid i den kgl. Have, Lundehaven
ved Kronborg, hvor nu Marienlyst ligger. Næste
Aar udkom — ved <sp>Jens Lauritzen</sp> — en
»<sp>Husholdnings Kalender</sp>«, der giver en
vidtløftig Fremstilling af de maanedlige Arbejder
i Haven, samt Professor <sp>Simon Paullis
Flora Danica</sp>, der giver Oplysning om mange
af Datidens Haveplanter.

Blomsterbedene indfattedes af lave Hække,
Buksbom, Lavendel o. a., i sindrige Mønstre efter
italienske Forbilleder, Potteplanterne tiltog i
Mængde, og særlig i Landets sydlige Egne var
Frugtavlen af stigende Betydning. Chr. d. 5tes danske
Lov fornyer et gammelt Paabud ved at befale hver
Bonde at plante Frugttræer og Pile (til Hegn).

De nyere Arter bredte sig fra, hvad Simon Paulli
kaldte »fornemme Haver« til Landsbyerne, og
Præstegaardene gav ofte gode Forbilleder. Selv
<sp>Syren'en</sp>, baade lilla og hvide Sorter, regnedes for
noget fint og usædvanligt, det samme var Tilfældet
med den i vore Dage almindelige Ledsager,
<sp>Guldregnen</sp>, som den Gang hed »<sp>Bønnetræ</sp>«.
<sp>Tulipaner</sp> og <sp>Nelliker</sp> var Florblomster,
som Blomsterelskere dyrkede i en Vrimmel af
Sorter. <sp>Tomaten</sp> dyrkedes ligesom endnu <sp>Spansk
Peber</sp> udelukkende som Prydfrugt, ligetil c.
1850 hed den aldrig andet end »Kærlighedsæble«.

I 1719 kom sandsynligt <sp>Kartoflen</sp> til
Landet, bragt ind ved franske, reformerte Flygtninge,
der nedsatte sig i Fredericia, men den fandt liden
Indgang, og først efter at den jydske Hedes tyske
Kolonister, de saakaldte »Kartoffeltyskere« tog sig
af dens Udbredelse, blev Kartoflen mere
paaskønnet. Provst Lüders i Lyksborg udgav 1756 den
første Vejledning i Dyrkningen.

Den italienske Havestil afløstes efter c. 1700 af
den franske, og adskillige Herregaardshaver
frembød smukke Prøver paa denne Stilart. I mindre
Anlæg raadede gerne Paavirkning af hollandsk
Barokstil med dennes mange Snurrepiberier, med
Udsigtshøje, Springvande og mange Blomsterbede,
hvor Aurikler, Hyacinther og andre efterhaanden
trængte de før saa fremherskende Tulipaner
tilbage. C. 1750 blev der dyrket <sp>Ananas</sp> og
<sp>Champignon</sp>, to Kulturer som dog
ingensinde blev almindelige.

Navnet »<sp>Humlemester</sp>« forsvandt af
Sproget, og Urtegaardsmand blev gængs Ord, om
Gartneren talte man først henimod c. 1800, skønt
det var et siden c. 1600 kendt Ord. Gartnerne var
ofte indvandrede Tyskere, og det Lærebrev, som
»Drengene« fik udstedt efter en treaarig Læretid,
var ligeledes affattet paa Tysk. Det ældste,
bevarede Svendebrev er fra 1774, det her givne yngre.
Det er udstedt af <sp>I. T. Pflüger</sp>, Gartner ved
Hørsholm Slot til <sp>C. L. Hjort</sp>, senere Gartner
paa Bregentved. De to mørke Bælter forneden er
de øvre Ender af to, c. 1 m lange Silkebaand, der
fastholder den hvide Benkapsel med Gartnerens
Segl.

De store Landboreformer maatte i høj Grad virke
fremmende ogsaa paa Havebruget, og det i Aaret
1769 stiftede <sp>Kgl. Danske
Landhusholdningsselskab</sp> støttede Havesagen, selv paa de
fjerne »Bilande«, Island og Færøerne. Ogsaa paa
anden Vis kom der nu Liv i Haven. Den franske
Havestil blev overalt i Europa heftig bekæmpet, og
den engelske, »naturlige« Stil omdannede
efterhaanden alle Slots- og Herregaardshaverne.
Nutiden maa beklage, at de franske, paa deres Vis
baade smukke og historisk interessante, Anlæg
næsten fuldstændigt blev ødelagte. I vor Tid er
enkelte, saaledes Frederiksborg Slotshave, delvis førte
tilbage til den franske Stil. Den anglo-kinesiske
Stil fyldte de større Haver med en Vrimmel af
kunstige Ruiner, Pagoder, norske Lysthuse,
Mindesøjler, Gravmæler (uden tilsvarende Grave), højt
buede Broer, Eremitboliger og andet mere, der
hørte til en moderne Stemningshave. Haven ved
Sanderumgaard var berømt og blev lovprist paa
Vers og i Kobbere, et mere udskejende Eksempel
var Pastor <sp>Bjerings</sp> Have i Moseby paa Falster
(beskreven i Wedel's »Indenlandsrejse« (1803).

Haverne i engelsk Stil havde Brug for mange
flere, forskellige Planter, end de ældre Anlæg.
Navnlig »Arboretet« blev nu mere velforsynet, og
Planteskolerne blomstrede. Til de særlige
Yndlinge hørte <sp>Robinien</sp>, til hvem man en Tid
nærede altfor store Forhaabninger som et
Fremtidens Skovtræ, samt <sp>Tulipantræet</sp>,
Liriodendron, begge fra N. Amerika.

Efter at der i mere end et Aarhundrede ikke
var udkommen en eneste dansk Havebog,
begyndte disse nu efter 1750 at myldre frem,
hovedsagelig dog foreløbig Oversættelser af tyske, for vore
Forhold lidet eller slet ikke tillempede Skrifter.
Landhusholdningsselskabet udsatte en Præmie for en
kortfattet, almenfattelig Havebog, tilsvarende
<sp>Esajas Fleischers</sp>
»Agerdyrknings-Katekismus«, 1780. Fleischer paatænkte at løse ogsaa
denne Opgave, men daværende Gartner ved
Marienlyst <sp>I. L. Mansa</sp> kom ham i Forkøbet med
sin »<sp>Have-Katekismus</sp>«, der i Aarene
1787—1843 udkom i 5. Oplag. Senere, 1798, udgav
Mansa en Række, ialt 23, Tavler med Fællestitel
»Udkast til Hauge-Anlæg i den engelske Smag«,
der solgtes i saavel »sorte« som kolorerede
Eksemplarer, og er det eneste Værk af denne Art, vor
Havebrugslitteratur ejer.

I Oplysningstiden virkede mange Præster ivrigt
for Havedyrkningens Fremme. Pastor <sp>I. D. Just</sp>
ved Viborg udgav en omfangsrig, men lidet
værdifuld Havebog, hans Kaldsbroder i Moseby paa
Falster, Bjerings Efterfølger, den kendte Forfatter
<sp>I. N. Smidth</sp> anlagde en paa mange
Sjældenheder rig Have og skrev Digtsamlingen
»<sp>Danske Haver</sp>« (1823), en sildig Efterkommer af
mange fremmede Læredigte om Havekunst et halv
Aarhundrede tidligere.

Blandt selve Urtegaardsmændene, som de endnu
hed, var Herregaardsgartnerne ledende og søgte
mange Steder ivrig at fremme deres Fags
Interesser. I Jylland virkede Gartnerne <sp>Winther</sp>,
Fader og Søn, paa Stensballegaard ved Horsens
saa kraftigt, at Wær Sogn fik Navn af det jyske
Amager. Ogsaa Beder Sogn ved Aarhus med
Fulder By som Midtpunkt stod højt, og her havde
mange, ogsaa Husmænd, den Specialitet at dyrke
blomstrende Potteplanter til Salg, navnlig i
Aarhus og Horsens. Bælum ved Horsens var berømt
for sin Kirsebæravl, i Gosmer og Gylling dyrkedes
mange Æbletræer, men i de magre Egne saa det
fremdeles sørgeligt ud og var det knapt selv med
Kaal og Kartofler. I Sønderjylland øvede
Professor <sp>C. C. L. Hirschfeld</sp> i Kiel megen
Indflydelse baade som Forfatter og Leder af den store
Planteskole i Düsternbrock. I <sp>Graastens</sp>
Slotshave blev der, efter al Sandsynlighed i 1699 lagt
den Æblekærne, hvoraf det første Graastenertræ
fremvoksede, muligt Barn af en hollandsk Sort,
Borgherreæble eller hvid Kardinal. I Hirschfelds paa
Tysk skrevne Lærebog i Frugtavl blev det, 1787,
første Gang beskreven, under Navn af
»Gravensteiner«. Det blev særligt udbredt gennem Slægten
<sp>Vöthmanns</sp> Planteskole i Sønderborg. Med
Rette er Sønderjylland bleven kaldt den danske
Frugtavls Vugge, og særligt højt stod Als, kort
og godt hedder det i en gammel Skildring: »Alsen
er et Paradis«. Et betydningsfuldt Kildeskrift for
Datidens Havedyrkning er
»<sp>Amtsbeskrivelserne</sp>«, der blev udgivne af
Landhusholdningsselskabet i 19 Bd. fra 1826—44, og hvori alle
Landets Egne ogsaa skildres med Hensyn til
Havebrugets Stilling.

<img>Lærebrev fra 1784.</img>
Efter 1850 kom et Opsving, og det gik fra nu af
rask frem. I Køkkenhaven var det mere hjemligt
tiltrukne Sorter end nye Arter som var afgørende,
en Undtagelse var den tidligere for Rodens Skyld
dyrkede <sp>Rabarber</sp>, der fik almindelig
Udbredelse, samt <sp>Tomaten</sp>, der fra at være
Prydfrugt særlig efter Eksportsagens Rejsning i 1883,
blev en almindelig Køkkenurt. Andre Planter som
<sp>Stachys tuberosa</sp>, <sp>Strandkaal</sp> og <sp>Ny
Zeelands Spinat</sp> slog ikke igennem, den
sidstnævnte dyrkes dog en Del paa Færøerne, hvor
den lykkes bedre end almindelig Spinat. I
Frugthaven fik Dværgfrugttræerne og den stærke
Beskæring flere Talsmænd, saaledes i Godsejer
<sp>Hofman</sp> (<sp>Bang</sp>), der til sin Have paa Hofmansgave
omkring 1860 indførte c. 100,000 Frugttræer,
overvejende franske, men havde saa lidet Held, at
de næsten alle gik ud den følgende Vinter.
Bevægelsen døde efterhaanden hen, og de naturligere
Træformer i Forbindelse med maadeholden
Beskæring sejrede, medens man ogsaa erkendte, at det
gjaldt om at dyrke Sorter egnede for vore Forhold.

I Blomsterhaven var <sp>Georginen</sp> en Tid den
fornemste Florblomst, yndet i store, stærkt fyldte
Sorter. Omtrent 1848 kom Hjærteblomsten,
<sp>Diklytra</sp> som den kaldtes, til Danmark og bredte
sig hurtigt. <sp>Camellier</sp>, <sp>Kaktus</sp>, <sp>Aloe</sp>,
<sp>Stapelia</sp> og andre Saftplanter var paa Mode
omkring 1850, ogsaa <sp>Hoya carnosa</sp>,
<sp>Plumbogo capensia</sp>, <sp>Fabiana imbricata</sp>,
<sp>Geranium moschatum</sp> og den oprindelige
»<sp>Flittige Lise</sp>«, Malva capensis, (først senere
blev Navnet overført til Balsaminen) samt
Centifolierne hørte til de mere almindelige Stueplanter.

Ude i Haverne herskede Stauderne, og de
Enaarige, »Sommerblomsterne«, var langt mindre
fremtrædende end i vore Dage, dog savnedes
sjældent Løvemuler i flere Farver, Reseda,
enkeltblomstrede Asters, Jomfruskørt (Convolvolus
tricolor), Fløjlsblomster, Morgenfruer, Jomfruen i det
Grønne og dens tilsvarende Ridder i det grønne,
Adonis æstivalis eller autumnalis og flere.

Navnene Urtegaardsmand, -Svend og Hauge gik
ud af Sproget, de blev til Gartner, Medhjælper og
Havemand.

Stenhøjene, der næsten var det eneste, Haven
bevarede af den engelsk-kinesiske Stils
Udsmykninger, var fra først af tarveligt forsynede, mest
med <sp>Stenurt</sp>- og <sp>Stenbrækarter</sp>, men
efterhaanden blev de Hjemsteder for en Vrimmel
»Alpeplanter« og paaskønnede som de, hvorpaa man
med det mindst mulige Pladsforbrug kunde
dyrke de fleste Arter. I Kgl. dansk Haveselskabs
Aarsberetning fra 1866 findes en udførlig
Anvisning til Beplantning af Tæppebede, og disse kom
nu i højeste Mode, og en saa kendt Forfatter og
Havekyndig som Gartner <sp>I. A. Bentzien</sp>
advarede mod dem. De forbrugte en uhyre Mængde
særligt brogetbladede Planter, Coleus, Achyranthes,
Pyrethrum men ogsaa Lobelier, Verbener,
Pelargonier, Centaurea candidissima og mange flere, var
kostbare at anlægge og vedligeholde, men i
Længden lumsk kedelige.

Udplantning af Arterne, som tidligere havde
været Potte-, Stue- eller Drivhusplanter, som Canna,
Knoldbegonier og andre, blev almindelig og
Bladplante-Grupperne kom allevegne frem med
Kæmpeeksemplarer af Majs, Hamp, Ricinus, Tobak, og
andre Enaarige. I Litteraturen indførtes
Bladplanterne ved Bentziens Skrift »<sp>Nutidens
Modeplanter</sp>« (1862). De kom ogsaa med Planter
som Viftepalmer, Gummitræ, Tradescantia o. fl.
ind i Væksthuse og Stuer. <sp>Nerium</sp> var
overordenlig yndet, og man sværmede for den lille
<sp>Isolepis</sp>, der gik under det skrækkelige Navn
»Fru Heibergs Haar«.

I Forbindelse med den herskende Smag for det
Grønne ændrede ogsaa Binderiet Karakter.
Krinolinetidens stive, mansjetindrammede Buketter blev
af en senere Slægt regnet for altfor klodsede, men
livede op med Adiantum, Asparagus, Medeola og
andet fint »Grønt« fik de det lette, yndefulde Præg,
der udmærkede den japanske, højt beundrede
Blomsterdekoration. Fra at være Tæppebede i
Lilleputformat, kom Buketterne til at skænke hver af sine
Bestanddele lige Opmærksomhed. I de »naturlige«
Buketter vragedes Staaltraaden, hvilket fremkaldte
en hel Omvæltning til Fordel for langstilkede
Blomster, noget hvortil man ogsaa tog Hensyn
bl. a. ved Valg af Rosensorter.

Frugttrædyrkningen led under Usikkerhed
vedrørende Sorter passende til de forskellige Egne og
Forhold, og i Sortsnavnene var der en følelig
Forvirring, én Sort kunde i Katalogerne opføres med
forskellige, tilsyneladende lige berettigede Navne og
omvendt kunde det samme Navn bæres af flere Sorter.

For at raade Bod paa disse for Sælger som Køber
lige uheldige Forhold nedsatte <sp>Almindelig
dansk Gartnerforening</sp> i 1885 et
Udvalg af Sagkyndige, med Opgave at udpege gode,
frugtbare, haardføre Sorter, passende for de
forskellige Landsdele, og paa Navnegivningen fik man
en Rettesnor i Planteskoleejer <sp>Bredsteds</sp> store
Haandbog over alle, mere almindeligt dyrkede
Æbler, Pærer, Blommer og Kirsebær, medens
Hasselnødden var skildret tidligere af samme Forfatter i
et særligt Skrift. De Bredstedske Navne er endnu
i alt væsentligt de gældende; for vort egentlige
Nationalæble er det i almindelig Tale stadigt
brugte Navn, Gravensten, dog nu opgivet af de
Sagkyndige som uhistorisk og national set lidet
sømmeligt, det bør afgjort hedde »Graastener«
eller »Graastens Æble«.

I Jylland virkede saavel Hedeselskabet som det
1873 stiftede Jydske Haveselskab meget gavnlig,
saavel ved direkte Opmuntring til
Frugttrædyrkning som ved Plantning af de særligt vesterpaa for
al Havedyrkning uundværlige Læbælter. 1891
udnævntes en Statskonsulent i Frugtavl særligt for
Jylland.

De senere Aartier har Villabyggeriet mægtigt
forøget Havernes Antal og dermed ogsaa
Gartnernes og Blomsterhandlernes Mængde. I samme
Retning om end under beskednere Former virker
Kolonihavebevægelsen, hvis Oprindelse kan siges at
hidrøre fra en 1826 fra det kgl. danske Kancelli
udsendt Forordning til Kommunernes Fattigvæsen
om delvis at anlægge Havekolonier paa den
Kommunerne tilhørende Jord, dog først et halvt
Aarhundrede senere kom Sagen ind i sit nuværende
Spor, i København fremmet og ledet af
Torveassistent <sp>Hansen</sp>, i Aalborg af Landstingsmand
<sp>Jørgen Berthelsen</sp>. Gennem Kolonihaverne
er Købstadbeboernes Sans i høj Grad vakt for
Dyrkning og Brug af Havesager.

Mange Herregaardshaver og Parker er blevne
omlagte, hvorved enkelte, som Frederiksborg
Slotshave og Ledreborg Have, delvis er førte tilbage til
deres tidligere »franske Stil«, som Mindesmærker
om en ejendommelig, svunden Tidsalder. Mange
Væksthuse er blevne opførte, og paa Friland gik
Tæppebedene og Bladplantegrupperne af Mode. De
en Tid forsømte Stauder kom atter i Forgrunden
og udgør nu Blomsterhavens Hovedstyrke, forøgede
med mange nye Sorter af de gammelkendte Arter
og en Del nye indførte, som de pragtfulde
<sp>Eremurus</sp> Arter, ogsaa kaldede »Kleopatras Naal«.
Hvor Haven byder paa en lille Sø, plantes de
nyere, blaa, hvide, røde eller gule <sp>Nøkkeroser</sp>
og kantes med <sp>Iris</sp> og andre Moseplanter.

Gartnersproget søger fremdeles priseligt at
skille sig af med de tyske Ord, som tidligere
plettede det, som forresten meget andet dansk
Fagsprog, i alt for høj Grad. I almindelig Talebrug
er det tilsyneladende umuligt at udrydde Ord som
Mistbænk og flere tilsvarende, ogsaa et Ord som
Solitærplante, der bør ændres til »Eneplante«, burde
aldrig godkendes.

Medens Herregaardsgartnerne tidligere var
Standens Ledende og Handelsgartnerne overvejende
hørte til de stille i Landet, har Forholdet den sidste
Menneskealder forandret sig meget i denne Retning.

Et Felt, hvori den nyere Tid har bragt store
Forandringer, er fremdeles Kamp imod og
Forebyggelse af <sp>Haveplanternes Fjender</sp>,
Snyltesvampe og skadelige Dyr samt i øvrigt
uheldige Vilkaar af andre Aarsager. Allerede de
første Havebøger viser, at Gartnerne fra gammel Tid
har været meget interesserede i denne Sag, men
af Ukendskab til Snyltesvampene, hvis Bygning
og deres, navnlig for de værtskiftende Rustsvampes
Vedkommende, meget ejendommelige Livsforhold,
først den nyere Mikroskopi kunde klarlægge,
vendte man tidligere i særdeles Grad Vaabnene
mod <sp>Insekterne</sp>, særligt Ormene
(Sommerfuglelarver) og større Dyr som Harer, Muldvarpe
og Mus. Om Fuglenes formentlige Nytte eller
Skade har der tidligere været megen Uenighed, og
man fredede om <sp>Stærene</sp> som en, trods dens
aabenbare Kirsebærplyndringer, overmaade nyttig
Fugl, hvilket den efter den nyere Opfattelse lige
saa lidt er som Solsort og Spurv. Paa
Snyltesvampenes Omraade fik <sp>E. Rostrups</sp> Virksomhed
overordentlig stor Betydning for det praktiske
Havebrug, ogsaa inden han udnævntes til Konsulent
i Plantesygdomme og Lærer i samme Fag ved
Landbohøjskolen. Nu er Sprøjtning af Frugttræer
og -Buske samt af Kartofler almindeligt
Forebyggelsesmiddel mod Svampeangreb. Et Offer maatte
Havebruget bringe til Fordel for Landbruget. Ved
Lov blev de løvfældende <sp>Berberis</sp> - Arter
forbudt af Hensyn til deres Smittefare for Kornet.
Om Berberis'en havde Blotz's »Havekonsten«
(1802) skrevet »næsten alt er godt og
anvendeligt hos denne Plante«. Selve Planten afgav Hegn,
Bærrene brugtes i Medicinen og Køkkenet, og det
var en af vore smukkeste, blomstrende Buske.
Intet hjalp, den forsvandt fra Planteskolerne. Og
med Berberis'ens Banlysning er vi naaede ind i
det 20. Aarhundrede.
A. M.

<sp>Danmarks Havebrug i det 20.
Aarhundrede</sp>. I faa Tidsrum — for ikke at sige
ingen — har det danske Havebrug gennemgaaet en
saa rivende faglig-teknisk Udvikling og haft saa
gode økonomiske Kaar som i de sidste 15-20 Aar;
Havebrugets Vilkaar er selvfølgelig nøje forbundet
med den almindelige økonomiske Udvikling. Den
bedre Levefod i Forbindelse med Ændring i
Levemaaden, den større Sans for og Krav til Skønhed i
Hjemmet og dets Omgivelser, Trangen til eget Hus
og egen Have, store offentlige Haveanlæg,
Sportsparker o. s. v. — alt har medført en stærkt stigende
Anvendelse af Havebrugets Produkter. Denne
Udvikling er bleven yderlig forceret under
Verdenskrigen. Afspærring fra tidligere Importlande
eller Udlandenes Eksportforbud og deraf følgende
Stigning i Kravet til den hjemlige Produktion,
Nabolandenes øgede Begær efter vore Varer,
Knapheden paa mange almindelige Forbrugsartikler, den
store Velstand i visse Kredse og det deraf
følgende store Luksusforbrug, har altsammen bidraget
til at give Havebruget overordentlig gode Kaar.
Ikke mindst Anlægsgartneriet har — paa Grund
af de mange nyskabte Kæmpeformuer — i
bogstavelig Forstand haft en Guldalder med
Udvidelser og Omlægning af bestaaende Haver og Parker
eller Nyanlæg omkring den nye Pengeadels
pragtfulde Paladser og Landsteder; men ogsaa for de
øvrige Grene af Gartneriet har Forholdene i mange
Henseender været eventyrlige. —
Koloni-Havebruget har naaet en overordentlig Udbredelse, og
denne Trang hos Bybefolkningen til at erhverve et
lille Stykke Jord for selv at dyrke det med
Blomster, Køkkenurter og Frugt, er et af Tidens lyse Tegn.

Udviklingen i disse første Aartier af det nye
Aarhundrede maa ses paa Baggrund af den
forudgaaende ret trange Tid for Havebruget. Den
sidste Snes Aar af det 19. Aarhundrede kendetegnes
som bekendt ved en stadig og alm. Prisnedgang,
men særlig paa Landbrugets Produkter, og de
trykkede Tider for Landbruget bevirkede, at dette saa
sig om efter nye Indtægtskilder. Derfor forsøgte
man at slaa ind paa forskellige Havekulturer, bl. a.
med Eksport for Øje. Disse Forsøg førte ikke til
videre Resultat, men føltes som en ret trykkende
Konkurrence for Gartneriet, idet man jo maatte
forsøge at sælge Varerne, paa Hjemmemarkedet,
hvis Udlandet ikke vilde tage dem.

Da Prisomslaget kom for Landbrugsprodukter,
hørte dette Forhold temmelig hurtigt op. At vi
selv har ligget fri for Tilførsel fra Udlandet,
medens vore Nabolande har indført høje Toldsatser
paa Havebrugsprodukter, har selvfølgelig ikke
lettet Vilkaarene for Danmarks Havebrug, men det
har muligvis haft en indirekte Betydning af Værdi,
idet det har tvunget til at anspænde alle Kræfter
for at hævde sig baade paa det hjemlige Marked
og i Udlandet. Det har udviklet Dygtigheden, og
Havebruget staar derfor i Øjeblikket særdeles godt
rustet til at møde eventuelle
Fremtidsvanskeligheder, saa ingen kan vist med Grund beklage, at
Forholdene har været, som de har.

Man har grundig erfaret Hjemmemarkedets
afgørende Betydning for Havebrugsproduktionen.
Stigende Velstand og stigende Krav til Varernes
Kvalitet er fundamentale Forudsætninger for en
videre Udvikling af Danmarks Havebrug. Man lader
sig ikke mere byde indførte (tyske) Jordbær, og
man foretrækker en hjemmegroet Blomst for
Papirblomster og andet Flitterstads. Vort Lands
økonomiske Udvikling i de kommende Tider vil
være af allervæsentligst Betydning for
Havebrugets Kaar i Fremtiden. Der vil utvivlsomt
vedblive at være visse Eksportmuligheder. Vi har f.
Eks. specielle <sp>klimatiske Betingelser</sp>
for Kaalfrøavl, og i Forhold til vore nordlige
Nabolande har vi selvfølgelig ogsaa visse klimatiske
Fordele, som kan udnyttes i Kraft af den nære
<sp>Beliggenhed</sp> (Produkter der kun taaler kort
Transport). Endelig har jo et <sp>een Gang
indarbejdet Marked</sp> (Blomster,
Planteskoleartikler, friske Grøntsager til Norge og Sverrig o. a. St.)
en vis Evne til at vedvare, naar blot Produktionen
stedse søger at holde sig paa Højde med Tidens Krav.

Der er en Mulighed for, at vore
Haveprodukter i forædlet Form (Konserves, tørrede Sager, Vin,
Syltetøj) kan blive Eksportartikler. Det vil
ganske vist for en stor Del afhænge af vore
industrielle Betingelser, men en Grundbetingelse for en
konkurrencedygtig Industri er, at de nødvendige
Raastoffer kan fremskaffes i tilstrækkelige Kvanta
og gode Kvaliteter.

Grænsen mellem Landbrug og Gartneri er
flydende; kommer vi i større Omfang ind paa
Masseanvendelse af Havesager i industrielt Øjemed,
opretholdes Havefrøavlen i det Omfang, den har naaet
de sidste Aar, og naar Frugtavlen den Udvikling,
man stræber efter, saa vil betydelige Omraader af
det, der nu henregnes til gartnerisk Produktion,
øjensynligt blive henlagt til Landbruget som vigtige
Bikulturer for dette — baade det større og
mindre Landbrug. Allerede nu ligger den
væsentligste Del af den hjemlige Havefrøavl, baade Urte-
(undtagen Blomkaal) og Blomsterfrø hos
Landbruget. Tiltrækning af Blomsterløg er forsøgt,
Dyrkning af Hvidkaal, Rødkaal, Ærter, Spinat, Løg o.
s. v. til Konservering foregaar i stort Omfang i
egentlige Landbrugsbedrifter. Endelig har
Frugtavl aldrig været en speciel gartnerisk Kultur.
Arbejdet paa Frugtavlens Udvikling er taget op i
betydeligt Omfang, baade fra Statens Side og ad
privat Vej. Enkelte betydelige Frugtplantager
med gennemført rationel Drift er anlagte,
Frugtavlerforeninger er dannede, Konsulenter ansatte,
Kursus i Pakning, Sortering og Opbevaring af
Frugt afholdes, Forsøgshaver er anlagt, Statens
Planteavlsudvalg har taget Frugtavlen ind under
sit Omraade, og en grundig Frugtsortsundersøgelse
er sat i Gang over hele Landet.

Før laa saa godt som al
Havebrugsforsøgsvirksomhed hos Landbrugsorganisationerne og
Haveselskaberne og tog særlig Sigte paa at udvikle
Havebrug som Bierhverv til Landbruget, men er
nu overgaaet til de af Staten oprettede
Havebrugsforsøgsstationer. Gartnernes Interesse for
Forsøgsvirksomheden er i glædelig Fremgang og giver
sig bl. a. Udslag i Foranstaltning af en Del lokale
Forsøg; til disse ydes der Statstilskud. Se i øvrigt
under Havebrugets Forsøgsvæsen.

Sygdomsbekæmpelsen er stadig i Udvikling. Alle
Frilandskulturer er lagt ind under Statens
plantepatologiske Forsøg og Statskonsulenterne staar til
Raadighed. For Kulturer under Glas er der fra de
gartneriske Organisationers Side gjort enkelte
spredte Forsøg.

En anden Art Forsøg er foretaget paa Alm. d.
Gartnerforenings Initiativ og Bekostning, nemlig
en Undersøgelse af forskellige i Gartnerier
anvendte Kedeltypers Ydeevne og Økonomi.

Den Udvikling, der har været paa det
egentlige Gartneris Omraade m. H. t. Kulturer og
Teknik, skyldes i aller første Række de enkeltes
Initiativ og Dygtighed. Særdeles revolutionerende har
Dyrkning af Frugt og Grøntsager under Glas
udviklet sig. I Drivhuskonstruktion er sket store
Forbedringer (Bloksystemet har vundet Indpas). I
det hele taget har dette Aarhundrede set
udprægede Storbedrifter opstaa paa Gartneriets Omraade
— Virksomheder, hvor baade den anbragte Kapital
og Værdien af de aarligt producerede Varemængder
tælles i Hundredtusinder.

Men denne Udvikling har ogsaa sine
Skyggesider; der er opstaaet et Arbejderspørgsmaal
indenfor Gartneriet; Adgangen til at blive
selvstændig Erhvervsdrivende er vanskeligere. Det gamle
patriarkalske Forhold er mange Steder forsvunden;
der er opstaaet Fagforeninger og
Arbejdsgiverforeninger indenfor visse Grene af Faget; der
arbejdes nogle Steder efter kollektive Arbejdsaftaler, og
der har fundet mindre Arbejdsnedlæggelser Sted.

Samtidig med at Havebruget har udviklet sig
og er blevet erkendt som et ikke ganske
uvæsentligt Led i den nationale Økonomi, har Havebrugets
specielle Udøvere — Gartnerne — utvivlsomt
ogsaa vundet i social Anseelse. De gartneriske
Organisationer er i betydelig Grad blevet taget i
Brug af de offentlige Myndigheder under de
sidste Aars stærke Statsindgriben i og Regulering af
Produktion, Priser og Eksport. Den gartneriske
Produktion er Genstand for en særlig Interesse fra
Pressens Side, til hvis næsten daglige Stof det
hører at bringe Meddelelse om Produktions- og
Prisforhold paa Grøntsager, Blomster og Frugt. Den
store nordiske Havebrugsudstilling i 1912 var en
Prøve paa, hvad Havebruget kunde præstere og
bidrog til at slaa fast i Almenhedens Bevidsthed,
at en betydningsfuld og ydedygtig Virksomhed
var groet frem.

Privatgartnerne betyder talmæssigt ikke nær saa
meget som før. De var tidligere baade socialt og
fagligt de førende indenfor Standen, men det kan
næppe siges at være Tilfældet mere. Der er
opstaaet en Række Bestillinger og Embeder under
det offentlige (Stads- og Kommunegartnere,
Hospitals-, Kirkegaardsgartnere o. s. v) og flere vil
muligvis opstaa, idet der er Tegn til, at adskillige
offentlige Institutioner selv vil overtage
Produktionen af deres gartneriske Forbrugsartikler.
Privatgartnere og offentlig ansatte Gartnere søger at
varetage deres specielle Interesser som Embeds- og
Funktionærstand igennem forskellige
Organisationer (Dansk Privatgartnerforening, Foren. af
danske Havebrugskandidater og et Par Fagforeninger).

Indenfor Handelsgartneriet er en Række Lokal-
og Specialorganisationer opstaaet
(Handelsgartnerforeninger, Foreninger af Havefrøavlere,
Anlægsgartnere, Kaaldyrkere, Løgdrivere m. m.). Der er
paabegyndt en kooperativ Bevægelse m. H. t.
Indkøb af Brændsel, Glas, Frø o. s. v., og ligeledes er
der Spirer til Salgs- og Produktionsforeninger;
muligvis staar vi her overfor Nydannelser, der kan
faa stor Betydning i Fremtiden.

Havebrugslitteraturen har ikke stor Forøgelse at
opvise. Haveselskaberne har været virksomme ved
Udgivelsen af en Række Smaaskrifter om
Dyrkning af Havesager i det smaa, og deres
Anvendelse i Husholdningen, der er kommen nogle
Smaabøger, Pjecer om Bekæmpelse af skadelige Dyr og
Svampe paa Haveplanter, ligeledes om Frøavl,
enkelte Lærebøger har set Lyset, og nogle ældre
Havebøger er kommen i ny Udgave, men af
egentlig gartneriske Originalværker er der kun ganske faa.
Den mere i Havebrugets Periferi liggende Litteratur
(Botanik, Fysiologi, Jordbunds- og Gødningslære
o. l.) har betydelige Værker at opvise i disse Aar.

Som Havebrugslitteraturen er mager, er den
teoretiske Uddannelse det ogsaa. Hele den
gartneriske Uddannelse ligger i det hele taget i Kaos,
men der er vist ikke Tvivl om, at der er en ikke
ringe Trang til en fyldigere — ogsaa teoretisk —
Uddannelse. Alm. dansk Gartnerforenings
Aftenundervisning har paa sine Steder vundet ikke ringe
Tilslutning; den praktiske Prøve, som en Del Aar var
knyttet hertil, er ophævet. Af Havebrugsskoler er
der kommen én ny (Aarslev), desuden undervises i
Havebrugsfag paa Husmandsskolerne og nogle af
Husholdningsskolerne. Paa teknologisk Institut
har været afholdt Kursus for Anlægsgartnere.
Havebrugsundervisningen paa Landbohøjskolen har
ikke undergaaet nogen synderlig Udvikling i de
sidste Aartier; den bærer alt for meget Præg af at
være tilrettelagt med Privatgartneriet for Øje. Men
med den store Omlægning og Udvidelse af
Landbohøjskolen, der nu er indledet, gryr der vel ogsaa
en ny Dag for den højeste, teoretiske
Undervisning i Havebrug i Danmark.
F. S.
</chapter>

<img>Dasylirion glaucophyllum.</img>

<chapter name="Dansk Ingefær">
<b>Dansk Ingefær</b> se <sp>Arum</sp>.
</chapter>

<chapter name="Daphne">
<b>Daphne</b> (Thymelæaceæ), Peberbusk (d.), Tysbast
(n.), Tibast (s.), haardføre Buske; flere Arter,
hvoraf som de mest bekendte kan nævnes: <sp>D.
Laureola</sp> L., Europa, en lav og uanselig Busk med
lancetformede, stedsegrønne Blade og i April smaa,
gulgrønne Blomster. <sp>D. Mezereum</sp> L.,
Europa, lav eller mellemhøj Busk med æg-lancetformede
Blade og i Marts-April, førend Løvspring, smaa,
rosenrøde, vellugtende Blomster i Knipper paa
Siden af Grenene i disses hele Længde. Varieteten
<sp>D. M. alba</sp> har hvide Blomster. <sp>D. Cneorum</sp>,
Stenrose, anvendelig og smuk som Stenhøjsplante,
se ogsaa D. for Koldhus.
A. B.

Daphne-Arterne og deres Varieteter er alle
nydelige smaa Buske, der kan anvendes til Plantning
paa Stenhøje og i Forgrunden af Busketter; de
ynder en Vokseplads med Halvskygge og ikke for
svær Jord, iblandet nogen Tørvestrøelse. D.
Mezereum og D. M. flore albo formeres bedst ved Frø,
der saas paa Friland straks efter Modningen, da
det ellers ligger et Aar over i Jorden inden det
spirer; i øvrigt foregaar Spiringen meget langsom.
De unge Planter prikles som toaarige. D. Laureola
formeres let ved Podning i Hus paa Rodstykker
af D. M.; den er ikke fuldt haardfør og kræver
Dækning, særlig som ung. D. cneorum og Varieteter
formeres ved urteagtige Stiklinger under Glas, ved
Deling og Aflægning af ældre Planter.
J. B.

D. Cneorum trives godt i de sydlige Kystegne i
Norge. D. Laureola holder sig godt langs Kysten
helt til Kristianssund, men paa Steder med
Indlandsklima taaler den ikke Vinteren.
N—k.

D. Cneorum er fuldstændig haardfør ved
Stockholm, naar den plantes paa en let sandet Jord og
tør Vokseplads. Den formeres ved Aflægning. D.
Laureola er ikke haardfør i Mellemsverrig.
E. L.

<sp>Daphne for Koldhus</sp>. <sp>D. Cneorum</sp>
L., Sydeuropa, stedsegrøn med lyserøde Blomster i
Maj, ofte tillige i Septbr. <sp>D. C. fol. var.</sp> har
hvidbrogede Blade. <sp>D. C. Mazelii</sp> blomstrer om
Vinteren. <sp>D. neapolitana</sp> Lodd., Sydeuropa,
er den hyppigst dyrkede og har livlig røde
Blomster. <sp>D. odora</sp> Thunb., Japan, stedsegrøn Busk
med hvide eller blegrøde Blomster. Marts-April.
God Stueplante. <sp>Kultur:</sp> D. formeres ved
Stiklinger af omtrent modent Træ om Efteraaret i
sandblandet Lyngjord under Glasklokker. Efter
Overvintring ved 10-12° C. sættes de unge
Planter om Foraaret paa Undervarme for senere, efter
tilstrækkelig Roddannelse, at pottes enkeltvis.
Barkpodning eller Kopulation om Foraaret paa unge
Stammer af D. Laureola giver en rigeligere
Blomsterflor. D. omplantes tidlig om Foraaret i en
Blanding af Lyngjord, Bladjord, lidt Græstørvjord
og rigeligt Sand, sættes om Sommeren paa Friland,
overvintres frostfrit med meget sparsom.
Vanding.
Edv. B.
</chapter>

<chapter name="Darlingtonia">
<b>Darlingtonia</b> se <sp>Kødædende Planter</sp>.
</chapter>

<chapter name="Darrgräs">
<b>Darrgräs</b> (s.) se <sp>Briza</sp>.
</chapter>

<chapter name="Dasylirion">
<b>Dasylirion</b> (Liliaceæ), Koldhusplante; en
Yuccalignende Plante med lange, tilbagebøjede
nedhængende, smalle Blade; først i en sen Alder skyder en
høj Blomsterstængel op i Midten med talrige,
ubetydelige Blomster. Efter Afblomstringen dør
Planten. <sp>D. acrotrichum</sp> Zucc., Meksiko, talrige
(indtil 200), meterlange Blade, stærkt tornede i
Randen og i Spidsen løbende ud i et Bundt tørre
Trævler. <sp>D. glaucophyllum</sp> Hook., Meksiko,
blaagraa, linieformede Blade. De er prægtige
Planter til Dekoration. <sp>Kultur</sp> se <sp>Agave</sp>.
F. E.
</chapter>

<chapter name="Datisca">
<b>Datisca</b> (Datiscaceæ), Staude. <sp>D. cannabina</sp>
L., Orienten; 2-2,50 m. Bladene er fjersnitdelte;
Blomsterne er ubetydelige i store, topformede
Stande. Planten minder i Udseende noget om Hamp.
Den anvendes bedst som fritstaaende Plante i
større Haver; Hunplanten er den bedste, da den
holder sig grøn længst ud paa Efteraaret. <sp>Kultur:</sp>
Formeres ved Deling og Frøudsæd.
A. L.
</chapter>

<chapter name="Datura">
<b>Datura</b> (Solanaceæ). <sp>D. ceratocaula</sp> Jacq.,
Kuba, Meksiko, enaarig Sommervækst, 60-75 cm;
Blomsten er hvid med violet Anstrøg. <sp>D.
fastuosa</sp> L., Ostindien, enaarig Sommervækst,
60-100 cm, hvid Blomst med violet Bagside. <sp>D. f.
alba plena</sp> og <sp>violacea plena</sp> har
henholdsvis hvide og violette, fyldte eller dobbelte
Blomster. <sp>D. f. Huberiana plena</sp> har fyldte
Blomster i forskellige hvide, blaalige samt violette
Nuancer og egner sig bedst til Pottekultur. <sp>D.
Metel</sp> L., Trop. Amerika, enaarig, i Koldhus
fleraarig, 60-75 cm, renhvid Blomst. <sp>D.
meteloides</sp> D. C. (D. Wrightii Rgl.), Nordamerika,
enaarig, i Koldhus fleraarig, lilla-hvid Blomst.
Alle ovennævnte D. dyrkes bedst som enaarige og
er meget anvendelige til Rabatter og i Udkanten
af Busketter samt fortrinlige til Pottekultur; de har
store, smukke, vellugtende Blomster i Juli,
Aug.-Oktbr. <sp>Kultur:</sp> Saas i Marts i varm Bænk
eller Potte, prikles enkeltvis i Potte og ompottes,
naar de trænger dertil; de maa stadig holdes varmt
og senere med Varsomhed afhærdes, til de sidst i
Maj eller først i Juni udplantes med 40-60 cm
Afstand. D. ceratocaula er den mindst sarte.
Ynder let, næringsholdig Muldjord og varmt, solrigt
Voksested. Frøets Spirekraft 2-3 Aar; Spiring i
Løbet af 2-3 Uger. <sp>Sygdomme</sp> se
<sp>Kartoffelskimmel</sp>.
L. F.

<sp>Datura</sp> for Koldhus: <sp>D. sanguinea</sp> Ruiz
& Pav., Peru, orangegule Blomster; <sp>D.
suaveolens</sp> H. & B. (D. arborea hort. og Brugmansia
suaveolens Don.), Meksiko, hvide, vellugtende,
hængende Blomster. <sp>D. s. fl. pl.</sp> er fyldt og
tidligere blomstrende. D. bør holdes i Stammeform
og anbringes om Sommeren som fritstaaende paa
Plæner eller som Midtplante i Bladgrupper.
<sp>Kultur:</sp> Formeres ved Stiklinger paa c. 15 cm
Længde i sandblandet Jord paa Undervarme i
Febr.-Marts. D. fordrer kraftig og nærende Jord;
bør som ældre plantes i Ballier. I Vækstperioden
vandes rigeligt med Gødningvand; en varm,
beskyttet Plads er nødvendig. Overvintres koldt og
tørt.
Edv. B.
</chapter>

<chapter name="Daucus">
<b>Daucus</b> se <sp>Gulerod</sp>.
</chapter>

<img>Davallia canariensis.</img>
<chapter name="Davallia">
<b>Davallia</b> (Polypodiaceæ), elegante Bregner for
Varmhus eller Koldhus; krybende, ofte stærkt
dunede Rodstokke, der ligner en Harefod, bærer
Bladene. Udløberne maa ved Plantningen forblive
fri; de plantes derfor bedst i aabne, flade Skaale
eller Korkkurve og egner sig fornemmelig til
Ampelplanter. Blandt de smukkeste til Varmhus kan
fremhæves: <sp>D. elegans</sp> Sw., Ceylon, <sp>D.
fijiensis</sp> Hook., Fijøerne, <sp>D. pallida</sp> Mett.,
Borneo, og <sp>D. tenuifolia</sp> Sw. var. <sp>Veitchii</sp>,
pragtfuld Ampelplante, har alle overordentlig
fintdelte Blade. Til Koldhus: <sp>D. bullata</sp> Wall.,
Ostindien, <sp>D. canariensis</sp> Sw., kanariske Øer, <sp>D.
dissecta</sp> J. Sm., Java. <sp>Kultur</sp> se i øvrigt
Bregnekultur.
M. H.
</chapter>

<chapter name="Decaisnea Fargesii">
<b>Decaisnea Fargesii</b> Franck (Lardizabalaceæ).
Kina. Busk med lange uligefinnede Blade og
grønliggule, uanselige Blomster.
A. B.

D. formeres ved importeret Frø, der saas under
Glas eller paa varm Plads paa Friland; de unge
Planter overvintres frostfrit og prikles som 1-
eller 2aars i 5 Rækker paa 1,20 m brede Bede. D.
kan anvendes som fritstaaende paa Plæner og i
blandet Busket.
J. B.
</chapter>

<chapter name="December">
<b>December</b> se <sp>Oversigt over
maanedlige Arbejder paa Friland og under
Glas</sp>.
</chapter>

<chapter name="Degeneration">
<b>Degeneration</b> se <sp>Forædling</sp>.
</chapter>

<chapter name="Dekoration">
<b>Dekoration</b> med afskaarne Blomster.
<sp>Borddekoration</sp>. Næppe paa noget Felt indenfor
Blomsterdekorationen er Nutidens udstrakte
Anvendelse af Blomster trængt saa sejrrigt igennem
som ved Pyntningen af Spiseborde, og det med fuld
Ret. Der gives nemlig intet Sted, hvor
Blomsternes ligefrem æstetiske Mission fejrer saa smukke
Triumfer, som netop hvor Mennesker samles ved
et festligt smykket Bord, og næppe nogen Gren
indenfor Binderiet er saa taknemmelig og har saa
mange Dyrkere blandt Amatører, naturligvis
særlig kvindelige, som Bordpyntningen. De simple og
letfattelige Regler for denne er langsomt, men
sikkert trængt igennem overalt, idet Blomsterne ikke
alene fremhæver Rigmandens kostbare Sølv og
Krystalservice, men de kaster en Skønhedens Kappe
over den mindre velstaaende Families mere
tarvelige Service. En glædelig Kendsgerning er det,
at man kun sjælden ser en misforstaaet eller uskøn
Borddekoration, men tværtimod ofte træffer
virkelig smukke Arbejder udførte af Folk uden faglig
Uddannelse. Grunden er vel nærmest den, at den
store, hvide Flade, som et opdækket Bord
frembyder, og det særdeles flatterende Skær af Lys og
Lamper tilsammen danner en udmærket Baggrund
for den Uendelighed af Variationer, hvormed
Blomsterne kan arrangeres af en interesseret og
forstaaende Haand, og uden synderlig Vanskelighed
forenes i fuld Harmoni med det heles festlige Præg,
som hos den velvillige Beskuer frembringer den
Feststemning, der er Arbejdets og
Blomsterarrangørens egentlige Maal.

Til Borddekoration kan saa at sige alle Blomster
finde Anvendelse, lige fra vildtvoksende i Mark og
Skov til Væksthusenes kostbare og sjældne
Frembringelser, men for den kræsne Fagmand er

<img>Fig. 1.</img>
Valget i Virkeligheden ikke let. Det bør ingenlunde
bero paa en Tilfældighed, hvilke Blomster man
sætter Side om Side. Nogle Blomster passer
sammen og klæder hinanden, andre ikke.
Bedømmelsen deraf kræver megen Øvelse, Kendskab og
Smag, idet der baade maa tages Hensyn til
Blomsternes Farve og Skikkelse, til Plantens Vækst og
dens botaniske Hjemsted, ja til Tider endog til dens
Rang i Blomsterverdenen. Man kan ikke til
Borddekoration bruge Frilandsblomster sammen med
drevne Blomster og ikke kritikløst de fra
Udlandet indførte sammen med de hjemlige. Man kan
heller ikke blande Orchideer sammen med
Tulipaner, skønt de hver for sig er smukke, men i
Blomsterverdenens Rangforordning er Orchideer
hævet langt over Tulipaner, og de maa derfor
hver for sig kun sammenstilles med de dem i
overført Forstand ligestillede Arter.

Ved Valget af Blomster til Dekorationer vil
Farven af disse som Regel have den største
Betydning. Hvidt, gult og rødt med disses Mellemfarver
er de mest anvendelige og taknemmeligste, og da
især gult og Nuancerne over mod rødt. De
saakaldte negative Farver (se Farvelære) kræver stor
Forsigtighed i Brugen. De anvendes helst i
Forbindelse med de komplementære Farver eller
rigelig Anvendelse af Grønt, hvortil Adiantum,
Asparagus og Medeola vil være anbefalelsesværdige.
Særlig er den finbladede Medeola myrthifolia's
dekorative Ranker af fortrinlig Virkning.

Endelig kan det til Tider være nødvendigt at
tage Hensyn til den blandt Folk raadende
Opfattelse af enkelte Blomsters og Farvers symbolske
Betydning, som taler ikke alene til
Skønhedssansen, men ogsaa til Følelsen. En heldig
Forstaaelse og Værdsættelse af dette Forhold vil i
enkelte Tilfælde kunne bibringe Arrangementet en

<img>Fig. 2.</img>

<img>Fig. 3.</img>
forøget Værdi for Deltagerne. Festens Anledning
og Karakter kan have Indflydelse paa Valget af
Farver. Ved Bryllupper vil man saaledes
fortrinsvis foretrække lyserødt og hvidt, ved Sørgefester
lilla, violet og hvidt. Ved nationale Fester bør
den røde og hvide Farve spille en stor Rolle, men
i dette Tilfælde kan dog godt forsvares, set fra et
Skønhedsstandpunkt, kun at dekorere med rødt,
og lade Dugens hvide Flade være Baggrunden,
tilmed da røde og hvide Blomster i Blanding som
oftest virker haardt og ret banalt. De svenske
Farver — gult og blaat — er ulige mere
virkningsfulde i dekorativt Øjemed, men Vanskeligheden
ligger her i at fremskaffe en ren blaa Farve, som
ikke alle Aarstider har i Eje. Man kan dog i saa
Fald hjælpe sig paa anden Vis, ved f. Eks. at
montere Bordet med en blaa Løber af Silke,
ombinde Servietterne med et i Sløjfe knyttet
Silkebaand eller vinde blaa Baand i dekorative
Slyngninger mellem Blomsterne; ved Jagtmiddage kan
Efteraarets brogede Flora i Forbindelse med blaa
Druer, Ferskener og anden dekorativ Frugt være
paa sin Plads.

Som et Eksempel paa, med hvor megen Omtanke
i Valget af sit Materiale og Omhu i Udførelsen
man maa have for at naa et virkelig godt
Resultat, skal her anføres Arrangementet ved en
Jagtmiddags Borddekoration. Dagen har været viet
<sp>Diana</sp>, intet er derfor naturligere end at
raadføre sig med <sp>Pan</sp>, naar man vil smykke sit Bord
til Ære for Jagtselskabet, som har tilbragt Dagen
i Skovgudens Rige. Dette viser ogsaa hosstaaende
Billeder, hvor man (Fig. 1) ser Bordet smykket.
Udsmykningen bestaar af en Kronhjort omgivet
af fire Jagthunde (gammelt Familiesølv) anbragt
paa et blødt Tæppe af Mos. En saadan Skovbund
maa være fremstillet i nøje Overensstemmelse med
den fri Natur; uregelmæssigt formet og iplantet
smaa Planter af Skovbregner, Gran, Vedbend,
smaa Svampegrupper o. l., Mostæppet begrænses i
dekorativt Øjemed af sølvgraat Lav. De smukke
farvestraalende Svampe i Forbindelse med
prægtigt farvet Egeløv viser tydeligt, at Efteraaret og
dermed Jagttiden er inde. Den paa Bordet
anbragte Vinkøler (Fig. 2) er i Lighed med Dugen
smykket med smaa Knipper Tjørnebær, og
Vinløv ranker sig fra den ved Køleren henlagte
Drueklase op om Køleren. Fig. 3 viser Frugtskaalen,
som er fyldt med prægtige Æbler, udsøgte
Blommer, Fersken og blaa Druer; broget Vinløv og
Ranker slynger sig over Frugterne. Foruden de
spiselige Frugter er Skaalen smykket med
Naturfrugter. Til Frugtskaalen saavel som Vinkøleren
har Sølvsmeden valgt sine Motiver fra Skoven, og
disse viser henholdsvis Ornamenter med Lærk- og
Grankviste med Kogler. Servietterne (Fig. 4) er
ombundet med et mosgrønt Silkebaand, hvori er
stukket en lille Kvist Hasselnødder, Slaaen,
Brombær, Hyben, Rønnebær, Humle, Agern, Hvidgran
med Kogler og lignende af disse smukke vilde
Frugter. Servietterne ere anbragt opretstaaende
ved Kuverterne. Til Navnekort er anvendt et
høstfarvet Blad, hvori et lille Kort med de paagældende
Gæsters Monogrammer er anbragt (Fig. 5). Alt
føjer sig saaledes til et samlet Hele og
vedligeholder hos Gæsterne Skønhedsindtrykket af den
nys forladte Skov.

Blandt Borddekorationens utallige Former maa
væsentligst skelnes mellem Højpyntning og
Lavpyntning. Ved Højpyntning anbringes Blomsterne
i høje Glas, Vaser, lette Stativer el. l., men
selvfølgelig maa det paases, at de omkring Bordet
siddende Gæster ikke hindres i den fri Udsigt til
hverandre. Ved Lavpyntning holdes Blomsterne
helt nede ved Bordet, enten ved simpelthen at strø
dem paa samme, eller de nedstikkes i lave Skaale,
Kurve eller Blaaler, dækket med Grønt. En

<img>Fig. 4.</img>

<img>Fig. 5.</img>
Forening af begge Pyntningsmaader er det
almindelige og som Regel ogsaa af størst Virkning, og
vil i Særdeleshed være at anbefale ved
Borddekorationer med et større Antal Kuverter. Ved
Dekorationer med et mindre Antal Kuverter vil
Lavpyntning alene absolut være at foretrække. Det
naturligste og til en vis Grad tillige finest
virkende, er at benytte samme Blomst i én Farve,
saaledes f. Eks. Tulipaner, Konvaller eller
Begonia Gloire de Lorraine og af indførte Blomster
Anemoner, Ranunkler eller Nelliker. Senere, naar
Udvalget bliver lidt rigeligere, vil man have
lettere ved at finde to eller flere Blomster, som
passer sammen og supplerer hinanden ved en
Forening af Høj- og Lavpyntning, f. Eks.:
<table>
<td c>Højpyntning:<td><td c>Lavpyntning:
<td>Lyserøde Roser<td>og<td>Violer.
<td>Mørkerøde Roser<td>og<td>Konvaller.
<td>Hvide Roser<td>og<td>Gloire de Lorraine.
<td>Gule Oncidium<td>og<td>Lilla Cattleya.
<td>Franske Nelliker<td>og<td>Ranunkler.
</table>

I Marts Maaned bliver Udvalget langt
rigeligere, idet drevne Stauder, f. Eks. Diclytra, Iris
etc., vælder ind paa Markedet, Farverne bliver
kraftigere og giver Opfindsomheden og Fantasien
friere Spillerum og tillader lettere gennem det
personlige Valg at give Dekorationen en Karakter,
som særlig egner sig til Tid og Sted.

Rosen, som med god Grund kaldes Blomsternes
Dronning, er Sommerens mest yndede Bordblomst,
dog har den de sidste Par Aar faaet en
Konkurrent i Latyrus odoratus, hvis dejlige sarte
Farver i alle Nuancer af hvidt, rødt og blaat er lige
smukke, enten anvendt i en Kulør eller blandede.
Dens Brug begrænses dog af de korte Stilke, saa
den fortrinsvis egner sig til Lavpyntning.

Efteraaret er dog den Aarstid, som afgiver det
største Materiale til Borddekoration. Gladiolus'ens
ranke Skønhed og glødende Farver er navnlig i
større Lokaler af udmærket Virkning,
Pompongeorginen egner sig fortræffeligt til saavel Høj-
som Lavpyntning, og endelig den store Hær af
Chrysanthemum, der indtager en saa sikker Plads
som Bordblomst, som dens store
Anvendelighed med Rette forlener
den med.

Naar Julen holder sit Indtog,
træder Hensynet til den
symbolske Betydning i Forgrunden og
giver Pyntningen sin egenartede
Stemning. Værelserne pyntes med
Gran og Kristtjørn, og som vi har
givet Englænderne Skikken med
Juletræ, har de til Gengæld givet
os Misteltenen som Symbol paa
Julen. Misteltenen anbringes i
Lysekroner, Døraabninger o. l.
Steder, og til Pyntning af Bordet
anvendes Juleroser, Julestjærner
(Poinsettia) og andre, som vender
Tanken mod Festens Anledning.

Som Helhed taget gælder det ved
Borddekorationer, at det ikke er
Materialets Mængde eller
Kostbarhed, der gør Udslaget, men i
langt højere Grad den
Forstaaelse, hvormed den i hvert enkelt
Tilfælde givne Opgave er løst. Jo
bedre man afstemmer sit
Materiale: Blomster, Frugter, Baand o.
a. efter Anledningen samt efter
Servicet og de omgivende Forhold,
desto bedre vil Resultatet blive.
Det er en let forstaaelig Sag, at
Udsmykningen (Blomsterne) ikke
maa være det fremtrædende, men
at disse skal tjene til at
fuldstændiggøre det Billede, som et smukt
dækket Bord er; med sin
blændende hvide Dug, sit smukke Krystal, Porcellæn og
Sølv, som — hver for sig — ofte er smaa
Kunstværker. Det er Blomsternes Opgave at
<sp>fremhæve</sp> disse Kunstværker, — ikke at skjule dem.
God Smag, Sirlighed og Sans for Farveharmonier
er den første Betingelse, og Resten maa Øvelsen
lære Udøveren.

<sp>Dekoration af Glas, Vaser,
Krukker og Kurve</sp>.

Lige saa længe Blomster har været elsket og
dyrket i Haver, har det været Skik og Brug at
sætte Blomster i Glas og Vaser i Stuerne til Pynt
og daglig Glæde for ethvert skønhedselskende
Menneske, men særlige Regler for Sammenstillingen af
Blomsterne har ikke været i Brug. Paa de gamle
Blomstermalerier af den ældre tyske og hollandske
Skole synes enhver enkelt Kunstner at have fulgt

<img>Fig. 6.</img>
sin egen specielle Smag. Men rent bortset fra
Billedernes kunstneriske Værd, vidner de alle om en
særegen Fordybelse i de enkelte Blomsters
Karakter, og en saa udpenslet Behandling af Stoffet, at
disse Billeder paa en udmærket talende Maade
giver os Indblik i tidligere Tiders ukunstlede og
naturlige Syn paa Blomsterverdenen. Fig. 6 viser et
saadant Glas, pyntet med Foraarsblomster, efter et
Maleri fra Midten af det forrige Aarhundrede.
Ligesom ganske tilfældig og uden bevidst Kunst er
de samlede i Haanden som et Barn vilde gøre det,
uden Hensyn til Farver eller lignende, og sat ned
i et tarveligt Glas, og dog Straaler der ud af den
lille Opsats en saadan Friskhed og naturlig Ynde,
som tilfulde opvejer den Enfoldighed, som moderne
Øjne maaske kan fristes til at forlene den med.

Den Udvikling, som i den nyere Tid har fundet
Sted paa Buketbinderiets Omraade (s. d. A.), har
selvfølgelig ogsaa i høj Grad paavirket Pyntningen
af Blomstervaser, Krukker og Kurve. Der har
udformet sig nærmere Kegler for denne
Dekorationsart, og navnlig har Smagen for en vis Ensartethed
i Valget af Blomster og Hensynet til disses Farver
naturligt gjort sig gældende. Følgen er bleven, at
Karakteren af Opstillingen og den dekorative
Virkning er ganske forandret.

I de senere Aar er Pyntning af Krukker og Fade
og lign. blevet en af Binderens fornemmere
Opgaver, hvilket hidrører fra den enorme Udvikling,
vore keramiske Værksteder har gennemgaaet. Der
fremstilles nu de prægtigste Ting i en Rigdom af
Form og Farver, hvilket har haft en forøget
Efterspørgsel efter Blomster til Følge, idet ikke alene
Binderen, men maaske i endnu højere Grad private
Blomsterelskere, her har fundet et Virkefelt, hvor
der, naar der arbejdes med Forstaaelse og
Nænsomhed, kan skabes Skønhedsværdier af Rang. Fig. 7
viser en Krukke, som i Brændingen har antaget
dejlige Farver, i lyserøde, graalige og olivengrønne
Toner. Krukken er fyldt med nysudsprungne
Kirsebærgrene og Magnoiiablomster, disse sidstes Form
og sarte Farve harmonerer smukt med Krukkens
Form og Farvespil.

Den i vor Tid langt større Anvendelse af
Blomster ved festlige Lejligheder har bevirket, at
Dekorationen af Blomsterkurve har antaget et meget
stort Omfang og har givet denne Form for Binderi
en særlig stærk Udvikling. Tidligere brugte man
ogsaa at lægge Blomster i Kurve, men det var som
Regel i Forbindelse med Frugt,
hvor Blomsterne kun spillede en
mere underordnet Rolle som
pyntelig Ramme om Kurvens mere
materielle Indhold. Dog kan denne
Form for Dekoration give smukke
Resultater; Fig. 8 viser en saadan
Kurv, fyldt med Oranger, saavel
store fuldmodne, som Kviste med
smaa, endnu grønne Frugter.
Omkring Kurven er trukket et
lyseblaat Silkebaand, som sammen med
de anvendte Forglemmigei staar
smukt til de gyldne Frugter.

Den fortrinsvise Dyrkning af
langstilkede Blomster bidrog sit til
at give den Gren af Binderiet, som
omfatter Pyntning af
Blomsterkurve, Vind i Sejlene. For en fri og
naturlig Opstilling af Blomsterne i
Kurvene er det nemlig absolut
nødvendigt, at man maa have
langstilkede Blomster til Raadighed.

<img>Fig. 7.</img>

<img>Fig. 8.</img>
Endvidere kræver denne Dekorationsart særlige
Hensyn, idet man maa sørge for, at Stilen af
Værelsets Møbler og navnlig dettes Vægfarve
harmonerer med Dekorationen med Blomsterkurve,
idet nemlig først da det fuldendte Resultat kan naas.

Af Kurve, udelukkende fabrikerede til dette
Brug, gives der nu utallige Variationer, baade med
Hensyn til Størrelse, Form og Farve. De maa
stadig varieres, ikke alene paa Grund af det
forskellige Materiale, de vekslende Aarstider byder, men
fuldt saa meget for at være lydhøre overfor den
herskende Modes Bud.

I Øjeblikket dominerer den lave Kurv med lav
Hank eller uden Hank. Denne fyldes med Mos og
Bunden dækkes med kortstilkede Blomster, Blomst
ved Blomst, og kun i Midten eller ved Siden
arrangeres de langstilkede Blomster i fri Buketter.
Fig. 9, en af de saakaldte Japankurve,
forarbejdet af mørkebrunt, flækket Bambus, fyldt med
Catleya-Varieteter og smykket med en mosgrøn
Sløjfe, som paa sirlig Maade afslutter
Arrangementet. I Fig. 10 er afbildet en større Kurv,
dekoreret med lyserøde Gladiolus og Aakander i samme
Farve. Aakanderne er, i Overensstemmelse med
deres Natur, anbragt lavt i Kurven, ved Foden af
de opretvoksende Gladiolus. At Anvendelsen af
Baand ikke altid er nødvendig, viser Billedet af
denne Kurv. Fig. 11 viser en saakaldt
Schweizerkurv, fyldt med Pompongeorginer i et Utal af
Farver og sløret med fyldtblomstrede Gypsophila;
fra Hanken og tværs over Kurven er slynget et
blomstret Silkebaand. En saadan Kurv, som giver
Udtryk for den gamle Bondekultus, virker kvikt
og friskt ved sine brogede Farver
og hele primitive Dekoration. I
det hele taget bør man ved
Valget af Kurven altid rette sig
efter Blomstens Art og Karakter.
Langstilkede Blomster som:
Amaryllis, Chrysanthemum, Syrener
o. s. v. kræver store Kurve med
høje Hanke, som da omslynges
med Asparagus plumosus og andre
slyngende Vækster eller
Silkebaand, nøje samstemmende med
Blomsternes Farve eller, hvis et
saadant ikke kan skaffes, med et
grønt eller hvidt Baand.

At anbringe Buketter paa
Hanken anses for forældet og
ødelægger let Dekorationens Linier,
ligesom det som Regel ser ret
umotiveret ud. Dog danner (epifyte)
Orchidéer herfra en Undtagelse, og
vil disse ofte med godt Resultat
kunne anbringes paa store Hanke;
men man maa i saa Fald binde et
Reagensglas paa Hanken, saa
Blomsterne kan faa Vand;
Glasset skjules i en Silkesløjfe eller
ved Hjælp af Grønt.

At det moderne Binderi i sin
rastløse Higen efter den størst
mulige Effekt ogsaa kan skyde
Vildskud i Form af Puder, Vifter,
Damehatte og lignende, fremstillede af Blomster, skal
her kun nævnes for Kuriositetens Skyld, men den
Slags Binderi er absolut forkasteligt, og har mere
med simpel Fingerfærdighed end med Kunst at
gøre.

<img>Fig. 9.</img>

<img>Fig. 10.</img>
<sp>Dekorativ Opstilling</sp> af
Gaver, som, i Følge deres Natur
ikke egner sig til direkte
Udsmykning, forefalder ret ofte.
Binderen maa da, efter at være gjort
bekendt med Gavens Art, søge at
fremstille et samlet, dekorativt og
festligt Billede, som er egnet til
paa fordelagtigste Maade at
fremhæve Gaven. For at løse en
saadan Opgave tilfredsstillende,
kræves Forstaaelse og Fantasi. Fig. 12
viser et saadant Arrangement.
Gaven har her været en tyrkisk
Vandpibe, og Binderen har da skabt
et orientalsk Interiør ved Hjælp af
en Stenkrukke med Valmuer og
Valmuekapsler (hvoraf som
bekendt udvindes Opium), og en
Skaal, hvori er plantet en
Echeveria; broget tyrkisk Silkestof er
slynget dekorativt om Genstandene.
Fig. 13 viser en mere hjemlig og
ulige nemmere Opstilling. Her er
Gaven en Bog og en af den kgl.
Poreellænfabriks kostelige Vaser.
Vasens Motiv med de to Aborrer og
Vandplanten har straks fanget
Binderens Opmærksomhed, og han
har da fyldt Vasen med prægtige
langstilkede Md. Cherou Iris, hvis
smukke hvide, sart blaarandede
Blomster falder ypperligt sammen
med Porcellænets blaalige Dis.
Helhedsindtrykket er dyb Ro; en værdig
Ramme, hvor en god Bog er Gaven.

Den lette og livlige Forbindelse med Orientens
Lande, som den sidste Menneskealders Udvikling
af Transportmidlerne har bragt til Veje, har ogsaa,
som allerede omtalt under Art. Binderi, givet os
fornyende og forædlende Indtryk ved Kendskabet
til Japans urgamle Kultur. Særlig har dens
Dekorationskunst haft en kendelig Indvirkning paa vor
hjemlige Smag. Den store Indførsel af japanske
Vaser, Skaale og Kurve har ligefrem fordret en
Indleven i dette Folks ejendommelige Regler for
Anbringelse af Blomsterne i disse. Kun i den store
Natur ser Japanerne deres Læremester, og deres
Blomsterdekoration tilstræber derfor alene at være
en Efterligning af denne. Ved nøje at følge denne
rene Linie undgaas efter vor Smag ikke i det store
Hele en vis Ensformighed, men det enkelte
Resultat er ubestridelig af stor Skønhedsfylde.
Blomsterne, som anvendes, er hovedsagelig blomstrende
Frugtgrene, særlig Kirsebær, samt Iris, Narcisser,
Slyngroser og Chrysanthemer. Af Grønt bruges kun
lidet og i hvert Fald kun Blomsternes egne Blade.
Til Tider ses dog udelukkende Pyntninger af Grønt,
navnlig Fyrre- eller Bambusgrene (Fig. 14) er
meget anvendte til Dekoration af deres
ejendommelige Vaser og Kurve. Ligeledes ses ikke sjældent
ret store ganske flade Skaale af grønglaseret Ler,
halvt fyldte med Vand, og hvori da anbringes paa
et eller to Steder en lille Klynge Iris eller
Narcisser, sammenholdt forneden med et smalt Blybaand,
som dækkes med lidt Sand eller Smaasten.
Arrangementet illuderer paa den Maade ret godt et lille
Moseparti.

<sp>Blomsterkorso</sp>. I de straalende
Karnevalsfester, som aarlig finder Sted i Sydens Lande,
spiller Blomsterkorsoer en stor Rolle. Det har
givet Anledning til, at man ogsaa her i vort kolde

<img>Fig. 11.</img>

<img>Fig. 12.</img>
Nord gentagne Gange i den nyere Tid har
arrangeret slige Blomsterkorsoer. Sikkert vil de derfor
end mere i Fremtiden blive et almindeligt Led i
større Friluftsfester. Korsoen, som sædvanligvis
bestaar af en Række Vogne, enten Hestekøretøjer
eller Automobiler, rummer et stort Arbejdsfelt for
forskelligartet Dekoration, hvor ikke alene
Skønhedskravet, men tillige Iderigdom og Opfindsomhed
er lige vigtige Betingelser for et vellykket
Resultat.

Den første Form for en saadan Blomstervogn, se
Fig. 15, var sædvanligvis et Hestekøretøj, enten en
aaben Landauer, Ponyvogn eller Gig, hvor ikke
alene selve Vognen, Kuskesæde, Ruf og Hjul, men
ogsaa Hestens Hoved- og Seletøj pyntedes med
Buketter og Blomsterguirlander. I Reglen var de
holdt i en Hovedfarve eller en Slags Blomster,
saasom Roser, Nelliker, Gladiolus, Asters, Helianthus
etc. Ved Automobilen, som mangler den
dekorative Faktor, som et smukt Forspand afgiver, vil en
Baldakin af lette Spanskrør, pyntet med Slyngroser
eller grønne Ranker, være af Virkning og tjene til
at højne Indtrykket af den som Regel ret klodsede
Vogn.

I den sidste Tid er de saakaldte allegoriske Vogne
traadte stærkt i Forgrunden. Da det her er Tanker
eller aandelige Begreber, som Binderen maa give
Form og Liv, er det en Hovedsag, at Fantasien
tages til Hjælp for at gøre Helhedsindtrykket saa
talende som muligt. Et yndet Motiv som
»Fædrelandet« vil saaledes i Reglen fremstilles ved en
ung Kvinde i Nationaldragt, som staaende i et
Blomsterarrangement, hvis Hovedpræg samstemmer
med Landets Karakter, kaster Smaabuketter af den
nationale Flora ud til Publikum.
E—y.

<img>Fig. 13.</img>

<img>Fig. 14.</img>
</chapter>

<chapter name="Dekorationsplanter">
<b>Dekorationsplanter.</b> Dekoration med Planter i
Ballier og Urtepotter kan dels være i det fri om
Sommeren, foran Bygninger, ved Indgange, paa
udvendige Trappepartier, Altaner o. s. v., eller foran
Restaurationer, dels være i Lokaler om Vinteren, i
Vestibuler, paa Trappegange eller i Værelser.
Endelig kan D. ogsaa være rent midlertidig ved
festlige Lejligheder, i Kirker, i større Festlokaler eller
i private Hjem. Til permanent Brug om Sommeren
foran Bygninger, ved Indgange o. l. St. anvendes
næsten udelukkende Laurbærtræer, Laurus nobilis,
dels i Kronform, dels i Kegleform eller Søjleform.
De anbringes fritstaaende, og bør, saavel af Hensyn
til den dekorative Virkning som for at give Lys og
Luft uhindret Adgang til alle Sider af Planten, ikke
sættes for tæt op til Bygningen. Paa beskyttede
Steder kan dog ogsaa anvendes Palmer som
Chamærops og Phønix, Dracæna indivisa, Phormium
tenax med Varieteter o. a. enkeltvis eller i
Grupper sammen med stedsegrønne og blomstrende
Planter. Til Stenvaser paa Balustrader, Altaner og
Trapper anvendes Agave og Yucca eller blomstrende
Planter som Fuchsia, Hortensia, Pelargonium zonale.
Ved Kafeer og Restaurationer anvendes foruden
Laurus (navnlig i Kronform) Aucuba, Prunus
Laurocerasus, Thuja occidentalis og Hedera, den sidste
plantet i aflange Kasser, c. 1 m lange og 20-25 cm
høje og brede, og espalieret paa et Stativ af tyk,
galvaniseret Jærntraad, c. 1,25 m højt. Til Fester,
ved hvilke større Opstillinger i Vestibuler, paa
Trapper og Afsatser skal bruges, maa der haves et
større Udvalg, og da Brugen er mere kortvarig,
kan næsten enhver dekorativ blomstrende Plante
eller Bladplante anvendes. Hovedbestanden udgør dog
stedsegrønne Planter, som: Aucuba japonica,
Chamæcyparis, Cupressus, Euonymus japonicus med
Varieteter, Hedera Helix hibernica, Laurus nobilis,
Osmanthus aquifolius, Prunus Laurocerasus,
Retinospora, Thuja o. fl., endvidere Dracæna, Phormium,
Palmer, forskellige Hængeplanter samt Aarstidens
blomstrende Planter. Opstillingen i Grupper maa
ikke, som det ofte ses, være for massiv, men ske
med Smag. Højstammede Dracæna, der rager lidt
op i Gruppen, eller Palmer anbragte paa Stativer,
der dækkes af Forgrundsplanterne, bidrager til at
gøre Opstillingen let. I Kirker er den
virkningsfuldeste og mest anvendte D. en Gruppeopstilling
paa begge Sider af Opgangen til Koret, hvorimod
Anbringelsen af Planter ved Stolerækkerne i
Midtergangen maa fraraades, da det hindrer Passagen,
og naar Planterne er høje, tillige den fri Udsigt.
Ved andre festlige Lejligheder udgør D. i Reglen
større eller mindre Gruppeopstillinger i Vestibuler,
paa Trappeafsatser og i Hjørner eller andre Partier
af Festlokaler, medens den i Værelser indskrænker
sig til enkelte Palmer og blomstrende Planter
anbragt paa Borde, Spejlkonsoller eller i Hjørner bag
Sofaer. <sp>Kultur</sp> af stedsegrønne
Dekorationsplanter: De dyrkes i Potter eller Ballier efter deres
Størrelse og omplantes jævnligt som yngre, senere
med længere, undertiden flere Aars Mellemrum.
Omplantning maa ske, naar Beholderen er helt
fyldt med Rødder, og Væksten som Følge deraf
bliver svagere, samt foretages om Forararet eller i
Aug. Som Regel maa der gives større Beholder,
men af Hensyn til Udseendet og Transporten ikke
større end nødvendigt. Rødderne kan beskæres
noget, hvilket endog kan være gavnligt. Forøget
Næring kan ogsaa tilføres ved jævnlig Vanding med
flydende Gødning om Sommeren. Beskæring af
Planten er undertiden nødvendig af Hensyn til
Formen. Endskønt flere af de ovennævnte Planter er
haardføre her, naar de er udplantede paa Friland,
maa Overvintringen for dem alle ske i et frostfrit
Rum, hvor der i mildt Vejr kan gives Luft, medens
det ikke er nødvendigt at have meget Lys, da
Planterne om Vinteren omtrent hviler; Vanding i denne
Periode er af samme Grund sjældent fornøden.
Indflytning sker, saa snart Frosten indtræder, altsaa
i Oktbr., Udflytning om Foraaret, naar Frosten
ophører, i Reglen i Slutningen af April og helst i
mildt, skyet Vejr. Planterne anbringes paa en
beskyttet Plads, helst let beskygget midt paa Dagen,
med Undtagelse af Laurus, der bør have fuldt
Sollys. Jordblanding: Varmebedsjord, Græstørvjord
og Sand.
P. F.
</chapter>

<img>Fig. 15.</img>

<chapter name="Deling">
<b>Deling</b> anvendes hovedsagelig ved Formering af
fleraarige urteagtige Planter, som Stauder,
Bregner etc., som den i Reglen letteste, naturligste og
billigste Formeringsmaade, idet man simpelthen
deler den ældre Plante i flere eller færre
selvstændige Smaaplanter. D. foregaar paa den Maade,
at man med Haanden, eller, hvor dette er
nødvendigt, ved Hjælp af en Kniv deler Planten i
mindre Dele, selvfølgelig saaledes, at hver Del
beholder baade nogle Rødder og en eller flere
Bladknopper. — Efter fornøden Afpudsning og
Indstudsning af Rødderne, henplantes de fradelte
Smaaplanter paa Bede med omhyggelig
bearbejdet og tilberedt Jord, for at etableres og danne
ny Rødder og Skud. — Flere villigtvoksende
Stauder som Aster, Helianthus o. l. behøver for saa
vidt ikke Udskoling paa Bed, men kan uden
Risiko henplantes direkte paa Blivestedet. —
Formering ved underjordiske Udløbere (Lilieconvaller),
overjordiske Udløbere (Jordbær) og Rodstykker
(Peberrod og Strandkaal) maa vel ogsaa nærmest
komme ind uder Begrebet Formering ved D. —
Der findes enkelte træagtige Planter, f. Eks.
Elæagnus argentea, som villigt skyder underjordiske
Udløbere (Rodskud), og vanskeligt lader sig
formere paa anden Maade. Hos slige Planter vil
man med Fordel kunne benytte Udløbere til
Formering, men hvor anden Formeringsmaade lader
sig anvende, bør man ikke ved træagtige Planter
benytte Rodskuddene, da Planter, der er formerede
paa denne Maade, i Reglen vil beholde en kedelig
Tilbøjelighed til stadig at give mange Rodskud.
— Den bedste Aarstid til D. af Stauder etc., er det
tidlige Efteraar (September), medens der endnu
er den fornødne Varme i Jorden til, at Planterne
kan naa at danne ny Rødder inden Vinteren, men
det lader sig ogsaa meget vel gøre at foretage D.
om Foraaret (Maj), naar der er kommen
tilstrækkelig Varme i Jorden, og under Forudsætning af,
at man i tørre Perioder giver de udskolede
Planter en eller flere Grundvandinger. Det skal dog
bemærkes, at de tidligt blomstrende
Foraarsstauder, som Primula acaulis, Arabis o. l. bedst deles
i det tidlige Efteraar, men er man henvist til at
vente til om Foraaret, bør man ikke udføre
Delingen før i Maj-Juni, da disse meget
tidligblomstrende Stauder paa den Tid i Hovedsagen
allerede vil have afsluttet deres første
Vækstperiode.
D. T. P.
</chapter>

<chapter name="Delphinium">
<b>Delphinium</b> (Ranunculaceæ), Ridderspore. De
mange Arter og Varieteter er dels enaarige og
dels fleraarige Frilandsplanter, som dyrkes for de
smukke Blomsters Skyld, og er næsten alle
nøjsomme, taknemmelige Planter. 1) <sp>Enaarige:</sp>
Alle de enaarige D. er udmærket anvendelige til
Blomsterbede, ligesom de højerevoksende Arters
Blomster egner sig fortrinligt til Afskæring. De
lavtvoksende Former kan tillige bruges til
Indfatning. <sp>D. Ajacis</sp> L., Europa, har Blomster i
forskellige rosa, teglstensrøde, lyse- og mørkeblaa
Farvenuancer; blomstrer i Juni-Juli eller
Aug.-Septbr., eftersom den saas om Efteraaret eller
om Foraaret. <sp>D. A. elatius fl. pl.</sp>, 1-1,20 m,
i kraftig Jord endog højere, har stærkt forgrenet
Vækst, er meget rigtblomstrende med let fyldte
Blomster. <sp>D. A. hyacinthiflorum fl. pl.</sp>,
Hyacint-Ridderspore, 40-50 cm, lang
Blomsterstand med tætsiddende, stærkt fyldte Blomster;
er meget smuk og rigtblomstrende, men har kun
kort Blomstringstid. Stængelen er næsten ikke
forgrenet. Varieteten <sp>Kæmpe</sp> har stærkt
forgrenet Vækst og bliver 1-1,25 m høj. Var. <sp>Tom
Thumb</sp>, c. 30 cm. <sp>D. A.
ranunculiflorum fl. pl.</sp>, 50 cm, tætsiddende, tætfyldte,
runde Blomster; en lav Varietet bliver c. 35 cm
høj. — <sp>D. cardiopetalum</sp> D. C., Pyrenæerne,
anvendelig til Blomsterbede, Rabatter og
Afskæring; 30-35 cm, smukke, blaa, enkelte Blomster
i Juni-Septbr. — <sp>D. Consolida L. fl. pl.</sp>,
Europa, Levkøj-Ridderspore, 1-1,20 m, stærkt
forgrenet Vækst med noget senere, men længere
Blomstringstid end Hyacint-Ridderspore; den
bedste til Afskæring. <sp>D. c. candelabrum fl.
pl.</sp>, 35-40 cm, forgrener sig umiddelbart over
Jorden og har talrige, kandelaberstillede,
opretstaaende Blomsterstængler. <sp>D. c. imperiale fl.
pl.</sp>, 60 cm, rigt forgrenet Vækst med stive,
oprette Stængler, der er tæt besatte med Blomster.
<sp>Kultur af de enaarige D.</sp>: De kraftigste
Planter og den smukkeste Blomstring faas ved at
saa i Septbr.-Oktbr. paa Voksestedet. Planterne,
som spirer det paafølgende Foraar, udtyndes til
5-10 cm Afstand for de lavtvoksende og 10-15 cm
for de højere Formers Vedkommende.
Ajacis-Varieteterne vil da blomstre i Juni,
consolium-Varieteterne i Juli-Aug. Kan Efteraarsudsæd ikke
anvendes, saas saa tidlig som muligt om Foraaret,
og Planterne blomstrer da 3-4 Uger senere. Har
man ikke Jord disponibel til tidlig Foraarsudsæd,
saas i kold Bænk i Marts-April, men man maa da
udplante, medens Planterne endnu er smaa, hvad
der især gælder for Ajacis-Varieteterne. De
ynder luftigt, solrigt Voksested, trives i al Slags

<img>Delphinium hybridum.</img>
Jord, men bliver dog smukkest, naar denne er
kraftig, men ikke nygødet. Frøets Spirekraft 3-4
Aar; Spiring i Løbet af 3 Uger. — 2)
<sp>Fleraarige:</sp> Er alle, med Undtagelse af D.
nudicaule, udmærkede Planter til større Blomsterbede,
Rabatter, i Udkanten af Buskadser og fortrinlige
til Afskæring; Varieteterne af D. hybridum er
desuden meget dekorative som Solitærplanter. <sp>D.
cashmerianum</sp> Rgl., Pyrenæerne, 30-45 cm,
store, blaaviolette Blomster i Juli; formeres ved
Frø. <sp>D. chinense</sp> Fisch. (D. grandiflorum L.),
Sibirien, 50-60 cm, mørkeblaa Blomster i
Juni-Aug. <sp>D. c. fl. albo</sp>, hvid. <sp>D. c. pumilum
fl. albo</sp> og <sp>fl. coeruleo</sp>, 30-40 cm,
henholdsvis hvide og blaa Blomster. D. c. med
Varieteter formeres ved Frø; dækkes i strenge Vintre.
<sp>D. formosum</sp> Boiss., Orienten, Kaukasus,
50-100 cm; de prægtige Blomster, der fremkommer i
Juni-Septbr., er dyb-mørkeblaa med indigoblaa
Skattering; formeres ved Frø. <sp>D. Hendersonii</sp>
Goualt., 60-80 cm, fløjelsagtigt mørkeblaa
Blomster i Juni-Aug.; formeres ved Frø. <sp>D.
hybridum</sp> hort. og <sp>D. hybridum fl. pl.</sp> Under
denne Betegnelse forekommer der i Handelen en
Mængde Navnesorter med særdeles smukke, dels
enkelte og dels fyldte Blomster i prægtige blaa
Farvenuancer fra meget sart lyseblaa til
dybmørkeblaa og violet, ofte med hvid Midte; hos
adskillige Varieteter forekommer Blomster med
redligt Skær og Metalglans; blomstrer fra
Juni-Aug. Der haves Varieteter med forskellig
Højdevækst, fra c. 1-2 m, og de lange Blomsterstande
med de prægtig farvede Blomster er udmærkede
til Afskæring. Planten er af stor dekorativ
Virkning, og da den tilmed er nøjsom, fortjener den
Plads i enhver Have, som ogsaa til
Masseplantning i Parkanlæg. Kan formeres ved Frø, men
vil man bevare en bestemt Sort, maa Deling
anvendes. <sp>D. nudicaule</sp> Torr. & Gray.,
Kalifornien, anvendelig til Rabatter og Stenhøj, 30 cm;
Blomsterne, som fremkommer i Juni-Aug., er
orangerøde med gult. Dækkes om Vinteren med
Granris. Fordrer solrigt Voksested og ynder let
Muldjord. Enaarig Kultur er den
hensigtsmæssigste; formeres ved Frø, som saas i Febr.-April;
Frøets Spirekraft er ikke saa længe varende som
de øvriges, og Frøet bruger længere Tid til
Spiringen. <sp>D. sulphureum</sp> Boiss., Orienten,
1-1,50 m høj med lette Blomsterstande og
middelstore, svovlgule Blomster i Juli-Aug. <sp>Kultur:</sp>
Formering ved Frø og Deling; heldigste
Udplantningstid om Efteraaret i Septbr. til først i Oktbr.
<sp>Kultur af de fleraarige D.</sp>: For de
Arter, hvor Frøformering er vedføjet, er denne Maade
den nemmeste; Frøet saas i Maj-Juni i kold Bænk
eller Potte, de unge Planter prikles og udplantes
paafølgende Foraar, de lavere Sorter med 30-40
cm, de højere med 50-75 cm Afstand. Naar de
saas i Febr.-Marts og udplantes først i Maj, vil
de blomstre i Septbr. samme Aar. Formering ved
Deling om Foraaret anvendes, naar man vil
bevare en bestemt Sort, og bruges især for de
smukke D. hybridum. De trives næsten overalt, men
bliver smukkest paa et luftigt, solrigt Voksested
med næringsholdig Muldjord. Frøets Spirekraft 2-3
Aar; Spiring i Løbet af 3 Uger.
L. F.

D. chinense og D. hybridum kan i Norge
dyrkes til den 67. Breddegrad uden at dækkes om
Vinteren.
N—k.

<sp>Delphinium til Frøavl</sp> udsaas enten i
Oktbr.-Novbr., saa sent, at det ikke spirer inden
Vinteren, eller tidligst muligt om Foraaret i
Rækker med 30 cm Afstand. Planterne udtyndes til
6 á 9 cm, og de falske frasorteres i Løbet af
Sommeren. Frøet modnes i Aug.-Septbr., og
Modningen er let kendelig paa, at Bælgkapslerne
aabner sig. De høstes naar de nederste Bælgkapsler
er aabne, men inden Frøet falder ud. For ikke at
spilde Frøet holdes Planterne opad ved
Afskæringen og lægges straks til Tørring paa et Sejl eller
Lægtestillads. Frøet tærskes og renses med
Maskine eller Haandkraft, og eftertørres godt.
Delphinium krydses ikke indbyrdes.
H. G.
</chapter>

<chapter name="Dendrobium">
<b>Dendrobium</b> (Orchidaceæ), Epifyter fra det
tropiske Asien, de asiatiske Øer og Australien, og
disse Steder hovedsagelig paa Vestkysten. Omkring
tre Hundrede Arter er kendte, og over 150
forskellige Arter er i Kultur i Kew Garden i
England. Alle D. har særdeles fint farvede Blomster
i gult, lilla, purpur og hvidt, og hører paa Grund
deraf til Orchidéhusets fornemste Prydelser. Da
de imidlertid ikke hører til de mest letdyrkelige
Orchidéer og helst bør dyrkes i saa stor Mængde,
at de fylder et helt Væksthus, er de ikke
indenfor Handelsgartneriet blevet omfattede med saa
stor Interesse, eller har været Genstand for saa
omfattende Kultur som f. Eks. Cattleya,
Cypripedium o. a. Dog findes, som det fremgaar af
nedenstaaende, nogle Arter, som dyrkes i størrre
Mængde til Afskæring. D. danner i Reglen lange,
ranke Stammer, som første Sommer er besatte med
lancetformede eller ovale, grønne, om Vinteren
affaldende Blade. Nogle Arter har dog mere
sammentrængte Stammer og vedblivende, halvt
læderagtige, stive, grønne Blade. Følgende Arter
turde være de mest dyrkede, hvorhos de er
typiske for Slægten. <sp>D. albo-sanguineum</sp>

<img>Dendrobium Brymerianum.</img>
Lindl., Moulmein (i Indien), ret store, kremehvide
Blomster med røde Pletter paa Læben, Foraaret.
<sp>D. aureum</sp>, Lindl., Trop. Asien, korte, tykke
Stammer, løvfældende. Blomsterne okkergule,
rødstribede paa Læben, vellugtende, Vinteren. <sp>D.
bigibbum</sp> Ldl., N. Australien, smalle
spolformede graahvide Stammer med endestillede
Blade, der falder af som 2aarige. Blomsterne i
lange, stive Klaser, mørkt lilla-rosafarvede. Smuk.
Dyrkes som D. Phalænopsis. D.
<sp>Brymerianum</sp> Rchb. f., Birma, lange, trinde Stammer,
løvfældende. Blomsterne enlige eller parvis, mørkt
guldgule. Læben stærkt skæglignende sønderfliget,
baaret (se Fig.), Vinteren. <sp>D. chrysotoxum</sp>,
Lindl., Birma, stedsegrøn; Blomsterne i hængende,
ligesidede, tætte Klaser, gule med rødstribet Læbe;
Marts-April. <sp>D. crassinodum</sp>, Rchb. f.,
Birma. Stammerne med skarpt opsvulmede Led,
løvfældende. Blomsterne i Knipper fra de øvre Led,
voksagtige, hvide med lyst purpur Skær, Læben
fløjelsagtig, hvid med orangegult Svælg.
Februar-Marts. <sp>D. Dearei</sp> Rchb. f., Filippinerne,
Stammerne cylindriske, ens tykke, tæt besatte med
livligt grønne, ovalt-lancetformede Blade i hele
deres Længde. I Toppen bærer de Klynger af
store hvide Blomster med grønt Svælg.
Forsommeren. <sp>D. densiflorum</sp> Wall., N. Indien,
stedsegrønne Blade og rige, runde Klaser af
pragtfulde, herligt guldgule Blomster, med noget
baaret, mørkere gul Læbe; Marts-April. <sp>D.
Falkoneri</sp>, Hook., N. Ostindien, hængende, slanke
Stammer, løvfældende. Blomsterne store, hvide
med orangegult Svælg og mørkt
purpurfarvet Plet paa Læben.
Foraar og Forsommeren. <sp>D.
fimbriatum</sp>, Hook., Nepal.
Udmærket smuk Art med stedsegrønne
Blade. Blomsterne i elegant, løs
Klase, mørkt gule, frynsede saavel
paa Læben som paa Petalerne.
Foraaret. <sp>D. Findlayanum</sp> Rchb.
f., Birma, løvfældende, de robuste
Stammers Ledstykker opsvulmede.
Blomsterne hvide med fint rosa og
guldgult Svælg paa Læben.
Vinteren. <sp>D. formosum</sp>, Roxbg.,
Indien. En højst interessant og
smuk Art med enlige eller parvise,
indtil 10 cm store, blændende
snehvide Blomster i Toppen af
Aarsskuddene. Bør dyrkes i Koldhus.
Foraaret. <sp>D. infundibulum</sp>,
Lindl., Indiens højeste Bjerge.
Ligner foregaaende, men har slankere
Vækst. Blomsterne store, snehvide
med orangegult Svælg paa Læben.
Koldhus. Høsten. <sp>D.
Kingianum</sp>, Lindl., Australien, en meget
interessant, tuet, lavtvoksende Art
med stedsegrønne Blade og tykke,
mod Toppen stærkt tilspidsede,
tætsiddende Bulber. Blomsterne
purpur-rosafarvede, i rig Mængde
hævende sig over Bladene. Koldhus.
Sommer. <sp>D. moschatum</sp>, Wall.
(D. Calceolaria, Hook), N. Indien,
en meget stærkt voksende Art, med
mere end meterhøje, runde, stærke
Stammer, løvfældende. Blomsterne
i tynde Klaser, store, hvidgule med
rosa Skær og pungformet
opsvulmet, gul Læbe. Foraaret. <sp>D.
nobile</sp>, Lindl., Indien, Kina. En
ofte i større Mængde dyrket Art,
med mange Varieteter. Blomsterne
i Knipper fra de afløvede slanke
Stammer, store, hvide med purpurviolette Pletter
og gult paa Læben. Vinteren og Foraaret. <sp>D.
Phalænopsis</sp>, Fitzg., Ny-Guinea, Øen Timor og
Queensland. Her kommer vi til den for Gartneren
maaske mest værdifulde Art. Den har sølvgraa,
runde, løvfældende Stammer, og 8-10 cm store,
herlige, violette, blaaagtige og purpurfarvede
Blomster, samlede i meget lange, elegante ensidige
Klaser. Blomsternes Farve kan ogsaa hos somme
Former være fint rosa med purpur paa Læben.
Blomstrer oftest saavel Foraar som Efteraar. Denne Art
dyrkes i Tusindvis i de moderne

<img>Dendrobium nobile.</img>
Snitblomster-Gartnerier, og er, hvor et lille Væksthus ene og alene
kan overlades til denne Kultur, ikke vanskelig at
dyrke. Dyrket blandt andre Orchidéer bliver den
derimod ofte ret vanskelig. Den fordrer i
Vækstperioden, som falder om Foraaret og Sommeren,
meget høj Varme, 30-35° C., samt meget rig
Fugtighed, saavel direkte Vanding som hovedsagelig
Luftfugtighed. Kun ved meget skarp Sol skygges
Huset, ellers indlades saa meget Lys som muligt.
I Belgien og Tyskland skygges denne Orchidé
yderst sjældent. Hos os, hvor Solen er mere
brændende, maa dog i Højsommeren skygges midt paa
Dagen, men med meget aabne Skyggetremmer
eller Maatter. I Væksthus med Raaglas behøver den
ikke at skygges, uden under Udviklingen af de
unge Skud. Naar Aarsskuddene er udvoksede,
mindskes med Vandingen, og Temperaturen
sænkes lidt efter lidt, for om Vinteren ikke at naa
højere end 18° C. Det er vigtigt, at Planterne
enten hænger eller staar nær Glastaget om Vinteren
for at faa saa intensivt Lys som muligt. I
Hviletiden holdes de aldeles tørre. Kulturen er baade
interessant og lønnende, hvor der findes Afsætning
for de pragtfulde Blomster. <sp>D. primulinum</sp>,
Lindl., Nepal. Løvfældende, nedhængende Stammer
og rosa lillafarvede Blomster med gult i Læben,
rigtblomstrende. Foraaret. <sp>D. Sanderæ</sp> Rolfe,
Filippinerne. I alle Henseender lig D. Dearei, men
har større Blomster med rødt Svælg i Læben.
Efteraarsblomstrende. <sp>D. speciosum</sp>, Sm.,
Australien. Meget storladen Art med tykke runde
Bulber, og lange, tætte Klaser af smaa, gulhvide,
duftende Blomster; Foraaret. Den smukke Var.
<sp>Hillii</sp> har smaa punkterede Blomster. <sp>D.
superbiens</sp>, Rchb. f., N. Australien, er i alle Dele lig
D. bigibbum, men meget grovere og større, og har
længere Klaser af mindre og mørkere Blomster.
<sp>D. thyrsiflorum</sp>, Rchb. f., Birma. Ligesom
D. densiflorum, men med hvide Blomsterblade. En
herlig og pragtfuld Orchidé. Foraaret. <sp>D.
Wardianum</sp>, Warn., Assam. Ligesom D. nobile, men
grovere i Habitus og med mere end dobbelt saa
store Blomster. Dyrkes ogsaa i store Mængder.
Foraaret.

Foruden mange andre pragtfulde Arter findes nu
ogsaa ret mange taknemmeligt voksende Hybrider,
tiltrukne i europæiske Gartnerier. <sp>Anvendelse:</sp>
Foruden den Interesse, disse Orchidéer vækker, er
de overordentlig smukke til al Slags Binderi.
<sp>Kultur:</sp> D. fordrer alle uden Undtagelse meget Lys.
De er derfor desværre i vore Lande ikke fuldt saa
letdyrkelige som andre Orchidéer. Om Vinteren bør
de holdes i en noget lavere Temp., 15-16° C., og
lyst og tørt. Om Sommeren derimod holdes de
varmere, i mindst 25° C., og sprøjtes rigeligt. De
plantes bedst i hængende Kurve, som ophænges
tæt under Glasset, og skygges kun i Nødsfald. Se
videre Orchidékultur.
Ax. Hzn.
</chapter>

<chapter name="Dendrochilum">
<b>Dendrochilum</b> (Orchidaceæ). Overordentlig
dekorative og værdifulde Epifyter fra Java og
Filippinerne. Har tæt sammenpakkede Bulber og Blade
i rige Farver. Blomsterne er i utallig Mængde
samlede i tosidige, elegant udad vajende og nedad
hængende Klaser, stærkt og dejligt duftende,
gulhvide, smaa. Hovedsagentlig dyrkes Arterne <sp>D.
filiforme</sp> Ldl. og <sp>D. glumaceum</sp> Ldl.; den
sidstnævnte grovere og med mere betydende
Blomster. Smukke Prydplanter for Varmhus. <sp>Kultur</sp>
nærved Glasset i 20° C., fugtigt. Se i øvrigt
Orchidékultur.
Ax. Hzn.
</chapter>

<chapter name="Dendrologi">
<b>Dendrologi</b> er Læren om Træer og Buske, som
egner sig til Dyrkning paa Friland, og omhandler
den systematisk botaniske Beskrivelse af disse
Planter; kun undtagelsesvis gøres der i de
dendrologiske Værker tillige Rede for Formering og
Kultur. Da de klimatiske Forhold er højst forskellige,
er det indlysende, at enhver D. kun kan have
Gyldighed for et mindre Landomraade. En D. for
Middelhavslandene passer saaledes selvfølgelig ikke for
Danmark, men selv indenfor samme Land maa der
ofte i denne Henseende gøres Forskel paa de
enkelte Landsdele; saaledes er der mange Træer og
Buske, der er fuldstændig haardføre i Sydsverrig,
men som ikke kan dyrkes i Mellemsverrig,
ligesom der er Arter, som er haardføre i
Mellemsverrig, men som ikke taaler Nordsverrigs Vintre.
Fortegnelse over dendrologiske Værker, se
Litteraturfortegnelsen.
L. H.
</chapter>

<chapter name="Denitrifikation">
<b>Denitrifikation.</b> Ved D. forstaar man en
Sønderdeling af Salpetersyre under Dannelse af frit
Kvælstof eller lavere Kvælstofilter. Denne Proces
kan foregaa ad ren kemisk Vej, f. Eks. ved
Indvirkning af Salpetersyrling paa en Opløsning af
Urinstof eller forskellige Ammoniaksalte, men ude
i Naturen er D. dog overvejende en Følge af visse
Bakteriers, de saakaldte D.bakteriers (populært
salpeterædende B.) Livsvirksomhed. D.bakterier
forekommer saa at sige overalt. I særlig stor Mængde
træffes de i de planteædende Pattedyrs og særlig
da i Hestens faste Ekskrementer, og endvidere
forekommer de stærkt udbredte i almindelig Ager-
eller Havejord og især i saadanne Jorder, der
nylig er staldgødede. I Menneskets og de kødædende
Dyrs samt i Fjerkræets Ekskrementer forekommer
disse Bakterier ikke. D. synes i Praksis kun at
kunne naa et betydeligt Omfang paa Steder, hvor
Luften ikke eller kun i ringe Grad har Adgang
og spiller derfor næppe nogen større Rolle i alm.
sund Have- el. Agerjord. I Møddinger, hvor
Lufttilgangen til de dybere Lag er ringe, og Indholdet
af for Bakterierne let tilgængelig Næring stort, vil
der være udmærkede Betingelser for en Spaltning
af tilstedeværende Salpeter, og det er da her
vigtigt — under Forhold, hvor man først og fremmest
ønsker en Udnyttelse af Staldgødningens
Næringsstoffer — at sørge for ved fast Sammentrædning
eller Befugtning af Gødningen at nedstemme
Salpeterdannelsen saa meget som muligt, hvorved
man naturligvis i samme Grad formindsker
Muligheden for D.
H. C.
</chapter>

<chapter name="Depressaria">
<b>Depressaria</b> se <sp>Skærmplantemøl</sp>.
</chapter>

<chapter name="Desinfektion af Jord">
<b>Desinfektion af Jord</b> tilsigter at dræbe de
Svampe- og Bakteriekim, som maatte være i Jorden, og
som kan give Anledning til farlige Sygdomme hos
de Planter, der vokser op i den, som f. Eks.
Kimskimmel, Kimbladskimmel, Slimskimmel,
Kaalbroksvamp, forskellige Bakteriearter m. fl. D. er
en ret kostbar Foranstaltning, som kun er egnet
til Behandling af Jord til Pottekulturer, i
Drivhuse og Drivbænke, Frøbede, Priklebede o. lign.
D. foretages efter at Jorden er gødet og færdig
behandlet til Saaning eller Plantning og
gennemføres paa en af følgende Maader.

A. <sp>Opvarmning</sp>. Jorden anbringes paa
en Jærnplade i et Lag af c. 20 cm Tykkelse; der
varmes ved et Baal, som antændes under Pladen;
Jorden maa under Behandlingen omskovles og
vandes, saa at den ikke brænder sammen;
Opvarmningen vedvarer i 1 Time; man kan kontrollere
Arbejdet ved at indlægge nogle Kartofler i
Jorden; Opvarmningen maa ikke ophøre førend
Kartoflerne er gennemkogte. Jord i Drivbænke, Frø-
og Priklebede ophedes ved Damp, der fra et
Lokomobil eller lign. ledes ind i en forneden aaben
Jærnkasse af Bedets Størrelse; denne lægges over
Bedet og dens Kanter presses c. 5 cm ned i
Jorden; ved et Damptryk af c. 40 kg kan
Behandlingen standses efter 1 Times Forløb, og Kassen
flyttes da hen til et nyt Bed. Saaning og Plantning
kan foretages efter 6 Timers Forløb. Ved
Opvarmningen dræbes alle Ukrudtsfrø i Jorden.

B. <sp>Formalinbehandling</sp> af Pottejord
foretages ved Overbrusning af Jordbunken med en
Formalinopløsning under Omskovling. Til 100 kg
Jord anvendes 1 kg Formalin, der fortyndes med
saa meget Vand, som er nødvendigt for Jordens
Gennemvanding. Jordbunken henstaar i 2-3 Dage,
dækket med formalinvædede Sække. Derefter
udluftes Jorden og omskovles med rene Redskaber.
Den er tjenlig til Saaning og Plantning efter nogle
Dages Forløb, naar ethvert Spor af Formalinlugt er
forsvundet. I Drivhuse, Frøbede o. lign. kan
Formalin paaføres ved Vanding, saaledes at der til
hver m<sup>2</sup> Jord bruges 0.25 kg Formalin, fortyndet
med 10 l Vand. Efter Vandingen dækkes Jorden
med Sække, Brædder eller Vinduer i 1—3 Døgn,
hvorefter den udluftes ved gentagen Hakning med
rene Redskaber. Saaning eller Plantning foretages
efter Forløbet af 10-14 Dage.

Efter D. vil man ofte bemærke, at Planterne i
den første Tid udvikler sig langsommere end
sædvanligt; men det varer ikke længe, førend
Forholdet bliver det omvendte.
F. K. R.
</chapter>

<chapter name="Desmodium">
<b>Desmodium</b> (Papilionaceæ). <sp>D. gyrans</sp> D. C.,
Bengalen, kaldes Telegrafplanten og er en meget
interessant Plante i et Varmhus. Den indtil 1 m
høje Stængel bærer trekoblede Blade, hvoraf
Endebladet er flere Gange større end de to Sideblade;
disse er meget følsomme, idet de i stærkt Sollys
bevæger sig taktmæssigt op og ned. Blomsten er
ubetydelig, brungul. <sp>D. penduliflorum</sp> se
Lespedeza. <sp>Kultur:</sp> D. formeres ved Frø, der
saas i Febr. i sandblandet Bladjord paa Varmebed;
naar Planterne er blevne 5 cm høje, pottes de hver
for sig i samme Jordblanding og ompottes stadig,
hver Gang de har fyldt Potten med Rødder. I
Begyndelsen holdes de paa Varmebed, senere flyttes
de ind i Varmhuset; overvintres med sparsom
Vanding, men lønner sig i Reglen ikke, og de bør
derfor formeres hvert Aar.

<sp>D. canadense</sp> D. C., Nordamerika, er en
haardfør Staude, 2/3-1 m, smukke, røde Blomster.
<sp>Kultur:</sp> Formeres ved Deling og ynder en
porøs, varm, sandmuldet Jord.
F. E.
</chapter>

<chapter name="Deutzia">
<b>Deutzia</b> (Saxifragaceæ), haardføre Buske. <sp>D.
crenata</sp> Sieb. & Zucc., Japan, en meget
almindeligt plantet, mellemhøj Busk med opret
Vækst, ægformede Blade og i Juli smukke, hvide
Blomster i tætblomstrede Toppe. Følgende meget
værdifulde Varieteter kan fremhæves: <sp>D. c.
candidissima plena</sp> med helt hvide, fyldte
Blomster, <sp>D. c. discolor floribunda</sp> med
Knopperne og de udsprungne Blomsters udvendige
Side rosenrøde, <sp>D. c. purpurata plena</sp> med
indvendig hvide, udvendig purpurstribede, fyldte
Blomster. — <sp>D. gracilis</sp> Sieb. & Zucc., Japan,
lav Busk med lancetformede Blade og i Maj smaa,
hvide Blomster i tætte Klaser; ogsaa af denne
findes der talrige Varieteter og Hybrider, saasom
<sp>D. g. campanulata</sp>, storblomstret, <sp>D. g.
carminea</sp> med udvendig karminrosa, indvendig
svagt rosafarvede Blomster. <sp>D. g. venusta</sp> med
meget store Blomster. I de senere Aar er der
endvidere under Fællesnavnet <sp>D. Lemoinei</sp>
fremkommet en Række ny Hybrider, tiltrukne af
Lemoine i Nancy, hovedsagelig Krydsninger mellem
<sp>D. gracilis</sp> og <sp>D. parviflora</sp>, der alle
udmærker sig ved lav Vækst, meget stor
Blomsterrigdom og store Blomster med udbredte
Kronblade. Nævnes kan <sp>D. L. Avalanche</sp>, <sp>D. L.
Boule de Neige</sp>, <sp>D. L. compacta</sp>, alle
med hvide Blomster, og <sp>D. L. Fleur de
Pommier</sp> med svagt rosafarvede Blomster.
A. B.

<sp>Anvendelse:</sp> D. crenata og Varieteter er
taknemmelige Buske med smuk Vækst, en Rigdom
af Blomster og passende Størrelse til Anvendelse i
store og smaa Busketter, halvhøje, blomstrende
Hække, smaa Lysthuse, som fritstaaende i mindre
Haver o. s. v. D. gracilis og D. Lemoinei med
Varieteter er yndige Forgrundsbuske og
fortrinlige til Fremdrivning i Potte, hvortil de andre for
øvrigt ogsaa kan benyttes. <sp>Kultur:</sp> D.
formeres ved Aflægning, ved Stiklinger af toaarigt
og kraftigt etaarigt Træ paa Friland og om
Sommeren af blødt Træ i Hus, i Kasser eller Rammer
under Glas. Stiklinger af blødt Træ stikkes i stærk
sandblandet Jord, oversprøjtes flere Gange daglig
og skygges i stærkt Solskin. Naar de har dannet
Rødder og er noget afhærdede, kan de udplantes
paa Friland i en findelt humusrig og velgødet
Jord; men i de fleste Tilfælde maa Udplantningen
hellere vente til det følgende Foraar. Stiklinger
af fast Træ sættes passende i 5 Rækker paa 1,20
m brede Bede, og samme Afstand gives ved
Udplantning om Foraaret de ved Aflægning og
Stiklinger af blødt Træ formerede Planter. For at
faa stærke og veludviklede Kulturplanter af D.
crenata og Varieteter kan man om Foraaret plante
toaarige eller kraftige enaarige Planter i Rækker
med 60 cm Afstand i dybtgravet, muldet og
velgødet Jord, og den følgende Vinter i Febr.
nedskære dem 8-10 cm over Jorden. D. ynder solrig
Plads, taaler Beskæring og tiltrænger ofte som
ældre Udtynding af gamle og udgaaede Grene.
J. B.

<sp>Deutzia til Drivning</sp>. Hertil anvendes
D. gracilis og D. Lemoinei med Varieteter.
<sp>Kultur:</sp> Formering ved Stiklinger af Rodskud paa
Planter, der er under Drivning. D. stikkes i
Formeringsbedet eller paa Varmebed i Marts,
plantes i Potter eller frit ud paa et halvvarmt
Varmebed, afhærdes og udplantes derefter paa Friland
sidst i Maj med 15 cm indbyrdes Afstand. Næste
Foraar skæres de ned omtrent til Jorden, hvor der
imidlertid er dannet en tæt Krans af kraftige
Knopper. Det paafølgende Efteraar omplantes de
med c. 45 cm Afstand og skæres næste Foraar
ned, c. 5 cm over Jorden. Indplantning sker i 3dje
eller 4de Aar i Septbr., for at Planterne kan naa
at danne Rødder inden Vinteren. Formering kan
ogsaa ske ved halvmodne Skud i Slutningen af
Aug. eller først i Septbr.; disse sættes i Kasser i
sandblandet Jord og overvintres i Koldhus, men
der dør ofte mange Planter bort om Vinteren.
<sp>Drivning:</sp> Midten af Decbr. er den tidligste
Tid, paa hvilken Drivningen kan begynde. De
umodne Spidser og svagere Kviste bortskæres.
Temp. 15-20° C.; rigelig Vanding, senere med
flydende Gødning, og daglig Sprøjtning, indtil
Blomsterne begynder at udfolde sig. Der medgaar
6-7 Uger til Drivningen.
P. F.
</chapter>

<chapter name="Dianthus">
<b>Dianthus</b> (Caryophyllaceæ). Nellike (d. og n.),
Nejlika (s.). Denne store Planteslægt indeholder
saavel en- som to- og fleraarige Arter og
Varieteter, der alle dyrkes for de smukke, og for fleres
Vedkommende, vellugtende Blomsters Skyld; hører
til vore allerbedste og mest anvendelige
Haveplanter. <sp>Enaarige:</sp> <sp>D. chinensis L.</sp>, Kina. De
dyrkede Varieteter af denne Art er meget
taknemmelige, haardføre Sommerplanter, anvendelige til
Blomsterbede, Rabatter og Afskæring, de lave
Former tillige til Indfatning. De kan som
udvoksede Planter optages med Klump og plantes i
Potter. De blomstrer rigt og længe, i Reglen fra
Juni til Oktbr. <sp>D. c. fl. pl.</sp>, 25-40 cm, og <sp>D. c.
fl. pl. nanus</sp>, 10-15 cm, har fyldte Blomster
i forskellige Farver. <sp>D. c. imperialis fl. pl.</sp>,
20-25 cm, og <sp>D. c. imp. fl. pl. nanus</sp>, 10-15
cm, har tætfyldte Blomster i mange Farvenuancer
og Tegninger. <sp>D. c. Heddewigii</sp>, 20-30 cm;
store, særdeles smukke, enkelte Blomster i
forskellige Farver. Af Kulturformer kan fremhæves:
<sp>Die Braut</sp>, hvid med purpur Midte, <sp>Crimson
belle</sp>, mørk-karmesinred, og <sp>Eastern Queen</sp>,
rosa. <sp>D. c. Hedd. diadematus fl. pl.</sp> og
<sp>D. c. Hedd. hybridus fl. pl.</sp> har store,
tætfyldte Blomster i forskellige Farver; Varieteten
<sp>Feuerball</sp> har store, tætfyldte,
mørkskarlagenrøde Blomster, meget smuk. <sp>D. c. Hedd.
laciniatus</sp> og <sp>D. c. Hedd. lacin. fl. pl.</sp> har
store, tandede eller indskaarne, henholdsvis enkelte
og fyldte Blomster. Af herhen hørende Sorter kan
fremhæves: <sp>Feenkönigin</sp>, hvid med laksrød
Midte og lav, kompakt Vækst; <sp>Salmon Queen</sp>,
smuk laksrød; <sp>mirabilis</sp> med dybt indskaarne,
fint frynsede Blomsterblade i forskellige Farver,
alle tre enkelte. <sp>Schneeball</sp> med store, stærkt
fyldte, ren hvide Blomster. <sp>Kultur:</sp> D.
chinensis med Varieteter kan undertiden overleve
Vinteren paa Friland, men er som toaarige uden
Betydning; de er absolut smukkest, naar de
behandles som enaarige. Frøet saas i Marts-April i
Bænk eller Potte og udplantes i Maj med 15-20
cm Afstand. Kan ogsaa saas i April paa Friland,
enten paa Voksestedet eller med efterfølgende
Udplantning; er meget nøjsomme og trives næsten
overalt. Frøets Spirekraft 3-4 Aar; Spiring i
Løbet af 8-12 Dage. — <sp>D. Gardnerianus</sp> hort.,
en- eller toaarig; c. 30 cm; store, smukke,
tandede Blomster, baade enkelte og fyldte, i
forskellige Farver; blomstrer i Juni-Septbr. <sp>Kultur</sp>
og <sp>Anvendelse</sp> som forannævnte.

<sp>Toaarige:</sp> <sp>D. barbatus</sp> L.,
Studenternellike og Busknellike (d.), Borstnellik (n.),
Borstnejlika (s.), Europa; 30-50 cm; de enkelte
Blomster, der er samlede i Halvskærme, kan variere
fra hvidt til kødfarvet, rosa til purpur og
mørkblodrødt; blomstrer fra Juni-Juli og Aug. <sp>D. b.
fl. pl.</sp> har fyldte Blomster. <sp>D. b. oculatus</sp> og
<sp>D. b. o. fl. pl.</sp> har henholdsvis enkelte og fyldte
Blomster med hvidt Øje. <sp>D. b. o. marginatus</sp>
med hvidt Øje og bred, hvid Rand haves baade
med enkelte og fyldte Blomster. <sp>D. b. nanus</sp>,
15-20 cm; lav, tætsluttet Vækst samt enkelte og
fyldte Blomster i samme Farver som alle de
foregaaende. D. barbatus med Varieteter er
egentlig fleraarige, men taber som ældre det smukke
Udseende og bør derfor kun dyrkes som toaarige.
Er meget smukke og anvendelige til Blomsterbede,
Rabatter, i Udkanten af Busketter og til
Afskæring. De lave Former er desuden gode til
Indfatning, men er imidlertid ikke konstante, hvorfor
de bør udplantes noget tæt, saa at de for højt
voksende Planter kan fjernes uden at efterlade Huller.
<sp>Kultur:</sp> Saas i Maj-Juni i kold Bænk eller
Potte, prikles og udplantes i Septbr.-Oktbr. med
30-40 cm Afstand; er haardføre og nøjsomme.
Frøets Spirekraft 3-4 Aar; Spiring i Løbet af 1-2
Uger.

<sp>Fleraarige:</sp> <sp>D. alpinus</sp> L., østerrigske
Alper, Staude, udmærket smuk Stenhøjsplante;
8-10 cm. Blomsten er rosenrød med purpur Krans
ved Centrum og fremkommer i Juni-Juli.
<sp>Kultur:</sp> Saas i Maj-Juni i kold Bænk eller Potte,
prikles, overvintres frostfrit og udplantes i
paafølgende Foraar. Ynder solrigt Voksested og maa
vandes flittigt i tørt Vejr; dækkes om Vinteren
med Granris. — <sp>D. cæsius</sp> Engl., Alperne,
Staude, anvendelig til Stenhøj; 10-15 cm; vellugtende,
sartrosa Blomster; Maj-Juni. <sp>Kultur:</sp> Formeres
ved Frø og Deling. Fordrer fuld Sol og let Jord.
— <sp>D. Carthusianorum</sp> L.,
Kartheusernellike, Europa, Staude, anvendelig til Rabatter og
Blomsterbede. Det er særlig Varieteten »Napoléon
III« (Syn. D. semperflorens Napoleon III), der
fortjener Opmærksomhed. Den bliver 20-30 cm høj,
er overordentlig rigtblomstrende og har smukke,
fyldte, blodrøde, svagt duftende Blomster, der er
fortrinlige til Afskæring; blomstrer fra Juni til
Efteraaret, er god til Pottekultur og til Udplantning.
<sp>Kultur:</sp> Planten er haardfør og nøjsom;
formeres ved Stiklinger i Maj-Juli og ved Deling i
Septbr. eller om Foraaret. Stikning er dog den
nemmeste Maade, men det kan ofte være
vanskeligt at finde passende Træ hertil, da saa at sige
alle Skud giver Blomst. Man kan raade Bod
herpaa ved i Tide at studse Skuddene, hvorefter ny
tjenlige vil fremkomme. — <sp>D. deltoides</sp> L.,
Bakke-Nellike, Europa, Staude, anvendelig til
Rabatter og Stenhøje; 15-25 cm; Blomsten, som er
rosa med purpur Krans ved Centrum, fremkommer
i Juni-Aug. <sp>Kulturen</sp> er yderst simpel: Den
formeres ved Frø og Deling, er haardfør og
nøjsom, men foretrækker dog let, noget tør Jord. —
<sp>D. dentosus</sp> Fisch., Sydrusland, Østsibirien,
Staude, anvendelig til Rabatter, Stenhøj og
Indfatning; 14-25 cm; Blomsten er rosa-lilla eller
violet-lilla med stort purpur Centrum; blomstrer
rigt fra Juni til Septbr. <sp>D. d. hybridus</sp> har
større Blomster end foregaaende, baade enkelte og
halv- til helfyldte i forskellige Farver og
Tegninger. <sp>Kultur:</sp> Formeres ved Frø, og for de
fyldte Sorters Vedkommende ved Stiklinger og
Deling; udplantes med c. 20 cm Afstand. <sp>D.
neglectus</sp>, Staude, anvendelig til Stenhøj, 6-10 cm
høj; røde Blomster i Juni-Aug. Kultur som D.
deltoides. — <sp>D. plumarius</sp> L., Fjernellike,
Europa, Staude; 20-30 cm høj. D. p. med Varieteter
er fortrinlige Planter til Blomsterbede, Rabatter,
Indfatning og Stenhøje. De smukke, frynsede,
vellugtende Blomster fremkommer i Juni-Juli og
egner sig udmærket til Afskæring. Stamformens
Blomst er enkelt, hvid med purpur eller brunligt
Øje. <sp>D. p. fl. pl.</sp> har smukke, fyldte Blomster.
<sp>D. p. scoticus fl. pl.</sp>, skotsk Fjernellike, har
større, smukkere Blomster, oftest med rigere
Farvetegning end foregaaende. Grundfarven er
sædvanlig hvid med Tegningsfarve i rosa, purpur,
mørk-karmesin eller brunt i forskellige Nuancer,
dog haves ogsaa enfarvede Blomster, som f. Eks.
hos Kulturformerne »Her Majesty« og »Diamant«,
der begge er renhvide, Delicata, sart lilla med
kremefarvet Midte, og Gloriosa, lillarosa; alle
meget yndede til Binderibrug; er ogsaa gode til
Pottekultur. <sp>D. p. semperflorens</sp> er en
nyere Varietet, der viser nogen Tilbøjelighed til
Blomstring hele Sommeren igennem; enkelte og
fyldte Blomster i forskellige Farver og Tegninger.
<sp>D. p. semp. Cyclop</sp> har store, enkelte røde
Blomster i forskellige smukke Variationer.
<sp>Kultur:</sp> Alle Varieteter med enkelte Blomster
formeres lettest ved Frø, som saas og behandles paa
den under Frøformering af D. Caryophyllus omtalte
Maade; udplantes i Septbr. eller paafølgende
Foraar med 15-25 cm Afstand. De fyldte Varieteter
giver kun faa Procent fyldte Blomster efter
Frøudsæd og formeres derfor bedst ved Stiklinger, for
de skotske Fjernellikers Vedkommende tillige ved
Aflægning. Formering ved Deling kan ogsaa
anvendes. Fjernelliker tager let Skade om Vinteren
af for megen Fugtighed; navnlig er de skotske
ømtaalige i denne Retning, og Overvintring i Potte
af disse er derfor tilraadelig. — <sp>D. superbus</sp>
L., Europa, Staude, anvendelig til Rabatter og i
Udkanten af Busketter; 30-60 cm; lilla,
lys-violette; lilla-graa eller sartrosa Blomster i Juli-Aug.
<sp>Kultur:</sp> Formeres ved Frø. Ynder sandet
Lerjord, er i øvrigt meget nøjsom.

<sp>D. Caryophyllus</sp> L., Havenellike,
Sydeuropa; indtil c. 60 cm høj. Skønt fleraarig dyrkes
den i Almindelighed kun som toaarig, da saavel
Planten som Blomsten taber i Udseende som ældre.
D. C. er med Rette den mest dyrkede og mest
yndede af alle D. Dens Anvendelighed til
Udplantning i Haven, til Pottekultur samt de smukke,
fintduftende Blomsters store Brugbarhed til
Afskæring er saa almindelig kendt, at yderligere Omtale
heraf turde være ganske unødvendig.
Blomstringstiden varer omtrent fra sidst i Juni til hen i Aug.,
for nogles Vedkommende til Septbr. og Oktbr. I
Hovedtrækkene kan skelnes imellem de saakaldte
<sp>Pottenelliker</sp> og <sp>Frilandsnelliker</sp>.

I. Ved <sp>Pottenelliker</sp> forstaas saadanne,
der kan bruges baade til Dyrkning i Potte og til
Udplantning, og som i Reglen overvintres frostfrit
i Potte. Der stilles temmelig store Fordringer til
Plantens og Blomstens Egenskaber, for at Sorten
skal kunne kaldes god. Blomsterstængelen maa
saaledes være saa kraftig, at den kan bære
Blomsterne oprette; disse maa være store, glatrandede
— ikke tandede — af regelmæssig Bygning, flad
eller hvælvet, og vel fyldte samt helst kunne
beholde Bægeret helt, ɔ: uden at »revne« i synlig
Grad; Grund- og Tegningsfarverne bør være rene.
De formeres sædvanligst ad vegetativ Vej. Til
denne Afdeling henregnes
<sp>Remontant-Nelliker</sp>, som har en noget længere Blomstringstid
end de alm. Pottenelliker, og som ved særlig
Kultur kan haves i Blomst i Vintermaanederne. De
bruges næsten kun til Pottekultur. Til disse hører
følgende tre Grupper: <sp>Amerikanske
Remontant-Nelliker</sp>, har langstilkede,
meget store og stærkt fyldte Blomster i forskellige
Farver, anvendes i overordentlig stor Udstrækning
til alt Binderi (se Artiklen <sp>Handelskultur</sp>
af D.); <sp>Malmaison-Nelliker</sp> med meget
store Blomster; egner sig absolut ikke til
Udplantning i det fri hos os, da Blomsterne ikke udvikler
sig smukt i vort fugtige Klima; endvidere
<sp>Træ-Nelliker</sp> med næsten træagtige Stængler; er
især gode til Stuekultur. Af disse Grupper haves
en stor Mængde prægtige Former med højere og
lavere Vækst og med mere eller mindre tætfyldte
Blomster i mange Farver og meget forskellige
Tegninger. Tegningsfarven er i Udlandet lagt til
Grund for en Klassifikation, og hertil benyttes,
især i Tyskland, Dr. Weissmantels System, som
anses for at være det mest praktiske. Da Systemet
formentlig kan have Interesse for Yndere af
Nelliker, skal Hovedtrækkene i dette System kortelig
omtales. Det opstiller 6 Hovedgrupper, nemlig:
1) <sp>Enfarvede</sp>. Kronbladene maa kun
indeholde een Farve, som enten er fløjelsagtig,
rnetalglinsende eller mat i forskellige Nuancer af hvidt,
gult, chamois, rosa, kobberfarvet, rødt, violet,
graat og brunt. 2) <sp>Picotter</sp> eller
<sp>Stregblomster</sp>. Har en eller flere fra Grundfarven
afvigende Tegningsfarver. Herunder hører: a)
Rand-Picotter. Kronbladene har en ganske fin
Rand (Fig. 1). b) Gammeltysk Picotte. En noget
bredere Rand af Kronbladene optages af ganske
fine Streger (Fig. 2). c) Nytysk Picotte. De fra
Randen nedløbende, tætsiddende Streger naar til
henimod Kronbladets Midte (Fig. 3). d)
Pyramide-Picotte. Fra den mellemste Del af Randen udgaar
nedløbende Streger i Form af en omvendt
Pyramide. Den øvrige Del af Bladet optages af
Grundfarven (Fig. 4). e) Hollandsk Picotte. Forener
Gammeltysk- og Pyramide-Picottes Tegninger.
f) Romersk Picotte. Forener Nytysk- og
Pyramide-Picottes Tegninger, g) Gammelfransk Picotte.
Rand- og Pyramidetegning samt paa begge Sider
af Pyramiden een buet Stregtegning (Fig. 5). h)
Nyfransk Picotte. Som foregaaende, men uden
Pyramidetegning, i) Gammelspansk Picotte. Rand-
og Pyramidetegning samt 2 Par Buer. k) Nyspansk
Picotte. Randtegning og 2 Par Buer;
Pyramidetegning mangler. l) Gammelitaliensk Picotte.
Rand- og Pyramidetegning samt 3 Par Buer;
sjælden, m) Nyitaliensk Picotte. Randtegning og 3
Par Buer; Pyramidetegningen mangler, meget
sjælden (Fig. 6). n) Picotte-Picotte. Forekommer i
alle foregaaende Klasser. Tegningen maa bestaa
af to eller flere Farver. 3) <sp>Dubletter</sp> eller
<sp>Baandblomster</sp>, a) Engelske. Brede
Baandstriber udgaar fra Kronbladets Rand og strækker
sig i aftagende Bredde ned mod Basis; Striberne
maa staa skarpt afgrænsede paa Grundfarven (Fig.
7). b) Tyske. Som foregaaende, men i Reglen
smallere og ikke saa skarpt afgrænsede
Baandstriber (Fig. 8). 4) <sp>Bizarre</sp> eller
<sp>flerfarvede</sp>. Samme Inddeling som for Dubletter.
Tegningerne maa vise flere forskellige Farver. 5)
<sp>Tuskerede</sp>. Tegningsfarven spreder sig
tuskeret fra Basis af Kronbladet til henimod dets Rand,
som sædvanlig er hvid; Bladets Bagside er
ligeledes hvid. Undertiden findes Streger eller Baand
paa Tegningsfarven, og Blomsterne benævnes da,
eftersom disse Streger eller Baand viser sig,
Picotte-Tuskblomster, Baand-Tuskbl. eller
Bizarre-Tuskbl. (Fig. 9, 10, 11, 12). 6) <sp>Flammede</sp>.
Ved disse breder saavel Grundfarven sig fra
Basis op mod Randen som Tegningsfarven fra oven
og nedad flammeagtigt over Bladet, ligesom
løbende i hinanden. Hvor flere end een
Tegningsfarve forekommer, benævnes Blomsten
Bizar-Flammeblomst, de med brede Flammer
Baand-Flammeblomster (Fig. 13, 14, 15, 16).

II. Ved <sp>Frilandsnelliker</sp> forstaas
saadanne, der hovedsagelig anvendes til Udplantning
og som overvintres paa Friland uden særlige
Beskyttelsesmidler. Da der ved disse ikke stilles
større Fordringer til Blomstens Form etc., og da
det ikke her kommer an paa at bevare den
bestemte Form, formeres de almindeligst og lettest
ved Frø. Vel faar man ad denne Vej en større
Del enkelte og mindre gode Blomster, men der kan
dog altid paaregnes et meget smukt Resultat, naar
man benytter det bedst mulige Frø, som imidlertid
er kostbart, da stærkt fyldte Blomster er meget
uvillige til Frøansætning. Til Gengæld bliver
Planterne langt kraftigere og langt mere
rigtblomstrende end efter Stikling- og Aflæggerplanter,
hvilket har sin store Betydning, hvor der er stort
Forbrug af Blomster til Afskæring. Planter i
Blomst kan optages med Klump og sættes i Potte
uden at tage Skade, naar de blot hensættes nogle
Dage paa et skyggefuldt Sted og holdes fugtigt.
Til Frilandsnelliker kan følgende Underrafdelinger
henføres: <sp>Wiener-Nelliker</sp>, som har en
lavere, mere tætsluttet Vækst end de almindelige;
blomstrer c. 2 Uger tidligere end disse og meget
rigt; giver mange brogetfarvede og ret gode
Blomster. <sp>Grenadin</sp>, lav Vækst og blændende
skarlagenrøde Blomster; ligeledes tidligt- og
rigtblomstrende. Godt Frø giver c. 60 pCt. fyldte Blomster.
En Varietet af denne har renhvide Blomster.
<sp>Margrethenellike</sp> er en meget smuk,
taknemmelig og længeblomstrende Gruppe med stærkt
fyldte, takkede eller frynsede Blomster i mange
Farver. Godt Frø giver c. 80 pCt. vel fyldte
Blomster. Varieteter af forskellig Højdevækst haves. Ved
Udsæd i Marts-April vil Planterne blomstre i
Aug.-Oktbr. samme Aar. <sp>Chabaud Nellike</sp> er en
udmærket Race til Friland af fransk Afstamning,
bliver 40-50 cm høj med sluttet Vækst, meget
rigtblomstrende og haardfør. Efter Frø af god
Kvalitet kan der paaregnes en rigelig Procentdel
Planter med store, godt fyldte Blomster i
forskellige Farver; ved tidlig Udsæd (Februar-Marts)
blomstrer den samme Aar. <sp>Kultur af D.
Caryophyllus</sp>: Formeres ved Aflægning,
Stiklinger og Frø. Den bedste Tid til Aflægning er
henimod Afblomstringen, naar Skuddene har
begyndt at modnes ɔ: fra sidste Halvdel af Juli til

<img></img>
omkring Midten af Aug. Forinden Arbejdets
Udførelse løsnes Jorden omkring Moderplanten, og
der paaføres et c. 5 cm tykt Lag sigtet Jord rundt
om Planten i en saadan Udstrækning, at
Aflæggerne kan faa Plads heri. Alle de nedre Blade paa
den paagældende Stængel afskæres, de øvrige
indstudses, og der udsøges et bekvemt Sted, hvor
Snittet kan foretages. Med et tyndt, skarpt
Knivsblad gennemskæres nu Stængelen under et Led
indtil Midten, og Kniven føres derpaa forsigtigt
opad til det næste Led. Stængelen bøjes varsomt
ned til Jorden, hvor der forud ved Fraskrabning
af den paafyldte Jord er frembragt en lille
Fordybning til Leje for Aflæggeren, som fæstnes ved
en nedstukken Krog og tildækkes med lidt Jord.
Fra den ved Snittet dannede »Tunge« vil
Rødderne fremkomme, og man søger derfor at holde
Snitfladerne aabne, dels ved at indsætte en lille
Pind eller Sten og dels ved at anbringe »Tungen«
saa lige i Jorden som muligt. Skønt det ikke er
ganske nødvendigt at følge disse Regler, vil
Roddannelsen dog foregaa hurtigere og sikrere, naar
man retter sig derefter. Naar en Plante er
behandlet færdig, jævnes Jordforhøjningen saaledes,
at Overfladen hælder lidt ind mod Planten, og
Kanten rundtom klappes nogenlunde fast med
Haanden. Der vandes med fin Bruse, hvilket gentages,
saa ofte det tiltrænges, og maa udføres med
Forsigtighed, for at Jorden ikke skal skylles bort
fra Aflæggeren. Naar de unge Planter har dannet
Rødder — hvortil vil medgaa c. 4-6 Uger —
skilles de fra Moderplanten og plantes i 8-10 cm
Potter med den for Nelliker passende Jord (se
Pottekultur); forinden Fraskæringen undersøges det,
om Aflæggeren er rodfast; er dette ikke Tilfældet,
lades den urørt til et senere Tidspunkt. Planterne
anbringes i kold Bænk eller i Rammer paa
Friland, hvor de i Begyndelsen holdes under Glas og
passes med jævnlig Overbrusning og Skygning i
klart Vejr, ligesom der ikke maa holdes for
indesluttet Luft. Saa snart Planterne er rodfaste i
Potterne, aftages Vinduerne, som kun lægges paa
igen ved Indtrædende Nattefrost og i regnfuldt
Vejr. De forbliver her Vinteren over og holdes
frostfri ved Dækning, men gives stadig saa megen
Luft og Lys, som Vejret tillader. Planterne kan
ogsaa overvintres i Koldhus paa et luftigt Sted og
ikke for langt fra Glasset. Tidlig om Foraaret
afhærdes Planterne, men maa beskyttes mod
stærkere Nattefrost og især mod tør, skarp Blæst. I
Begyndelsen af Afhærdningstiden er det heldigt at
give lidt Skygge for stærk Middagssol.
Udplantning kan foretages henimod Midten af Maj med
30 cm Afstand; de Planter, der er bestemte til
Aflægning, behøver c. 50 cm Afstand. Aflægning
af pottedyrkede Planter kan foretages i samme
Potte, men som oftest kniber det her med at faa
den fornødne Plads til Nedlægningen. —
<sp>Stiklingsformering</sp> anvendes hovedsagelig til
de for Pottekultur bestemte Remontantnelliker,
ellers i Reglen kun, hvor Aflægning ikke goldt
lader sig udføre. Den bedste Tid er Juli-Aug.
Stiklingerne afskæres under et Led, de nedre Blade
fjernes, og af de øvrige studses Spidserne.
Roddannelsen befordres ved at spalte Stiklingen
igennem Ledet og holde Snitfladerne aabne som omtalt
under Aflægning. De stikkes i Potter med let,
sandblandet Jord, foroven forsynede med et Lag
udvasket Strandsand, og anbringes derefter i kold
Bænk, hvor de skygges i klart Vejr og overbruses
nogle Gange daglig; naar Roddannelsen begynder,
gives Luft. De plantes senere enkeltvis i Potter
og behandles og overvintres som omtalt for
Aflæggere. Skal der formeres i det store, er det
mere hensigtsmæssigt at stikke frit i Bænk med
sandblandet Muldjord, hvorover der er lagt et Lag
Sand. — <sp>Frøformering</sp> er den letteste Maade
og anvendes i stor Udstrækning, hvor det ikke
gælder om at bevare den bestemte Varietet, eller
naar man vil tiltrække ny Varieteter. Frøet saas
fra Slutningen af April til Begyndelsen af Juli i
halvvarm eller kold Bænk eller Potte med godt
sandblandet Muldjord. Frøet, som ikke maa saas
for tæt, trykkes med et Bræt let til Jorden og
dækkes forholdsvis meget med fint sigtet Jord,
hvorefter det vandes med fin Bruse. Da Spiringen
let helt eller delvis kan ødelægges, hvis Jorden
blot een Gang er bleven tør, maa Frøet nøje
passes med Overbrusning samt holdes skygget og med
tillukket Luft. Efter begyndt Spiring — som
foregaar noget uregelmæssigt, i Løbet af 1 1/3-3 Uger
— vandes noget sparsommere, luftes med
Hensyntagen til Vejret og skygges paa solklare Dage;
med Skygning fortsættes nogen Tid, især i
Middagsstunden. Efter 3-4 Ugers Forløb aftages
Vinduerne, dog maa de unge Planter vedblivende
beskyttes mod stærk Sol, Regn og ved tidlig Udsæd
mod mulig Nattefrost. Prikling er — om end
ikke nødvendig — at anbefale, især naar
Planterne er komne tæt op; de prikles da, naar de har
faaet 6-8 Blade, i kold Bænk med 2-3 cm Afstand.
Nelliker kan ogsaa saas paa Friland i Maj-Juni
paa et solrigt beliggende Bed, som maa
gennemarbejdes godt. Udplantning finder Sted i Septbr.
med 20-25 cm Afstand. Jorden omkring Planterne
holdes løs ved gentagen let Hakning. De behøver
ingen Beskyttelse om Vinteren. Er Foraaret tørt,
vandes jævnligt, og et Lag velforraadnet Gødning
oven paa Jorden vil være gavnligt. I Juni er
Planterne store og omfangsrige; de frembrydende
Blomsterstængler maa, om fornødent, opbindes til
Stokke. Ynder luftigt Voksested med Morgen- og

<img>Nellike Aflægning.</img>
Formiddagssol samt almindelig god, næringsholdig
Havejord, som ikke er nygødet. De trives i øvrigt
overalt, kun ikke, hvor de er overskyggede af
Træer. Saavel tørt som vedholdende fugtigt Vejr
er skadeligt for dem. — <sp>Pottekultur</sp>,
hvortil Nelliker saa udmærket egner sig, er yderst
simpel, kun bør der tages Hensyn til den Jord,
der benyttes. Gammel Varmebedsjord eller god
Havejord, tilsat lidt Sand og noget velforraadnet
Kogødning, passer bedst for al Nellikekultur; frisk
Kompostjord er derimod ikke saa heldig. De
overvintrede Aflæggere eller Stiklingplanter plantes om
Foraaret i 15-20 cm Potter, der forsynes med et
godt Lag Potteskaar i Bunden, og plantes ret fast.
I sidste Halvdel af Maj anbringes de paa et Bed
paa Friland og opbindes til Stokke, saa snart
Blomsterstænglerne viser sig; da disse let falder om
og knækker, maa de jævnlig efterses med
Opbinding. Vil man opnaa det bedst mulige Resultat,
maa Potterne anbriges paa fritstaaende Stilladser,
for at Luften frit kan cirkulere om Planterne;
Stilladset bør ikke være højere, end at de med
Lethed kan tilses med Vanding og øvrig Pasning.
Der bør tillige i passende Højde over Planterne
anbringes Tværlægter, saaledes at der i ugunstigt
Vejr kan paalægges Vinduer for at skærme
Planterne mod Regn. Naar Solen bliver stærk i Juni,
overstryges Vinduerne med den almindeligt
brugelige, hvide Farve. Af og til gives Planterne
flydende Gødning. Vil man have særlig store,
udviklede Blomster, borttager man en Del af
Stænglerne og lader de tilbageblevne kun beholde nogle
faa Knopper. <sp>Sygdomme</sp> se Harer, Jordugler,
Nellikefluen, Ringplet og Slimskimmel.
L. F.

<sp>Handelskultur af D. Caryophyllus</sp>.
Dyrkning af Remontant-Nelliker har, efter at de
amerikanske Varieteter er bleven kendte og
udbredte her hjemme, taget stort Opsving. Disse
Nelliker dyrkes hovedsagelig kun til Afskæring.
Af Varieteter foreligger der mange, af hvilke de
fleste eller i alt Fald de bedste stammer fra
amerikanske Tiltrækkere. De amerikanske Varieteter
synes imidlertid at have en ret kort Levetid.
Efter at en Varietet har været dyrket en halv Snes
Aar bliver den i Reglen svagelig og mere
modtagelig for Sygdomme. Ved omhyggeligt Udvalg
af Moderplanter kan denne Ulempe dog sikkert
formindskes. Af de Varieteter, der dyrkes for
Tiden (1919), kan nævnes som de bedste: Enchantress
(stor smuk lys-rosa Blomst, en af de letteste

<img>Nellikehus hos Artiklens Forfatter. Fotograferet i Februar.</img>
Sorter at dyrke). Enchantress Supreme (som
foranstaaende, men Blomstens Farve nærmest
laks-rosa), Lady Northcliffe (mellemstor laks-rosa Blomst,
meget holdbar som afskaaren), Mrs. C. W. Ward
(mørk-rosa), Windsor (mørk-rosa), Champion
(højrød), Carola (meget stor og smuk mørkerød, men
en vanskelig Sort at dyrke), Triumph (mørkerød),
White Perfection (hvid, skal indplantes i Hus
først i Juli), White Wonder (hvid). Det er
nødvendigt, for at kunne dyrke Nelliker til
Afskæring, at have et dertil indrettet Hus. Nellikehuset
skal ligge i Retning Øst til Vest. Sydsiden maa,
for bedre at fange Vintersolen, helst være
temmelig stejl, hvorimod Nordsiden kan gøres
betydelig fladere, hvorved det opnaas, at Huset bliver
bredere. Huset skal bygges saa lyst og luftigt
som muligt, med meget store Ruder (f. Eks. 50
X 65 cm) og med Ventilation saavel i Rygningen
som i Murene. Inde i Huset anbringes Hylder
med Kantbrædder, saaledes at der paa Hylderne
kan ligge c. 15 cm Jord. Disse Hylder maa for
Pasningens Skyld kun være 1,75 m brede med
Gange paa begge Sider. De kan være af Træ,
men det er i Længden baade bedst og billigst at
anvende armeret Beton (Monier). — Formeringen
foregaar ved Stiklinger. De stikkes bedst enten i
Slutningen af Oktbr. eller i Begyndelsen af Febr.
Stiklingerne brækkes af, de underste Blade pudses
af, og de stikkes i skarpt Sand. Temperaturen i
Formeringshuset skal være 12-15° C., Sandets
Temperatur 18-20° C. Stiklingerne passes
omhyggeligt med Fugtighed og Skygge og faar
Rødder i Løbet af 4-6 Uger. Nogle Varieteter er
villige til at danne Rødder, medens andre kan være
vanskelige nok. De i Oktbr. stukne skal, saa
snart de har dannet Rødder, prikles frit ud paa
en Hylde i et lyst og luftigt Hus med en
Temperatur af 10-12° C. Midt i Marts plantes saavel
de i Oktbr. som de i Febr. stukne Nelliker i
Potter og flyttes ud i Bænk med svag Undervarme. I
April luftes rigeligt, og med mildt Vejr tages
Vinduerne efterhaanden helt af, saaledes at Planterne
midt i Maj er afhærdede til Udplantning paa
Friland. Det Jordstykke, hvori Nellikerne skal
udplantes, skal være velbehandlet og frit for Ukrudt,
men skal helst ikke være i for stærk
Gødningskraft. Ved Udplantningen passes, at Planterne
ikke kommer dybere i Jorden end de har staaet
i Potterne. Efter at Planterne er komne i Vækst,
bør de hver 14. Dag efterses, om de trænger til
Knibning. Et Nellikeskud bør ikke knibes før det
er saa langt, at man med Lethed kan komme til
at knibe det ved et Led. Dersom man vil have
Planterne i Blomst i Efteraaret, bør man ophøre
med Knibningen med Udgangen af Juni. Jorden
beskyttes ved Hakning mod Tørke, og kun ved en
længere Periode af tørt Vejr kan det blive
nødvendigt at foretage en Vanding. Indplantningen
foregaar i Slutningen af Juli eller i Begyndelsen
af Aug. Før Indplantningen fyldes Hylderne med
Jord i en Højde af 16 cm. Dersom man har
gammel Græstørvjord blandet med 1/3 velforraadnet
Kogødning, da er dette en udmærket
Jordblanding. Frisk opstukken Græstørvjord bør man ikke
anvende, da denne tidt er fuld af Smælderlarver.
Dersom man ikke kan skaffe Græstørvjord, gør
man bedst i at tilberede Nellikejorden paa følgende
Maade: Et Stykke Jord af passende Størrelse og
helst af leret Bonitet, som liar ligget Brak om
Sommeren, kalkes i Aug. Maaned paa sædvanlig
Maade; i Oktbr. paaføres det et Lag Kogødning
paa c. 10 cm Tykkelse og plejes derefter. Om
Foraaret, naar Jorden er bekvem, overstrøs den
med en Blanding af 18 pCt. Superfosfat og 37
pCt. Kaligødning. Man kan af denne Blanding
anvende 1/4 kg pr. m<sup>2</sup>. Stykket pløjes derefter igen,
og naar man saa i Løbet af Maj og Juni harver
det flere Gange, vil man i Juli have en udmærket,
vel udluftet, tilstrækkelig næringsrig Jord.
Nelliken tages op med en lille Klump, og plantes
paa Hylderne i samme Dybde, som de har staaet
paa Friland. De plantes i Rækker baade paa langs
og paa tværs. Efter at Huset er fyldt,
gennemvandes Bedene. I de første Dage efter
Indplantningen er det nødvendigt at holde Huset let
skygget, og man maa kun give lidt Luft. I Løbet af
14 Dage vil Nellikerne være rodfæstede, Skyggen
indskrænkes efterhaanden, og man kan nu ogsaa
give rigelig Luft. Opbinding af Nellikerne
begynder i September, og foregaar bedst ved, at man
trækker Traade paa langs og paa tværs. Paa
langs af Huset trækker man bedst galvaniseret
Staaltraad, og paa tværs tyndt Sejlgarn, som
Billedet viser. Udtyndingen af Blomsterne begynder
ligeledes først i September. Til den første
Udtynding hører der en Del Øvelse og Paapasselighed,
da mange af de først ansatte Knopper giver
vanskabte Blomster. I Reglen vil Endeknoppen give
den bedste Blomst, men dersom denne ikke har
den rette Form, dersom den f. Eks. er flad

<img>Dianthus Caryophyllus Enchantress.</img>
foroven, eller har riflede Fordybninger paa Siden,
bør den kasseres, og en bedre formet Sideknop
foretrækkes. Ved senere Udtyndinger kan man
næsten altid anvende Endeknoppen. — Vandingen
foregaar ved Hjælp af Slanger og foretages, naar
Jorden er tør; der vandes saa rigeligt, at hele
Jordlaget bliver gennemtrukket med Vand. Det
vil hyppigt vise sig, at enkelte Steder paa
Hylderne bliver hurtigere tørre end andre, saa at
man undertiden maa foretage en pletvis Vanding.
Midt i September vil det oftest blive nødvendigt
at begynde at opvarme Rørene i Huset om
Nætterne; mere for at tørre Luften end for at varme.
Der holdes i Septbr. og Oktbr. en
Minimums-Temperatur af 14-16° C. Efterhaanden som
Dagene bliver kortere og mørkere, er det
nødvendigt at nedsætte Temperaturen saaledes, at den
i December og Januar kun er 8-10° C., men saa
snart Dagene igen begynder at blive længere, maa
man samtidig forøge Temperaturen, indtil den i
Marts er 14-16° C. Naar Solen i Maj Maaned bliver
stærk, skygges Sydsiden af Nellikehuset ved
Paasprøjtning af Kalkvand. Nelliker taaler ikke godt
stærk Varme, og Huset maa i det sene Foraar holdes
saa køligt som muligt. I Begyndelsen af April kan
man lægge et Lag halmfri Hestegødning over
Jorden paa Hylderne, og man kan i Løbet af Foraaret
vande nogle Gange med Gødningvand. I Juli
ryddes Planterne ud og brændes, Jorden køres ud
i Marken, hvor den er taget. Alt Træværk i
Huset vaskes omhyggeligt, og Hylderne og Mure
kalkes; og Nellikehuset er nu færdigt til at tage
mod næste Aars Planter.
C. H. K.

<sp>Frøavl af Dianthus</sp>. D. chinensis udsaas
i Febr.-Marts, maa omprikles og være store,
kraftige Planter for med Fordel at kunne anvendes
til Frøavl. Udplantes paa varm, solaaben Plads
i Bede med 30 cm saavel mellem Kækkerne som
Planterne. Skarp Sortering er meget nødvendig,
da flere Sorter og Farver stærkt varierer. Frøet
modner i Septbr.-Oktbr., høstes paa en Gang for at
eftermodne og tørres paa meget luftig Plads.
Dianthus-Sorterne krydses ikke. — D. barbatus udsaas
i Maj-Juni, udplantes paa Bede med 30 cm
mellem Rækkerne og lignende mellem Planterne. De
fyldte og lave Sorter giver mange falske, ligesom
der sædvanlig fremkommer en Del
smaablomstrende og daarlig farvede, hvorfor skarp
Sortering er nødvendig. Frøet modner i Aug.-Septbr.,
afskæres forsigtig en à to Gange, tørres i et
luftigt Rum, tærskes, drøftes og eftertørres godt. —
D. Caryophyllus udsaas i Juni, udplantes paa Bede
med 4 Rækker, med 30 cm mellem Rækkerne og
lignende mellem Planterne og 75 cm Gang paa
helst let lermuldet, varm og fritbeliggende Jord.
D. C. af Frø indeholder efter Stammernes Godhed
fra 30-50 pCt. af saavel enkelte og halvfyldte som
mindre velformede Blomster og urene Farver. En
meget skarp Sortering tre à fire Gange under
Blomstringen er derfor nødvendig for at faa
paalideligt Frø. Frøet modner i Septbr.-Oktbr. og maa
høstes i flere Gange, idet man efterhaanden
afplukker det Frø, som er modent. Frøet eftertørres
godt paa luftigt Sted og renses paa Sold og
Drøftetrug. Harerne er som bekendt slemme ved
Nelliker, hvorfor man maa beskytte dem om
Vinteren.
H. G.
</chapter>

<chapter name="Diascia">
<b>Diascia</b> (Scrophulariaceæ). <sp>D. Barberæ</sp> Hook.,
Syd-Afrika, enaarig, nydelig Sommervækst,
anvendelig til Blomsterbede og Rabatter; 25-30 cm;
kobberrosa Blomster i Juni-Septbr. <sp>Kultur:</sp>
Saas i Marts-April i varm Bænk eller Potte,
prikles og udplantes sidst i Maj til først i Juni med
25 cm Afstand.
L. F.

<img>Diascia Barberæ.</img>
</chapter>

<chapter name="Dicentra">
<b>Dicentra</b> (Fumariaceæ), (Syn. Dielytra),
Hjerteblomst. Stauder. <sp>D. eximia</sp> Torr. og <sp>D.
formosa</sp> Walp., Nordamerika; 40 cm; Bladene
grundstillede, dobbelt snitdelte; Blomsterne røde;
Forsommer og Sommer. <sp>D. spectabilis</sp> Lem.,
Japan; 50-80 cm; Bladene mat blaagrønne,
dobbelte snitdelte; Blomsterne hængende i bueformet
bøjede Klaser; Forsommer. <sp>D. s. alba</sp> har hvide
Blomsten D. s. finder rig Anvendelse i Haven,
baade i Stauderabatter, paa Stenpartier, som
fritstaaende Plante paa Græsplæner og i Udkanten af
Busketter. D. spectabilis er ogsaa en fortrinlig
Plante til Læplantning i Potte og Drivning i
Vinterens Løb. <sp>Kultur:</sp> Formeres ved Deling og
Rodstykker efter Afblomstringen. D. kan ogsaa
formeres ved Stiklinger, som skæres af korte
Skud af afdrevne Planter. De trives i enhver
god, kraftig Jordbund, naar denne kun ikke er for
vaad.
A. L.

<sp>Drivning af D.</sp> Planterne indplantes om
Efteraaret i Potter og anbringes i et frostfrit
Rum. Drivning kan begynde i Jan., ved 15-20°
C., og der medgaar dertil ved tidligst Drivning
c. 5-6 Uger, senere 3-4 Uger.
P. F.

D. spectabilis er meget haardfør og kan i Norge
udholde Vinteren omtrent overalt.
N—k.
</chapter>

<chapter name="Dichorisandra">
<b>Dichorisandra</b> (Commelinaceæ), Varmhusplante.
<sp>D. mosaica</sp> Lind., Ny-Granada, med azurblaa
Blomster har særligt Værd som Bladplante.
Bladene er paa Oversiden mørkegrønne med talrige
lyse Tværbaand i mosaikagtig Ordning,
Undersiden violet-purpur. <sp>Kultur:</sp> Den kræver
megen Varme og Fugtighed, porøs Lyng- eller
Mosejord med Tilsætning af lidt lerholdig Markjord
og rigelig Vanding om Sommeren; men meget
sparsom om Vinteren. Formeres ved fradelte
Rodskud og Stiklinger.
M. H.
</chapter>

<chapter name="Dicksonia">
<b>Dicksonia</b> (Cyatheaceæ) (Syn. Balantium),
tempereret eller koldt Hus; prægtig, træagtig Bregne
med palmeagtig Krone. <sp>D. antarctica</sp> Labill.,
Australien og Ny-Zeeland, kan opnaa en
Stammehøjde af 3 m og indtil 2 m lange, dobbelt
finnede Blade, der er glatte paa Oversiden og stærkt
dunede paa Undersiden; den kan nøjes med 8-10°
C. om Vinteren. <sp>Kultur</sp> se Bregnekultur. De
unge Planter holdes noget varmere, de ældre
Planter i Koldhus.
M. H.
</chapter>

<chapter name="Dictamnus">
<b>Dictamnus</b> (Rutaceæ), Staude. <sp>D. albus</sp> L.,
Mellemeuropa; c. 1 m. En smuk Plante med
uligefinnede Blade og hvide Blomster i en opret
Klase. Varieteten fl. rubro har røde Blomster;
Sommer. <sp>D. Fraxinella</sp> er Syn. til albus. D.
er en god Rabatplante, ligesom den ogsaa kan
anbringes i Forgrunden af mindre Busketter.
<sp>Kultur:</sp> Formeres ved Deling og Frøudsæd i Skaale
straks efter Modningen; Frøet spirer Foraaret
efter. Den trives i enhver god, kraftig Havejord.
A. L.
</chapter>

<chapter name="Didiscus">
<b>Didiscus</b> se <sp>Trachymene</sp>.
</chapter>

<chapter name="Didymella applanata">
<b>Didymella applanata</b> se
<sp>Hindbær-Stængelsyge</sp>.
</chapter>

<chapter name="Dieffenbachia">
<b>Dieffenbachia</b> (Araceæ), Varmhusplante. De i
Kultur værende, smukke Afarter af denne højst
værdifulde og taknemmelige Varmhus-Bladplante
stammer fra 6-8 Arter i det tropiske Amerika.
Blandt de smukkeste Arter og Afarter kan
nævnes: <sp>D. Baraquiniana</sp> Lem., glinsende grøn
med gennemsigtige hvide Pletter. <sp>D.
Bownmannii</sp> Veitch. Den ny Art <sp>D. Fournieri</sp> er
sikkert den smukkeste endnu fremkomne D., med
meget talrige Pletter og Punkter og stive,
læderagtige, glansfulde Blade; det er en udpræget,
brogetbladet Art. <sp>D. Jenmanii</sp> Veitch. med
prægtige Bladtegninger. <sp>D. Leopoldii</sp> Bull. har
fløjelsagtig mørkegrønne Blade med elfenbenshvid
Midtstribe. <sp>D. magnifica</sp> Lind. med hvide
Pletter og Punkter. <sp>D. Memoria Cortii</sp> hort.,
sølvgraa Striber paa mørkegrøn Grund. <sp>D. picta</sp>
Schott, <sp>var. Bausei</sp>, lysegrøn med
mørkegrønne og hvide Pletter. <sp>Kultur:</sp> Formeres
meget let ved Topstiklinger, der hurtigt giver ny
Planter, ved Rodskud; men ogsaa ved Stykker af
Stammen, naar disse lægges i et varmt og fugtigt
Formeringsvindue; saa snart de har skudt ny
Skud fra Ledene, skæres de enkeltvis af og
behandles som Stiklinger. D. bør formeres paa ny
hvert Aar, da de enaarige Planter er de
smukkeste og kraftigste. Kultiveres paa Undervarme

<img>Dieffenbachia magnifica.</img>
indtil de er omplantede. De fordrer porøs og let, men
dog nærende Jordblanding. Trives meget godt i
fugtigt Varmhus. Rigelig Vanding om
Sommeren.
M. H.
</chapter>

<chapter name="Dielytra">
<b>Dielytra</b> se <sp>Dicentra</sp>.
</chapter>

<chapter name="Dierama">
<b>Dierama</b> se <sp>Sparaxis</sp>.
</chapter>

<chapter name="Diervilla">
<b>Diervilla</b> (Caprifoliaceæ), haardføre Buske. <sp>D.
Lonicera</sp> Mill. (D. canadensis Willd.),
Nordamerika, lav, uanselig Busk med
smalt-ægformede Blade og i Juli smaa, uanselige, gule
Blomster i Spidsen af Grenene. De følgende Arter,
der i Almindelighed gaar under Slægtsnavnet
<sp>Weigelia</sp>, er høje eller mellemhøje Buske, alle
fra Japan eller Kina, med hele, ægformede Blade
og store, smukke, tragtformede, oftest røde
Blomster, der i Juni-Juli fremkommer i Mængde i smaa
Halvskærme i Spidserne af korte Skud langs op ad
Grenene. Paa Grund af forskellige Farvenuancer
hos Blomsterne dyrkes der af de forskellige Arter
en Mængde Varieteter, hvis Afstamning det ikke
er let at udrede, da selve Arterne ligner
hverandre saa meget, at de ofte er vanskelige at
bestemme. De forskellige Arters Varieteter gaar derfor
ogsaa ofte i Flæng mellem hverandre, ofte
fejlagtig under Navne, der betegner dem som Arter.
<sp>D. coræensis</sp> D. C. (Weigelia amabilis hort.)
har store, først blegrøde, senere karminrøde
Blomster. Dens ejendommelige farveskiftende eller
forskelligfarvede Blomster fremtræder endnu
tydeligere hos nogle af dens Varieteter: <sp>D. c. alba</sp> har
hvide, senere blegrøde Blomster, <sp>D. c.
Chamæleon</sp> ligeledes med hvide og røde Blomster
samtidig. — <sp>D. florida</sp> Sieb. & Zucc. (Weigelia
rosea Lindl.) har talrige smukke, rosenrøde
Blomster. Varieteter: <sp>D. f. candida</sp> renhvide, <sp>D. f.
Md. Conturier</sp> rosahvide, <sp>D. f. Stelzneri</sp>
mørkerøde, <sp>D. f. Eva Rathke</sp>
mørk-karminrøde Blomster. <sp>D. f. nana variegata</sp> er lav
af Vækst med smukke, hvidbrogede Blade. —
<sp>D. floribunda</sp> Sieb. & Zucc. (Weigelia
arborea hort.), en ligeledes de foregaaende meget
lignende Art med karminrøde Blomster. Varieteter:
<sp>D. f. grandiflora</sp> (arborea grandiflora), høj
af Vækst med store, rosenrøde Blomster, <sp>D. f.
Lavallei</sp> med mindre, mørk-purpurbrune
Blomster, <sp>D. f. Ed. André</sp> med mørkpurpurbrune
Blomster. — <sp>D. hortensis</sp> Sieb. & Zucc., en
den foregaaende meget lignende Art med karmin-
eller rosenrøde Blomster. Varieteter: <sp>D. h.
nivea</sp>, renhvide, <sp>D. h. venosa</sp> rød- og
hvidstribede Blomster. <sp>D. h. Looymansii aurea</sp>
med gulbrogede Blade. — <sp>D.
Middendorfiana</sp> Carr. se Calyptrostigma.
A. B.

<sp>Anvendelse:</sp> D. Lonicera breder sig ved
Rodskud og er nærmest anvendelig som en Slags
Underplante eller Bunddække i Forgrunden af
Busketter eller paa Skraaninger, medens Afdelingen
Weigelia ved Størrelse, Vækst og Blomsterpragt
hører til de smukkeste og mest anvendelige
Sirbuske som fritstaaende og i store og smaa
Busketter. De brogetbladede Varieteter bør ikke savnes i
Grupper af brogetbladede Planter og maa, saavel
som de andre, helst kunne ses fra Syd. <sp>Kultur:</sp>
D. formeres ved Aflægning, ved Stiklinger af
toaarigt eller godt modent enaarigt Træ paa Friland
og af blødt Træ i Hus, i Kasser eller Rammer
under Glas. De urteagtigt formerede dækkes
første Vinter. Udskolede, langstrakte Planter
nedskæres første Vinter i Febr., og
Behandlingsmaaden er i øvrigt den samme som ved Deutzia, kun
med den Forskel, at man, efter at de er udplantede
i Rækker med 2/3 m Afstand, af Hensyn til
forudgaaet Nedskæring og forskellig Voksemaade
mere anvender en Slags Beskæring for at give
dem en smuk og fyldig Form. D. taaler
Foryngelse ved Nedskæring; Udtynding af ældre og
Indskæring af andre Grene er ofte nødvendig eller
gavnlig, dels for Vækstens og dels for
Blomstringens Skyld. De ynder god, kraftig, ikke kold Jord
og solrig Plads.
J. B.

D., tilhørende Afdelingen Weigelia, kan i Norge
ikke udholde Vinteren i Egne med skarpt
Indlandsklima og heller ikke Nordenfjælds.
N—k.
</chapter>

<chapter name="Digitalis">
<b>Digitalis</b> (Schrophulariaceæ), Fingerbøl. To-
eller fleraarige Prydplanter for Friland, der
udmærker sig ved en slank, stærk Blomsterstængel, rigt
besat med tætsiddende, hængende Blomster. <sp>D.
ambigua</sp> Murr., Europa; fleraarig, 60-100 cm
og derover; Blomsten er stor, bleggul med brunt
indvendig. <sp>D. ferruginea</sp> L., Sydeuropa,
Orienten; toaarig, 1-2 m; graalig-gul Blomst,
indvendig rustfarvet. <sp>D. grandiflora</sp> (Syn. D.
ambigua). <sp>D. lanata</sp> Ehrh., Østerrig, fleraarig,
60-100 cm; graalig-gul Blomst med brunlige
Aarer og hvid Læbe. Forannævnte tre Arter, som
blomstrer i Juli-Aug., har ikke særlig smukke
Blomster, men er desuagtet anvendelige i store
Haver, hvor de paa større Stenpartier eller andre
passende Steder virker dekorativt. <sp>D.
purpurea</sp> L., Europa; toaarig, 60-120 cm,
anvendelig saavel i større som mindre Haver til smaa
Blomsterbede, Rabatter, i Udkanten af Busketter
og til Stenhøj; blomstrer i Juni-Aug., har meget
smukke, purpurrøde Blomster med fine mørkere
Punkter indvendig. <sp>D. p. alba</sp> har hvide
Blomster. <sp>D. p. gloxiniæflora</sp> har større,
smukkere Blomster i samme Farver og med større,
mere fremtrædende Punkter end foregaaende.
<sp>Kultur:</sp> Formeres ved Frø, de fleraarige tillige
ved Deling; dog bør toaarig Kultur ogsaa for disse
sidstes Vedkommende anvendes, da Planternes
Udseende nemlig taber sig som ældre, og de ofte
dør bort efter det andet Aar. Frøet saas i
Maj-Juli i kold Bænk eller Potte, de opkomne
Planter prikles med stor Afstand og udplantes i Septbr.
eller paafølgende Foraar med 30-35 cm Afstand.
De stiller ingen Fordringer til Jordbund eller
Voksested, udvikler sig dog bedst i noget tør Jord
og trives ogsaa paa stenet Grund. Frøets
Spirekraft 3 Aar; Spiring i Løbet af 2 Uger.
L. F.

<sp>Digitalis til Frøavl</sp> udsaas Maj-Juni
og udplantes i September paa Blivestedet med c.
30 cm Afstand paa hver Led. Alle falske Farver
frasorteres. Frøet modner Aug.-Septbr., Planterne
høstes enkeltvis efterhaanden som de modner.
H. G.
</chapter>

<chapter name="Digitaria sanguinalis">
<b>Digitaria</b> <sp>sanguinalis</sp> se <sp>Panicum
sanguinale</sp>.
</chapter>

<chapter name="Digraphis">
<b>Digraphis</b> se <sp>Phalaris</sp>.
</chapter>

<chapter name="Dild">
<b>Dild,</b> <sp>Anethum graveolens</sp> L.
(Umbelliferæ); enaarig Køkkenurt fra Sydeuropa,
hvoraf man benytter de grønne Frøskærme,
navnlig ved Syltning af Asier. <sp>Kultur:</sp> Frøet saas
sidst i Maj, helst paa gødet Jord, i 4 Rækker paa
1 m Bede, og Planterne udtyndes til 15-20 cm.
Vil Planterne blomstre for tidligt, skæres de lidt
ned og danner Skud, der blomstrer til passende
Tid.
J. J. H.

<sp>Frøavl</sp>. Etaarig. Ingen Krydsningsfarer. Ikke
vanskelig, men foretrækker letmuldet Jord med
alsidig Gødning og nogenlunde godt Læ, da Frøene
sidder løst. Saas tidligt, i April, ikke for tykt:
100 gr til 150 m Række eller 10-12 kg til 1 ha;
1-2 cm dybt; i Rækker med 30-35 cm Afstand;
renholdes i Løbet af Sommeren. Frøet modnes i
Aug.-Septbr. og afskæres paa en Gang, inden det
er for modent, da det let falder af. Paa mindre
Stykker afskæres derfor ogsaa med Fordel de først
modne Skærme af 1-2 Gange, inden Stænglerne
afskæres eller mejes samlet. Derved faas højere
Spireevne og meget større Vægtudbytte.
Eftertørres, tærskes og renses paa Maskine eller ved
Haandkraft. 100 gr = 60-70.000 Frø.
Spireevnen holder i 2 Aar. Spirer i 15-20 Døgn. Høstes
Frøet af én Gang, spirer det ofte kun med c. 20
pCt.; høstet af flere Gange, med c. 50 pCt. <sp>Dilds
Anvendelse</sp> se Krydderurter.
H. G—m.
</chapter>

<chapter name="Diloba">
<b>Diloba</b> se <sp>Blaahoved</sp>.
</chapter>

<chapter name="Dimorphanthus mandschuricus">
<b>Dimorphanthus</b> <sp>mandschuricus</sp> se
<sp>Aralia chinensis</sp>.
</chapter>

<chapter name="Dimorphotheca">
<b>Dimorphotheca</b> (Compositæ). <sp>D. aurantiaca</sp>
D. C., Sydafrika; enaarig udmærket smuk og
taknemmelig Sommervækst, anvendelig til
Blomsterbede, Rabatter og Indfatning. Planten bliver
30-35 cm høj og ca. 50 cm i Diameter, har en
stærk forgrenet Vækst og store, enkelte
Blomster af Margueritform, der fremkommer i
Juli-Septbr. Farven er glinsende mørk og guldorange
med sortbrun Krans ved Basis og sort Skive;
meget rigtblomstrende. <sp>D. a. hybrida</sp>, Vækst
som foregaaende, men med Blomster i forskellige,
smukke Farvenuancer. <sp>D. pluvialis</sp> D. C. se
<sp>Calendula pluvialis</sp> L. <sp>Kultur:</sp> Saas
i Marts-Maj i halvvarm Bænk eller Potte,
udplantes sidst i Maj til først i Juni med c. 35 cm
Afstand paa en solaaben Plads, da Blomsterne
behøver Solens Paavirkning for
at aabne sig helt. Kan ogsaa
saas i Maj paa Voksestedet.
Frøets Spirekraft 2-3 Aar;
Spiring i Løbet af 1-2 Uger.
L. F.

<img>Dimorphotheca aurantiaca.</img>
</chapter>

<chapter name="Dionæa">
<b>Dionæa</b> se <sp>Kødædende
Planter</sp>.
</chapter>

<chapter name="Dioon">
<b>Dioon</b> (Cycadaceæ),
Varmhusplante. Denne smukke,
palmelignende Cycadé har en kort
og tyk Stamme med
læderagtige, stive Blade. Ligesom ved
andre Cycadeer indfører man
Stammer fra Hjemlandet for
dernæst at sætte disse under
Kultur. <sp>D. edule</sp> Lindl.,
Meksiko, er bedst kendt, kan
nøjes med tempereret Hus, men
maa i Vækstperioden i alt Fald
holdes i Varmhus. <sp>Kultur</sp>
se Palmer.
M. H.
</chapter>

<chapter name="Diosma">
<b>Diosma</b> se <sp>Coleonema</sp>.
</chapter>

<chapter name="Diospyros">
<b>Diospyros</b> (Ebenaceæ),
Daddelblomme, Buske til Friland.
<sp>D. Lotus</sp> L., Orienten; i sin
Hjemstavn et Træ, hvis
kirsebærstore, sorte Bær spises. Hos os er det en
sjældent plantet, næppe haardfør, høj Busk, som
vistnok meget sjældent viser Blomst og aldrig Frugt.
<sp>D. virginiana</sp> L., Nordamerika, ligner den
foregaaende og er en lige saa sjædent plantet,
maaske knap saa kælen, høj Busk. <sp>D. Kaki</sp> L.
fil., Kina og Japan, dyrkes i sin Hjemstavn og
andetsteds som Frugttræ; de spiselige Frugter er saa
store som mindre Æbler, kødfarvede eller gule;
i Danmark næppe anvendelig uden i Koldhus eller
Frugthus.
A. B.

<sp>Anvendelse:</sp> Naar D. virginiana dækkes
godt som yngre og derved opnaar at faa fleraarige
Grene, synes den at kunne taale vore Vintre, men
har desuagtet kun ringe eller ingen Betydning for
os. D. formeres ved Frø paa Undervarme under

<img>Diospyros Kaki.</img>
Glas. De storfrugtede Sorter, der undertiden
plantes i Frugthuse, formeres ved Podning paa
D. virginiana.
J. B.

D. vides ikke at være forsøgt i Norge og vil
heller ikke kunne udholde Vinteren uden maaske
paa lune og varme Voksesteder i de sydvestlige
Egne.
N—k.
</chapter>

<chapter name="Dipladenia">
<b>Dipladenia</b> (Apocynaceæ), Varmhus-Slyngplante
med ovale, glatte Blade og store, smukke
Blomster, 4-6 samlede i Klaser i Spidsen af de unge,
kraftige Skud. <sp>D. acuminata</sp> Hook.,
Brasilien, rosenrød Blomst; <sp>D. atropurpurea</sp> er
en overordentlig pragtfuld nyere Art med store,
mørkpurpur Blomster; <sp>D. Harrisii</sp> Hook. (Syn.
Odontadenia speciosa), Trinidad, vellugtende, gul
Blomst med brunlige Pletter i Svælget <sp>D.
splendens</sp> D. C., Brasilien, rosenrød Blomst med hvidt
Rør. <sp>Kultur:</sp> D. formeres ved Stiklinger om
Foraaret paa stærk Undervarme. Dyrkes i et lyst
og fugtigt Varmhus i en Blanding af Lyng- og
Markjord med Tilsætning af Gødning og Grus;
jævnlig Vanding med Gødningvand; om Vinteren
vandes sparsomt. De ynder god Undervarme og
forholdsvis stort Potterum, men bliver smukkest,
naar de udplantes frit i et Varmhus, hvor
Skuddene trækkes langs med Vinduerne. Blomsterne
fremkommer paa samme Aars Træ, og naar
Blomstringen er til Ende, fjernes de afblomstrede Skud.
Man maa — om muligt — ved Undervarme
fremskynde Væksten om Foraaret, for at Planten kan
naa at modne sit Træ godt inden Vinteren.
Mindre Planter espalieres ved et ballonformet
Staaltraadsstativ. De bliver let befængte med Thrips
og Lus.
M. H.
</chapter>

<chapter name="Diplazium">
<b>Diplazium</b> se Asplenium.
</chapter>

<chapter name="Disa">
<b>Disa</b> (Orchidaceæ). En Slægt Jordorchideer fra
det gode Haabs Forbjerg. Fra de opsvulmede
Rodknolde fremvokser fodhøje Skud, forneden
forsynede med lancetformede eller ovale Blade, samt
bærende en eller flere i lysende Farver prunkende
Blomster i Toppen. Slægtens Arter dyrkes mest i
botaniske Samlinger. Den almindeligste er: <sp>D.
grandiflora</sp>, L., med store, skarlagenrøde og
karminrøde Blomster. Andre Arter er <sp>D.
racemosa</sp>, L. og <sp>D. tripetaloides</sp>, Hook.
Ligeledes findes nu i Handelen nogle ret billige
Hybrider, som <sp>D. kewensis</sp>, <sp>D. Veitchii</sp> m. fl.
<sp>Kultur:</sp> I Koldhus i rummelige Potter, halvt
fyldte med Potteskaar, samt i sædvanlig
Orchidéblanding. Meget Vand i Vækstperioden og tørt
om Vinteren.
Ax. Hzn.
</chapter>

<chapter name="Disemma">
<b>Disemma</b> se <sp>Passiflora</sp>; tidligere paa Grund
af den dobbelte Krone opstillet som en særlig
Slægt. <sp>D. aurantia</sp> Labill, se Passiflora
aurantia.
</chapter>

<chapter name="Djupgräfning">
<b>Djupgräfning</b> (s.) se <sp>Kulegravning</sp>.
</chapter>

<chapter name="Dobbelte Blomster">
<b>Dobbelte Blomster</b> se <sp>Misdannelser</sp>.
</chapter>

<chapter name="Dodecatheon">
<b>Dodecatheon</b> (Primulaeeæ), fleraarige
Frilandsplanter. Bladene elliptisk-lancetformede,
helrandede eller svagt tandede; Blomsterne har gult og
brunspættet Svælg og tilbagebøjede, røde eller
hvide Kronflige. Støvdragerne er fremragende,
sammenstødende. De nedenfor nævnte Arter
blomstrer i Juni, de afviger kun i ringe Grad fra
hverandre. <sp>D. integrifolium</sp> Mich. Nordamerika,
10-15 cm, karminrød; <sp>D. Jeffreyi</sp> hort.,
kraftig Vækst, 25-30 cm, lysrosa-karmin; <sp>D. Meadia</sp>
L,. Nordamerika. 10-15 cm. rød. <sp>Kultur:</sp>
Formeres ved Frøudsæd eller Deling. Trives godt paa
Stenhøj i muldet Jord, de ynder Fugtighed og
Halvskygge.
A. L.

<img>Dodecatheon Meadia.</img>
</chapter>

<chapter name="Dolichos">
<b>Dolichos</b> (Papilionaceæ), Koldhusplante. <sp>D.
Lablab.</sp> L., Ostindien, spiller i sin Hjemstavn
en lignende Rolle som Havebønnen hos os, men kan
i Smagen langt fra maale sig med denne. D. L. er
en enaarig, 3-4 m høj, slyngende Plante med
3-koblede Blade og violette Blomster i hængende
Klaser. Der findes flere Varieteter i forskellige
Farver. <sp>Kultur:</sp> D. formeres ved Frø, der lægges
3-4 sammen i 10-12 cm Potte i April paa
Varmebed; fordrer en let, nærende Jord. De benyttes
senere i Koldhuset til at løbe op ad Spærene eller
lignende Steder. Kun paa meget lun og solrig
Plads kan man have nogen Fornøjelse af at
udplante dem paa Friland.
F. E.
</chapter>

<chapter name="Domherre">
<b>Domherre</b> (s.) se <sp>Fugle</sp>.
</chapter>

<chapter name="Dompap">
<b>Dompap</b> se <sp>Fugle</sp>.
</chapter>

<chapter name="Dondia">
<b>Dondia</b> (Umbelliferæ) (Hacquetia), fleraarig
Frilandsplante. <sp>D. Epipactis</sp> Spreng.,
Sydeuropa, 10-12 cm, Bladene haandsnitdelte, de
kortstilkede gule Blomster er samlede i en tæt Skærm,
omgivet af 5-6 bladagtige Svøbblade; Maj.
<sp>Kultur:</sp> D. formeres ved Deling og ved Frø, plantes
i muldet Jord paa Stenhøj eller Rabat; trives bedst
i Halvskygge.
A. L.
</chapter>

<chapter name="Doronicum">
<b>Doronicum</b> (Compositæ), Gemserod, Staude. <sp>D.
caucasicum</sp> Bieb., Kaukasus; c. 50 cm.
Temmelig store, gule Blomster med orangegul Skive;
<sp>D. c. magnificum</sp> meget smuk Varietet med
mere sluttet Vækst og lidt sildigere Blomstring.
Foraar. <sp>D. plantagineum</sp> L., Europa, var.
<sp>excelsum</sp>, c. 70 cm. Smukke, matgule Blomster;
rigtblomstrende, c. 14 Dage senere end D. c. D.
er alle gode Rabat- og Foraarsgruppeplanter,
ligesom de ogsaa med Fordel kan drives i Hus, tilmed
er de fortræffelige til Afskæring. <sp>Kultur:</sp>
Formeres ved Frø, men bedst ved Deling. De
omplantes og deles helst hvert 2-3 Aar, da
Blomstringen ellers bliver ringere. De vokser i enhver god
Havejord.
C. V. L.
</chapter>

<chapter name="Dorothealilje">
<b>Dorothealilje</b> se <sp>Leucojum æstivum</sp>.
</chapter>

<chapter name="Doryopteris">
<b>Doryopteris</b> (Polypodiaceæ) (Pteris),
Varmhusbregne. <sp>D. palmata</sp> J. Sm., Brasilien, smuk
Bregne med oprette, mørkegrønne, |æderagtige,
glinsende Blade, der er 3- eller 5-lappede; men
egner sig egentlig kun til Anbringelse i Wardske
Kasser (se d. A.). <sp>Kultur</sp> se Bregnekultur.
M. H.
</chapter>

<chapter name="Douglasgran">
<b>Douglasgran</b> se <sp>Pseudotsuga</sp>.
</chapter>

<chapter name="Doucin">
<b>Doucin</b> se <sp>Grundstammer for
Frugttræer</sp>.
</chapter>

<chapter name="Draba">
<b>Draba</b> (Cruciferæ); Gæslingeblomst. Urteagtige
Frilandsplanter; de her nævnte er fleraarige. <sp>D.
aizoides</sp> L., Alperne, 5-8 cm, danner smaa,
løse Tuer; Skaftet er glat. Blomsterne er gule;
April-Maj. <sp>D. Aizoon</sp> Wahlbg., Alperne.
Skaftet er haaret, ellers som foregaaende, blot lidt
større. April-Maj. <sp>D. olympica</sp> Sibth.,
Grækenland, 5-8 cm, danner store, tætte Tuer; Bladene
er graagrønne, Blomsterne lysegule. Maj. <sp>D.
pyrenaica</sp> L. (Petrocallis), Alperne, Pyrenæerne,
2-5 cm, danner smaa Tuer; Bladene er trelappede,
Blomsterne lilla. Maj. <sp>D. repens</sp> Bieb., Sibirien,
har nedliggende Grene, gule Blomster. Juni.
<sp>Kultur:</sp> D. formeres ved Frø eller ved Deling, de
plantes paa Stenhøj i gruset, kalkholdig Jord paa
tørre Steder, de tueformede gør bedst Virkning
klemt inde i Revner mellem Sten.
A. L.
</chapter>

<chapter name="Dracæna">
<b>Dracæna</b> (Convallariaceæ), Varmhusplanter, hvoraf
en stor Mængde Arter nu henføres til
<sp>Cordyline</sp> (s. d. A.). <sp>D. arborea</sp> L., Ny-Guinea,
har grønne, noget bølgede Blade. <sp>D. Draco</sp> L.,
Drageblodtræ, kanariske Øer, har grønne, lidt stive
Blade; er smukkest som ung. <sp>D. fragrans</sp> Gawl.,
(Aletris fragrans L.), Tropiske Afrika, brede,
grønne Blade. <sp>D. f. Lindenii</sp>, brede Blade med
guldgule Længdestriber. <sp>D. f. Massangeana</sp>,
brede, mørkegrønne Blade med uregelmæssige, gule
Striber i Midten. <sp>D. Goldieana</sp> hort. Bull.,
Afrika, kortstribede, brede Blade, der paa Oversiden
er fløjlsagtigt mørkegrønne med sølvhvide
Tværbaand, medens Undersiden er rødlig. <sp>D.
kewensis</sp> Sand., indført 1901 fra Ny Caledonien.
Fortrinlig Handelsplante, vel egnet til Stuekultur. <sp>D.
Sanderiana</sp> hort. Sand., Afrika, afviger fra
de fleste andre ved at være flerstænglet; Bladene
er mindre og forsynede med sølvhvide Striber.
<sp>Kultur:</sp> Med Hensyn til D.s Formering og
Kultur henvises til Cordyline; dog maa bemærkes,
at D. ikke formeres saa let som denne. D.s
Stammer har kun svagt udviklede Øjne og er ofte
bløde, næsten urteagtige (fragrans og dens
Varieteter samt Goldieana og Sanderiana), hvorfor de
vanskeligt kan bringes til at give Sideskud paa
samme Maade som Cordyline. Topskuddet
behandles dog paa samme Maade som dennes. Da
Formeringsplanten skal blive i Potten, efter at
Toppen er skaaren af, maa den, forinden dette gøres,
være tør ved Roden; efter Nedskæringen bør den
være Genstand for særlig god Pleje, thi den skal
nemlig udvikle sine øverste Øjne til Stiklinger,
som, naar de er store nok, skæres af med lidt Hæl
og stikkes. Hermed fortsættes, saa længe
Stammen har Øjne, der kan udvikle sig til Stiklinger;
henimod Slutningen kan man endogsaa vente at faa
et Par Skud fra Roden. Det er ganske vist en
langsom, men dog ret sikker Formeringsmaade. I
Handelsgartnerierne formeres enkelte D., som D.
fragrans med Varieteter, i Aug. ved Topstiklinger
i en Bænk uden Undervarme. Naar Stiklingerne
efter 4 Ugers Forløb har dannet Rødder, plantes de
i Potter og henflyttes til Overvintring i
Varmhuset.
Chr. J.

<img>Dracæna kewensis.</img>
</chapter>

<chapter name="Dracocephalum">
<b>Dracocephalum</b> (Labiatæ). <sp>D. moldavicum</sp>
L., Tyrkiet, enaarig Sommervækst, anvendelig i
større Haver til Grupper og Rabatter; 30-35 cm;
blaa Blomster i Juni-Aug. <sp>D. m. flore albo</sp>,
hvid. <sp>Kultur:</sp> Saas i April-Maj paa
Voksestedet, udtyndes til 20 cm Afstand. Frøets
Spirekraft 3-4 Aar; Spiring i Løbet af 2 Uger. — <sp>D.
austriacum</sp> L., Sydeuropa, Østerrig, Staude;
30-45 cm; blaa violette Blomster. <sp>D.
Ruprechtii</sp> Rgl., Turkestan, Staude; 30-45 cm; lilla eller
purpurblaa Blomster. <sp>D. Ruyschianum</sp> L.,
Europa, Staude; 30-60 cm; blaa Blomster. Nævnte 3
Arter er haardføre Stander, anvendelige til
Rabatter, og er tillige gode Bifoderplanter.
Blomstrer rigt i Juni-Juli. <sp>Kultur:</sp> Formeres ved
Deling og let ved Frø, som saas i Maj-Juni i kold
Bænk, Potte eller paa Friland, prikles og
udplantes i Septbr. eller paafølgende Foraar med 30-40
cm Afstand. Trives i enhver nogenlunde god
Havejord.
L. F.
</chapter>
<chapter name="Drageblodtræ">
<b>Drageblodtræ</b> se <sp>Dracæna Draco</sp>.
</chapter>

<chapter name="Dragehoved">
<b>Dragehoved</b> se <sp>Dracocepkalum</sp>.
</chapter>

<chapter name="Dragon">
<b>Dragon</b> (s.) se <sp>Esdragon</sp>.
</chapter>

<chapter name="Drivbænk">
<b>Drivbænk</b> se <sp>Varmebed</sp>.
</chapter>

<chapter name="Driverihaven.">
<b>Driverihaven.</b> Skal en D. anlægges, da er en
lun, men solaaben Beliggenhed en nødvendig
Betingelse. Kan der ikke tilvejebringes en Plads med
tilstrækkeligt Læ, maa saadant hurtigst muligt
skabes ved Læplantninger. Arealets Indhegning
falder sammen hermed, thi naar dette bliver
indhegnet med Mure eller Plankeværker, yder disse
ogsaa en Del Underlæ for de nærmere Partier af
Haven. I modsat Fald benyttes Hække af Avnbøg,
Hvidgran el. lign. Lunheden er lige nødvendig af
Hensyn til Luftgivning i den koldere Aarstid og
til de Drivplanter, der visse Tider af deres Kultur
behandles paa Friland eller uden Glasdække. For
øvrigt vælger man et Jordstykke med regelmæssig
firkantet Form, helst med svag Hældning mod Syd,
og med en kraftig, skørleret Jordbund. En dyb
Dræning er nødvendig, dels af almindelige
Kulturhensyn, dels for at bortlede Vandet fra
Fyrgrave og Varmebedslinier. Et tilstrækkeligt Antal
Rensebrønde maa anbringes. Samtidig sørges der
ogsaa for tilstrækkelig store Vandbeholdere. — D.s
Hovedveje bør brolægges eller makadamiseres med
godt Materiale, da Kørselen er temmelig betydelig.
Foruden tilstrækkelig Plads til Frilandskulturer
maa man have en Plads til Jordmagasiner,
Varmebedskarme o. lign. Hvad D.s Bygninger angaar,
da er det en Regel, at disse samles saa meget, som
Hensyn til Lystilgangen tillader, samt at de
højeste Huse altid lægges mod Nord, medens de lavere
Huse lægges enten parallelt med eller som
Sadeltagshuse lodret paa hine; foran disse lægges
Bakkerne, og forrest Varmebedene. Den stærke
Koncentrering af Bygningerne sparer ikke alene Plads
og letter Pasningen, men idet flere Huse bliver
sammenbyggede, vil der opnaas nogen Besparing i
Byggesummen, og navnlig bliver man i Stand til
at nøjes med et fælles Varmeapparat, hvilket er
en stor Besparelse i den aarlige Drift. I D. vil der
altid være Brug for en vis Mængde Espalierplads
ved Mur eller Plankeværk. Selve Havens
Indhegning kan til Dels afgive saadan Plads, men ellers
anbringes Plankeværkerne saaledes, at de tillige
skaber lune Pladser i Haven, hvad Tværhække for
øvrigt ogsaa bidrager til.

Med Hensyn til D.s Drift, da er Omtanke,
Agtpaagivenhed og Gaaen op i Gerningen nødvendige
Faktorer, saa der i alle Forhold vises en minutiøs
Paapasselighed, og saaledes at enhver Arbejder maa
have en stærk Følelse af sit Ansvar. Gennemført
Orden og Renlighed er en absolut Fordring.
Ethvert Redskab og andet Materiel maa have sin
bestemte Plads, hvor det efter omhyggelig Rensning
anbringes efter Brugen. Afbrugt Materiel som
Vinduer, Lemme og Maatter lagres paa en tør
Plads efter en forudgaaende fuldstændig
Lufttørring. Vandkar holdes altid fyldte, saa Vandet kan
være tempereret og udluftet, før det benyttes til
Vanding eller Sprøjtning (Det bløde Regnvand bør
fra Glasdækket indledes til Beholdere i Husene).
For at kunne varetage Luftgivning og Skygning
samt for at være garderet mod Stormes
Ødelæggelse, maa man følge enhver Bebudelse af
Vejrforandring med Opmærksomhed. I den Retning er
Barometret en sikker Raadgiver, men
Vinddrejninger, Himlens Udseende o. l. giver ogsaa god
Underretning, og man bør da straks tage sine
Forholdsregler i Retning af Belastning,
Fratagning af Luft, Fæstning af Stormkroge o. l. —
Atmosfæren i Væksthusene spiller en Hovedrolle
for Planternes Velvære og Trivsel, dens
Varmegrad paavirkes saavel af Solstraalerne som af
Varmeapparatet, hvis Brug stilles i Forhold til
Solvirkningen, og Varmens Regulering opnaas ved
Hjælp af Beskygning og Luftgivning. — Luftens
Fugtighedsgrad er ogsaa af største Betydning.
Solskin og Fyring i Forbindelse med Luftgivning vil
udtørre Luften, hvilket fremkalder stærkere
Fordampning og en dermed følgende Slappelse hos
Planternes bløde Dele. Luftfugtigheden forøges da
ved Sprøjtninger og Overvandinger, der i
Vækstperioden for mange Kulturers Vedkommende maa
være jævnlige og rigelige. Ogsaa for at holde
forskelligt Utøj Stangen er den tilbørlige
Luftfugtighed ganske nødvendig.
F. P.
</chapter>

<chapter name="Drivhusål">
<b>Drivhusål</b> (s.) se <sp>Rundorme</sp>.
</chapter>

<chapter name="Drivhuse">
<b>Drivhuse</b> se <sp>Væksthuse</sp>.
</chapter>

<chapter name="Drivning.">
<b>Drivning.</b> Herved forstaas enhver Kultur, ved
hvilken der tilsigtes at frembringe brugeligt
Produkt til et tidligere Tidspunkt end normalt paa
Friland, hvad man som oftest opnaar ved
Anvendelse af kunstig Varme. D. kan enten være en
fortsat Kultur fra Frø eller Stikling, som det er
Tilfældet med alle enaarige Kulturer af
Køkkenurter og Blomsterplanter, der drives, eller D. kan
være det sidste Led i Kulturen efter en
forudgaaende Kultur paa Friland af kortere eller
længere Varighed og med paafølgende Hviletid, som
idet sker ved Drivning af fleraarige Planter
(Blomsterløg, Liljekonvaller, Stauder o. fl.),
Frilandsbuske (Deutzia, Prunus triloba, Rosa, Syringa,
Viburnum Opulus o. fl.), Køkkenurter (Asparges,
Rabarber, Strandkaal) samt Frugttræarter (Abrikos,
Fersken, Figen, Pære, Æble og Vin).
Hovedbetingelsen for al D. er et nøje Kendskab til de
enkelte Planters Levevis under naturlige Forhold og
til deres større eller mindre Tilbøjelighed til at
lade sig drive. Den Varmegrad, de enkelte
Plantearter behøver eller kan taale, er forskellig, men i
de fleste Tilfælde indledes D. ved en lavere
Temperatur, der efterhaanden forhøjes. Herfra
undtages dog saadanne Prydplanter, hos hvilke
Blomsten eller Blomsterstanden udvikles direkte af
Blomsterknoppen og ikke paa et bladbærende Skud
(Syringa, Prunus triloba, Blomsterløg,
Liljekonvaller o. fl.). Disse kan ikke blot taale, men behøver
endog stærk Varme ved den tidligste D., for at
denne skal kunne lykkes, ligesom ogsaa D. hos disse
lettes ved Udelukkelse af Lyset, navnlig indtil
Blomsterknoppen er brudt igennem. Dette gælder
imidlertid ikke Frugttræarterne, idet Øjemedet er
Ansættelse af Frugt, hvorfor Blomstringen maa
foregaa under Forhold, der staar de naturlige saa
nær som muligt; D. kan derfor heller ikke ske saa
tidligt for disses Vedkommende. Køkkenurter, som
Asparges, Strandkaal o. fl., hos hvilke de unge,
blegede Skud udgør det brugelige Produkt, drives
med fuldstændig Udelukkelse af Lyset. De
Planter, hvis Blomster først fremkommer paa
drevne, bladbærende Skud, som Deutzia, Hortensia,
Rosa o. lign., kræver saa stærkt Lys som muligt,
hvorfor den tidligste D. er vanskelig og maa
afpasses derefter, navnlig ikke fremmes for
hurtigt. — Hos de fleraarige Planter, der skal drives,
maa den forudgaaende Kultur være foretagen med
dette for Øje, saaledes at navnlig Ansættelsen af
Blomsterknopper og Modningen af disse, ligesom
af Løget, Spiren eller Kvisten, er bleven saa
fuldstændig som muligt, og endelig maa til tidlig D.
vælges de kraftigste, bedst modnede Individer. D.
af fleraarige Planter kan kun foregaa efter en
passende Hviletid og kan for fleraarige Køkkenurter og
for Potteplanters, Løgs og Stauders Vedkommende
ikke gentages med de samme Eksemplarer, før de
paa ny har gennemgaaet en forberedende Kultur,
der som oftest varer et Par Aar, medens derimod
frit udplantede Planter som Frugttræarterne kan
drives igen efter kun een Sommers Kultur. (Se
Æterisering og Varmtvandsbehandling).
P. F.
</chapter>

<chapter name="Drosera">
<b>Drosera</b> se <sp>Kødædende Planter</sp>.

</chapter>

<chapter name="Drosophyllum">
<b>Drosophyllum</b> se <sp>Kødædende Planter</sp>.
</chapter>

<chapter name="Druehyacint">
<b>Druehyacint</b> se <sp>Muscari</sp>.
</chapter>

<chapter name="Druehyld">
<b>Druehyld</b> se <sp>Sambucus racemosa</sp>.
</chapter>

<chapter name="Druemunke">
<b>Druemunke</b> se <sp>Actæa</sp>.
</chapter>

<chapter name="Druepære">
<b>Druepære</b> se <sp>Amelanchier canadensis</sp>.
</chapter>

<chapter name="Drueskimmel">
<b>Drueskimmel</b> (<sp>Botrytis cinerea</sp>) er en
overordentlig hyppig Svamp, der kan leve baade
som Raadsvamp og som Snylter paa en Mængde
forskellige dyrkede Planter, baade paa Friland og
i Væksthuse. Svampen viser sig dels som en vidt
udbredt, graagrøn eller askegraa, løs, støvende
Skimmeldannelse, dels som sorte Hvileknolde
(Sklerotier), der enten optræder som smalle, flade, sorte
Skorper eller som knudrede, sorte Knolde. Paa
Friland kan D. dræbe hele Rabatter eller Bede
med Vintergækker, Tulipaner, Gyldenlakker,
Levkøjer, Lobelier, Georginer, Solsikker og Stokroser.
Spidsen af de til Formering nedkrogede Grene af
Stikkelsbær kan dræbes. Jordbærfrugterne kan
lige før Modningen ødelægges i stort Antal, især
hos Sorterne Evern, Sejrherre, Abrikos og
Bedford. I Drivhuse ses D. især paa Begonia,
Cineraria, Cyclamen, Coleus, Pelargonium, Primula og
Vinstok, hvis Blade, unge Skud eller Frugter kan
dræbes. D. optræder især, hvor Kulturen lader
noget tilbage at ønske (for fugtig Luft og Dryp i
Drivhuse, for lidt Lys, daarlig Ernæring, for
megen Kvælstofgødning, for rigelig Vanding,
mangelfuld Afvanding o. lign.); D. bekæmpes ved at
forbedre Planternes Vækstbetingelser i de anførte
Retninger og ved saa vidt muligt at undgaa
Beskadigelser. D. spiller endvidere en stor Rolle ved
at angribe Rodfrugter o. lign. i Kuler og Kældere
under Vinteropbevaringen; dette Angreb bekæmpes
ved en skaansom Behandling under Indhøstning og
Hjembringelse, Frasortering af beskadigede Roer,
Beskyttelse mod Frostskade, Ventilation af
Opbevaringsrummene (saa Temperaturen i
Beholdningen ikke stiger over 4-6° C.).
F. K. R.
</chapter>

<chapter name="Druffläder">
<b>Druffläder</b> (s.) se <sp>Sambucus racemosa</sp>.
</chapter>

<chapter name="Dryas">
<b>Dryas</b> (Rosaceæ) Rypelyng, lave Dværgbuske
med nedliggende Grene. <sp>D. Drummondii</sp>
Rich., Nordamerika; Bladene elliptiske med
afsmalnende Basis, savtakkede, filtede paa Undersiden,
Blomsterne gule, nikkende; Juni. <sp>D.
octopetala</sp> L., Nordeuropa, arktiske Egne, Alperne;
Bladene smalt elliptiske, rundtakket-savtakkede med
hjerteformet Basis, filtede paa Undersiden;
Blomsterne hvide, oprette; Juni. Varieteten <sp>lanata</sp>
har Bladene filtethaarede paa Overfladen; den
udmærker sig dog især ved at remontere eller
blomstre længere end Hovedarten. Begge Arter,
navnlig den sidste, særdeles anvendelige paa Stenhøje.
<sp>Kultur:</sp> Formeres ved Frøudsæd, ved
Stiklinger eller ved Deling. Trives bedst i Jord, hvor
der er tilsat Lyngjord eller Mosejord.
A. L.

<img>Dryas octopetala.</img>
</chapter>

<chapter name="Dræning">
<b>Dræning</b> se <sp>Vandafledning</sp>.
</chapter>

<chapter name="Duer">
<b>Duer</b> se <sp>Fugle</sp>.
</chapter>

<chapter name="Dueurt">
<b>Dueurt</b> se <sp>Epilobium</sp>.
</chapter>

<chapter name="Dufours Vædske">
<b>Dufours Vædske</b> se <sp>Insektpulver</sp>.
</chapter>

<chapter name="Dunhammer">
<b>Dunhammer</b> se <sp>Typha</sp>.
</chapter>

<chapter name="Durra">
<b>Durra</b> se <sp>Andropogon</sp>.
</chapter>

<chapter name="Duvor">
<b>Duvor</b> (s.) se <sp>Fugle</sp>.
</chapter>

<chapter name="Dværgmispel">
<b>Dværgmispel</b> se <sp>Cotoneaster</sp>.
</chapter>

<chapter name="Dværgpalme">
<b>Dværgpalme</b> se <sp>Chamærops</sp>.
</chapter>

<chapter name="Dværgtræer">
<b>Dværgtræer</b> kaldes Frugttræer, der er forædlede
paa Grundstammer af svagere Vækst end den
forædlede Arts. Man benytter saadanne
Grundstammer til Træer, der skal holdes i mindre, naturlige
eller kunstige Former. Man kan paa et givet
Areal have et langt større Antal af Dværgtræer
end af Træer paa Vildstammer. Frugtbarheden
indtræder tidligere og er ofte større hos D.; adskillige
Sorter udvikler allerede første Sommer efter
Plantningen — hvis de ikke er blevne beskaarne —
ikke meget andet end Blomsterknopper. D. har
desuden Betydning derved, at de kan benyttes
paa Steder, hvor man ikke har tilstrækkelig højt
Læ, samt hvor Undergrunden er kold, og
Madjordslaget tyndt. Rødderne gaar ikke dybt, hvorfor man
blandt andet har let ved at komme Træet til
Hjælp med Næring. De øverligt liggende Rødder
fordrer imidlertid en stadig Beskyttelse mod
Udtørring, helst ved Hjælp af Dækning med et Lag
gammel Gødning. Levetiden er forholdsvis kort;
den er forskellig hos de forskellige Sorter og
beror desuden meget paa Jordbunden. Frugten
udvikles i Almindelighed særdeles godt paa D.; den
bliver større, smukkere og tidligere moden end
paa stammede Træer, men har til Gengæld mindre
Holdbarhed. Der er dog nogle Undtagelser; enkelte
Sorter af Pærer f. Eks. trives saaledes daarligt paa
Dværgunderlag. (Se i øvrigt under
Frugttræformers Tildannelse og de forskellige Frugtarter.
J. J.
</chapter>

<chapter name="Dværgulvefod">
<b>Dværgulvefod</b> se <sp>Selaginella</sp>.
</chapter>

<chapter name="Dyrehaven">
<b>Dyrehaven</b> er et indhegnet Areal i Skov og
Mark, hvor man opdrætter eller freder forskelligt
Vildt, fornemmelig Krondyr og Daadyr. D. sættes
ofte i umiddelbar Forbindelse med Have- og
Parkanlæget ved enkelte Hovedforbindelser, men maa
ikke gennemskæres af flere Veje end nødvendigt.
I D. maa tilvejebringes store og tætte Plantninger,
hvor Dyrene kan have Fred, men i Nærheden af
Vejene maa der være store, aabne Sletter eller
Plæner med fritstaaende Træer og Trægrupper, for at
man der kan iagttage Dyrelivet.
E. G.
</chapter>

<chapter name="Dynd">
<b>Dynd</b> dannes, hvor Plantedele formuldner i
Damme og Søer med aabent Vand. I saadant Vand
lever en Hærskare af lavere Dyr (som Krebsdyr)
og Planter (som Alger) samt Bakterier, der
medvirker ved Omsætningen og Formuldningen af
nævnte Plantedele. Ved Siden af tilskyllet Ler
bestaar Dyndet altsaa af baade Plante- og
Dyrelevninger, og det kan derfor være ret rigt paa
Plantenæring. Tørt Ferskvandsdynd indeholder ofte op
imod 2 pCt. Kvælstof samt omkring ved 0,3 pCt.
Fosforsyre og 0,5 pCt. Kali. Skønt det i Reglen
ikke er surt, bør det dog udluftes, inden det
bruges, og indeholder det Frø af ondartede
Ukrudtsplanter, bør man søge at faa disse til at spire og
faa dem ødelagt, inden Dyndet bringes paa Jorden.
Dyndet er da ofte en god Gødning, der kan
anvendes til alle Afgrøder. Se i øvrigt »Affaldsstoffer«.
N. A. H.
</chapter>

<chapter name="Dækkelemme">
<b>Dækkelemme</b> benyttes til Dækning af Bakker,
Varmebede og Væksthuse, særlig om Natten. De
moderne Væksthuse indrettes nu til Dags til ikke
at skulle dækkes, dels fordi Glasfladerne paa disse
er for store, dels for bedre at udnytte Lyset, ved at
Sprosserne, naar Dækning ikke anvendes, kan være
lettere, og ved at Lyset til enhver Tid har uhindret
Adgang. Dækning erstattes da ved Opvarmning. D.
bestaar af gennemskaarne Brædder, 1,5—2,5 cm
tykke, der samles 2-3 i Bredden med Tværlister,
som anbringes paa Undersiden, for at Sneen lettere
kan skrabes af og Vandet løbe af. De maa være
saa lange, at de dækker ud over Vinduer og
Dækkemaatter. Til Væksthuse er ofte anvendt D. af
enkelte c. 25 cm brede Brædder, som forsynes med
Slagliste, og Stoppeliste forneden paa Undersiden.
De hviler paa Lister, der anbringes paa tværs af
Sprosserne foroven, forneden og midtvejs paa
Glastaget. D. til Bakker og Varmebede er i Reglen af
ru Brædder, der tjæres, til Væksthuse af høvlede
Brædder, der males med Oliefarve. Om Sommeren
opbevares de under Tag.
P. F.
</chapter>

<chapter name="Dækkemaatter">
<b>Dækkemaatter</b> anvendes til Dækning af Bakker
og Varmebede, under Dækkelemme. De bindes af
Rughalm paa en Ramme af Størrelse som et
Varmebedsvindue. I Rammens Længderetning spændes
5 eller 6 Traade af Tjæregarn, der forneden
fortsættes i passende Længde fil Bindingen. Der
begyndes forneden med at lægge en Haandfuld Halm
fra hver Side op imod de spændte Traade, og med
Topenden ind over hinanden, hvorefter der med de
løse Ender slaas et Kast ind over hver Traad
o. s. fr. til Maatten er færdig. Efter at Enderne er
lige afhuggede kan den sammenrulles med Kastene
indefter. Ved Anvendelsen bør de i fugtigt Vejr
dækkes efter Aftagningen.
P. F.
</chapter>

<chapter name="Dækning">
<b>Dækning</b> anvendes i Reglen for at skærme
kælnere Planter mod Vinterkulden, men kan dog
ogsaa stundom bruges, naar man vil tilbageholde
Blomstring eller Løvspring om Foraaret, f. Eks. hos
Abrikos og Fersken. Som Dækkemateriale kan
benyttes Granris (Granbar), Halm, Hakkelse,
Bastmaatter, Blade, Lyng, Tang, Tørvestrøelse, gammel
Bark, Jord, Sand m. m. Sne er et fortrinligt
Middel til at holde Kulden ude; i nordlige Lande, hvor
Sneen bliver liggende hele Vinterern, vil mange
Planter, navnlig blandt Stauderne, være lettere at
overvintre end i Danmark med vore Vintres idelige
Vekslen af Tøvejr og Frost. Ved Anvendelse af D.
maa man erindre, at man om Efteraaret ikke maa
dække, før Frosten gør det nødvendigt.
Dækkematerialet skal være tørt, og D. skal udføres i tørt
Vejr. Man maa ikke gøre Dækket tykkere end
nødvendigt, og ved Indtrædende mildere Vejr i
Løbet af Vinteren bør man fjerne noget af Dækket,
men lægge dette paa igen, naar Frosten atter
begynder. Om Foraaret, naar stærkere Nattefrost ikke
mere kan ventes, foretages Afdækningen, som helst
maa udføres i Graavejr og stille Vejr. Man
fjerner ikke hele Dækkematerialet paa een Gang, men
lidt efter lidt for gradvis at vænne Planten til Lys
og Luft. Hvor Forholdene tillader det, er det bedst
at kroge Planterne ned langs Jorden, men ved
større Planter, hvor dette ikke kan lade sig gøre,
maa man sammeirbinde Grenene og anbringe et
Dække af Granris udenom Planterne. Adskillige,
mere saftfulde Planter lider fuldt saa meget af den
overvættes Vintervæde som af Kulden; til
Dækning af saadanne kan en tom Cementtønde uden
Bund bruges; denne sættes over Planten, og efterat
den er fyldt med tør Hakkelse, lægges et Laag
saaledes over, at det hælder skraat til den ene Side,
hvorved Regnvandet bliver i Stand til at løbe bort.
L. H.
</chapter>

<chapter name="Dødsnit">
<b>Dødsnit</b> kaldes et Snit, hvorved man fjerner en
Kvist saaledes, at intet af den bliver siddende, end
ikke noget af »Ringene« ved dens Grund
(Knopskælregionen). D. anvendes derfor paa Kviste, der
er helt overflødige, eller som sidder forkert.
J. J.
</chapter>

<chapter name="Eccremocarpus">
<b>Eccremocarpus</b> (Bignoniaceæ) (Syn.
Calampelis). <sp>E. scaber</sp> Ruiz & Pav., Chili, enaarig
klatrende Plante, i Koldhus fleraarig; smukke,
orangerøde Blomster i Klaser; Aug.-Oktbr.
<sp>Kultur:</sp> Saas i Marts i varm Bænk eller Potte,
prikles, plantes senere enkeltvis i Potte og udplantes
først i Juni. Vil man dyrke den som fleraarig, saas
Frøet i Juni-Juli; de opkomne Planter prikles og
overvintres i Hus saa nær Glasset som muligt;
udplantes med 75-100 cm Afstand. Paa denne Maade
faar man smukkere indtil c. 4 m høje Planter, der
blomstrer tidligere og mere rigt end ved
Foraarsudsæd. Fordrer solrigt, beskyttet Voksested,
espalieret eller trukket op ad Stokke. Frøets Spirekraft
1 Aar; Spiring i Løbet af 2 Uger.
L. F.
</chapter>

<img>Eccremocarpus scaber.</img>

<chapter name="Echeveria">
<b>Echeveria</b> (Crassulaceæ), Koldhusplante fra
Meksiko. <sp>E. gibbiflora</sp> D. C. var.
<sp>metallica</sp> har store, tykke, graarøde Blade; benyttes
til Udplantning og som Potteplante. Formeres ved
Stiklinger og Blade. <sp>E. retusa</sp> Lindl. har tykke,
graagrønne Blade og gulrøde Blomster, som
fremkommer om Vinteren. Formeres ved Stiklinger,
hvoraf navnlig de lange Blomsterstængler afgiver
mange. <sp>E. secunda</sp> Booth. var. <sp>glauca</sp>
vokser i lav Roset, blaagrønne Blade; benyttes ved
Plantning af Tæppebede og som Kautplante.
Formeres ved Udløbere. <sp>Kultur:</sp> Stikning af E.
kan foretages hele Foraaret og Sommeren. Efter
at Stiklingerne er tilskaarne, lader man dem ligge
nogle Dage, for at Snitfladen kan tørre godt,
hvorpaa de stikkes i stærkt sandblandet Jord og
sættes paa et lyst Sted i Hus, hvor de først vandes,
naar Roddannelse har fundet Sted. De overvintres
i Koldhus paa en lys, tør Plads. E. s. glauca, som
har været udplantede, optages om Efteraaret og
henlægges nogle Dage, udsatte for Luften og
skærmede mod Regn, hvorefter de kan overvintres i et
tørt, frostfrit Lokale, indslaaede i Jord.
G. B. N.,
</chapter>

<chapter name="Echinacea">
<b>Echinacea</b> se <sp>Rudbeckia</sp>.
</chapter>

<chapter name="Echinocactus">
<b>Echinocactus</b> (Cactaceæ), koldt eller
tempereret Hus. En talrig Slægt, af hvilken mange
Arter har store, smukke Blomster; de dyrkes dog
lige saa meget paa Grund af den afvekslende og
ofte meget stærke Tornbesætning. <sp>E.
capricornis</sp> A. Dietr., Meks., har kun faa Bundter af
lange, snoede Torne paa den øverste Del, Blomsten
stor, gul med rød Midte. <sp>E. corniger</sp> D. C.,
Meksiko, meget stærke, røde og gule Torne. <sp>E.
Linkii</sp> Lehm., Meksiko, lille Plante med svage,
brune Torne og store, gule Blomster i Mængde
allerede som ung. <sp>E. longihamatus</sp> Gal.,
Meksiko, graagrøn eller mørkegrøn med knudrede
Ribber og meget lange Torne, Midtertornen
ombøjet i Spidsen; frembringer villigt sine store,
gule og røde Blomster. <sp>E. ornatus</sp> D. C.,
Meksiko, har 7-8 stærke Ribber; Huden er mørkegrøn
med hvide Pletter (Filtbundter), Blomsten gul. <sp>E.
saltillensis</sp> Poselg., Meksiko, mørkegrøn
med lange, rødlige Torne i Mængde. <sp>E.
setispinus</sp> Englm., Teksas, blomstrer villigt allerede
som ung, har spinkle Torne, gule og røde
Blomster. <sp>E. Williamsii</sp> se Anhalonium.
<sp>Kultur</sp> se Cactus. Taaler en kraftig, ikke for let
Jord.
J. K. J.
</chapter>

<chapter name="Echinocereus">
<b>Echinocereus</b> (Cactaceæ). En Underafdeling
af Cereus med i Reglen lavere, cylinderformede
Stammer. Koldhus. De fleste Arter har store,
prægtige Blomster, der er af forholdsvis lang
Varighed. <sp>E. enneacanthus</sp> Engm., Meksiko,
opret Vækst og store, rød-lilla Blomster. <sp>E.
pectinatus</sp> Englm., Meksiko, Teksas, lav,
tilspidset, cylindrisk Form, Tornene slutter tæt til
Planten, Blomsterne er rosaviolette med hvidt Øje.
<sp>E. Scheeri</sp> Englm., Meksiko, busket Vækst,
frembringer villigt om Foraaret de store, meget
holdbare (c. 8-10 Dage), rent rosafarvede
Blomster. <sp>E. subinermis</sp> Salm.-Dyck., Meksiko,
sluttet Vækst, korte Torne og store, gule Blomster.
<sp>Kultur</sp> se Cactus. E. kan om Sommeren
dyrkes paa Friland, om Vinteren fordrer de en solrig,
tør og kølig Plads.
J. K. J.
</chapter>

<chapter name="Echinops">
<b>Echinops</b> (Compositæ), Tidselkugle. Ranke
Stauder med enblomstrerde Kurve, samlede i store,
tætte Hoveder. <sp>E. humilis</sp>, Altai, c. 80 cm, dyb
mørkeblaa, smukkeste Art. <sp>E. Ritro</sp> L.,
Sydeuropa, indtil 1,35 m. Bladene fjersnitdelte med
bløde Torne. Talrige, blaa Blomsterhoveder med
metallisk Glans. <sp>E. ruthenicus</sp> (E. Ritro
tenuifolius), en smuk, finløvet Form af Ritro. <sp>E.
sphærocephalus</sp> L., Nordeuropa, 1,50-2 m,
med store, lyseblaa Blomsterhoveder. E. er
anvendelige til Afskæring, i Stauderabatter, foran
Busketter eller som fritstaaende. <sp>Kultur:</sp>
Formeres ved Deling og Frø (Selvsaaning). De trives i
enhver god Havejord.
C. V. L.
</chapter>

<chapter name="Echinopsis">
<b>Echinopsis</b> (Cactaceæ), Koldhus; kugleformede
eller cylindriske Planter med ofte temmelig stærke
Torne; store hvide eller hvidlige Blomster. <sp>E.
Eyriesii</sp> Zucc., Meksiko, med hvide,
vellugtende, store Blomster. <sp>E. oxygona</sp> Pfeiff.,
Sydbrasilien, kugleformet, med temmelig stærke Torne
og store, rosa Blomster; <sp>E. o. inermis</sp> har
meget korte Torne. <sp>E. Pentlandii</sp>
Salm.-Dyck., Peru, lavtvoksende, villigtblomstrende;
Blomstens Farve varierer i rødt og gult. <sp>E.
Zuccariniana</sp> Pfeiff., Brasilien, blomstrer som ung
og villigt; Hovedarten har hvide Blomster. Der
findes flere rødblomstrede Varieteter. En af de
bedste og mest villigtblomstrende Cactus for
Stuekultur. <sp>Kultur</sp> se Cactus. Taaler temmelig store
Potter og kraftig Jord; er ret haardføre.
J. K. J.
</chapter>
<img>Echinopsis Eyriesii.</img>

<chapter name="Echium">
<b>Echium</b> (Boraginaceæ), Slangehoved. <sp>E.
creticum</sp> L., Kreta, Grækenland, enaarig
Sommervækst, anvendelig i store Haver til Rabatter og
i Udkanten af Busketter, 40-60 cm, rød mod
Afblomstringen, violette Blomster; Juli-Aug.
<sp>Kultur:</sp> Saas i April i kold Bænk, udplantes i Maj
med 30-40 cm Afstand; kan ogsaa saas paa
Voksestedet. Ynder tør, stenet Jordbund. Frøets
Spirekraft 2-3 Aar, Spiring i Løbet af 2-3 Uger. <sp>E.
vulgare</sp> L., Europa, Sibirien, 2-aarig
Frilandsplante, anvendelig i store Haver som Rabat- og
Busketplante, 60-100 cm, smukke, blaa Blomster;
Juni-Septbr. <sp>Kultur:</sp> Saas i Juni-Juli i kold
Bænk eller Potte, udplantes i Septbr. eller
paafølgende Foraar med 50-60 cm Afstand. Ynder
solrigt Voksested og tør, stenet Jordbund; i øvrigt
yderst nøjsom.
L. F.
</chapter>

<chapter name="Eddikestik">
<b>Eddikestik</b> se <sp>Sygdomme paa
Konserves</sp>.
</chapter>

<chapter name="Eddikesyrebakterier">
<b>Eddikesyrebakterier</b> se <sp>Sygdomme paa
Konserves</sp>.
</chapter>

<chapter name="Edelweis">
<b>Edelweis</b> se <sp>Leontopodium</sp>.
</chapter>

<chapter name="Edræanthus">
<b>Edræanthus</b> se <sp>Hedræanthus</sp>.
</chapter>

<chapter name="Edwardsia">
<b>Edwardsia</b> se <sp>Sophora</sp>.
</chapter>

<chapter name="Efteraarsrose">
<b>Efteraarsrose</b> se <sp>Rosa carolina</sp>,
Busketroser uder Rosa.
</chapter>

<chapter name="Eftermodning">
<b>Eftermodning</b> se <sp>Modning</sp>.
</chapter>

<chapter name="Eg">
<b>Eg</b> se <sp>Quercus</sp>.
</chapter>

<chapter name="Egern">
<b>Egern</b> (Sciurus vulgaris), ekorren (s.), gør
undertiden Skade i Haverne ved om Efteraaret at
angribe Frugterne (Æble, Pære m. fl.),
hovedsagelig i den Hensigt at komme til Kærnerne. At E.
tillige gør megen Skade paa Nøddebuskene, er en
kendt Sag. I Parkerne kan E. ogsaa i høj Grad
gøre Fortræd paa Naaletræerne ved at afgnave
Barken paa unge Træer eller afbide de unge Skud.
E. bør derfor, saa vidt som Forholdene kræver
det, forfølges ved Jagt, men denne bør dog ikke
drives saaledes, at E. fuldstændig udryddes.
A. T.
</chapter>

<chapter name="Eichhornia">
<b>Eichhornia</b> (Pontederiaceæ). Syn. Pontederia;
Varmhus-Vandplanter fra tropisk Sydamerika.
<sp>E. azurea</sp> Kunth, har krybende Rhizom og ovale
eller ovalt elliptiske Blade, der smalner af i den
forneden svagt oppustede Bladstilk. Blomsterne
smukke, blaa. <sp>E. crassipes</sp> Solms., har blanke,
glatte Blade, som er bredere end lange;
Bladstilken er stærkt oppustet og tjener som Flyderedskab
for Planten. Blomsterne er lillablaa, de
fremkommer ikke saa villigt som hos foregaaende.
<sp>Kultur:</sp> Formeres overordentlig let ved Deling, idet
der navnlig hos E. crassipes frembringes talrige
Sideskud, som af sig selv løsrives. Denne Art
svømmer om Sommeren frit om med talrige
Rødder nedsænkede i Vandet. Om Vinteren maa den
holdes paa Dynd. Ogsaa E. azurea kan om
Sommeren optræde svømmende. E. crassipes kan
udvikle sig smukt om Sommeren i
Frilandsbassiner.
A. L.
</chapter>

<chapter name="Ek">
<b>Ek</b> (s.) se <sp>Quercus</sp>.
</chapter>

<chapter name="Ekorre">
<b>Ekorre</b> (s.) se <sp>Egern</sp>.
</chapter>

<chapter name="Ekskrementer">
<b>Ekskrementer,</b> de dyriske faste og flydende
Udtømmelser, indeholder de ufordøjede Dele af
Foderet samt mere eller mindre af de fordøjede Dele,
der har været optaget i Blodet, maaske til en Tid
udgjort Dele af Legemet og derfra igen opsuget i
Blodet, for atter at udskilles, enten gennem
Nyrerne i Form af Urin, eller i Tarmen som
Fordøjelsesvædske. De i Blodet værende Stoffer, der
altid (undtagen Ilten) stammer fra Foder og
Drikkevand, maa afgive Materiale til de dyriske
Nydannelser, som: Foster, Mælk, Uld, Kød, Horn,
Sved o. s. v. I Lungerne optager Blodet
fremdeles Ilt og udskiller Kulsyre, saa det er
indlysende, at med Undtagelse af Ilten maa E. indeholde
saa meget mindre end Foder og Drikkevand, som
er bortgaaet ad de nævnte Veje. Ved Forsøg har
det da ogsaa vist sig, at Dyr, som ikke frembringer
noget (Mælk, Kød el. lign.), udskiller i E. netop
lige saa meget Kvælstof, Fosforsyre og Kali, men
kun omtrent halvt saa meget af kvælstoffri,
organiske Stoffer, som der fandtes i Foderet. Det er
heldigt for Gødningen, at der saaledes ikke sker
noget virkeligt Tab af de vigtigste plantenærende
Stoffer. Se i øvrigt under de forskellige
Gødningsarter.
N. A. H.
</chapter>

<chapter name="Eksotiske Planter">
<b>Eksotiske Planter</b> er udenlandske eller
fremmede Planter i al Almindelighed, men Sprogbrugen
saavel her som i Udlandet har hjemlet, at naar der
i Havebrugslitteraturen omtales e. P., forstaas
derved kun saadanne Planter, som ved at anbringes
paa Friland i Sommertiden giver Haven et
fremmed eller udenlandsk Præg. Planter som Fuchsia,
Pelargonier, Asters o. s. v. betragtes nu til Dags
som hjemmehørende i enhver Have, og man maa
derfor ty til andre Planter, navnlig store,
dekorative Bladplanter, for at opnaa dette Øjemed. Store
Græsarter som Bambusa, Yucca, Agave, Dracæna,
Cordyline, Aralia, Musa, Palmer o. lign. er
derimod Planter, der egner sig til at fremkalde den
tilsigtede Virkning. Store Pragtplanter i Ballier
el. l. udplantes ikke, men Ballierne nedgraves
saaledes, at de skjules af Jorden. De eksotiske PI.
anbringes enkeltvis eller nogle faa sammen
fritstaaende paa Græsplæner og som oftest saaledes,
at de kan iagttages paa nært Hold. Planterne maa
være omhyggeligt afhærdede, inden de anbringes
paa de for dem bestemte Pladser, da de ellers let
svides af Solen og faar misprydende Pletter paa
Bladene.
L. H.
</chapter>

<chapter name="Eksplosionsplante">
<b>Eksplosionsplante</b> se <sp>Pilea</sp>.
</chapter>

<chapter name="Elæagnus">
<b>Elæagnus</b> (Elæagnaceæ), Sølvblad, haardføre
Buske. <sp>E. angustifolia</sp> L., Sydeuropa,
Orienten, høj Busk eller lille Træ, langtornet, med
sølvhvide unge Skud og lancetformede, graagrønne,
paa Undersiden sølvhvide Blade. <sp>E. argentea</sp>
Pursh., Nordamerika, mellemhøj eller høj, meget
smuk Busk med kanelbrune Skud og bredt
lancetformede, paa begge Sider hvidgraa, sølvglinsende
Blade. I Maj og Juni med smaa, stærkt
vellugtende, sølvgraa, indvendig gullige Blomster og
senere ærtestore, sølvgraa, melede Frugter.
Busken breder sig ved Udløbere. <sp>E. longipes</sp> A.
Gray, Japan, mellemhøj Busk med kanelfarvede
Skud og elliptiske, paa Undersiden sølvgraa,
glinsende Blade. Blomsterne i Maj er smaa, langrørede,
gullige, vellugtende, og de ofte meget talrige
Frugter er langstilkede, hængende, ovale,
skarlagenrøde og spiselige, men, i alt Fald hos os,
ingenlunde velsmagende.
A. B.

<sp>Anvendelse:</sp> E. er smukke Sirbuske og
meget anvendelige i Busketter som Kontrast
imellem eller foran Planter med mørkt Løv eller endog
i Forbindelse med Naaletræer. De virker bedst
under gode Lysforhold, og naar de plantes i
Partier, hvis Størrelse er vel afpasset efter
Omgivelserne og de øvrige Forhold. Naar de anbringes
spredte hist og her, virker de trist og monotont.
E. longipes bør for Frugternes Skyld kunne ses
paa nært Hold. <sp>Kultur:</sp> E. formeres alle ved
Aflægning, E. argentea ogsaa ved Rodskud, E.
angustifolia ved træagtige Stiklinger, og E. longipes
ved Frø, som saas straks efter Modningen eller
indslaas i fugtigt Sand til om Foraaret. De trives
godt i almindelig, noget sandet Jord. E.
angustifolia og argentea kan som ældre rettes i Formen
ved Tilbageskæring og gives et livligere
Udseende ved de derved fremkommende ny Skud.
J. B.
</chapter>

<chapter name="Elæodendron">
<b>Elæodendron</b> (<sp>Celastrinaceæ</sp>). <sp>E.
orientale</sp> Jacq. (Aralia Chabrieri), under hvilket Navn
den er bedst kendt, Madagaskar, Varmhusplante;
prægtig Art med opret Stamme, lange,
tætsiddende Forgreninger med smalle, lancetformede
Blade, der sidder parvis modsatte og er meget
mørke med brun Midtribbe; bør sammen med de
fine Aralier (elegantissima og Veitchii) findes i
ethvert Varmhus. <sp>Kultur:</sp> Formeres villigt
ved Stiklinger af halvmodent Træ, hvortil dog er
at bemærke, at kun Topstiklinger giver smukke,
opretvoksende Planter, medens Stiklinger af
Sidegrene beholder deres flade Form og Vækst og
derfor ikke egner sig til Formering. Se for øvrigt
Kulturen af Aralier for Varmhus.
M. H.
</chapter>

<chapter name="Elefantsnabel">
<b>Elefantsnabel</b> se <sp>Martynia</sp>.
</chapter>

<chapter name="Elefantørebregne">
<b>Elefantørebregne</b> se <sp>Hymenodium</sp>.
</chapter>

<chapter name="Elfenbenspalme">
<b>Elfenbenspalme</b> se <sp>Phytelephas</sp>.
</chapter>

<chapter name="Elichrysum">
<b>Elichrysum</b> se <sp>Helichrysum</sp>.
</chapter>

<chapter name="Elitefrøavl">
<b>Elitefrøavl</b> se <sp>Frøavl</sp>.
</chapter>

<chapter name="Ellipse">
<b>Ellipse</b> kaldes i Geometrien en sluttet krum
Linie, som har den Egenskab, at Summen af
Afstandene fra et hvilket som helst Punkt i Linien
til 2 faste Punkter er en konstant Størrelse. De to
faste Punkter kaldes Brøndpunkterne. En ret
Linie gennem Brændpunkterne til Omkredsen af E.
kaldes den store Akse, og en ret Linie vinkelret
gennem Midten af den store Akse kaldes den lille Akse.
Konstruktion af E. se <sp>Konstruktion</sp>.
E. G.
</chapter>

<chapter name="Elm">
<b>Elm</b> se <sp>Ulmus</sp>.
</chapter>

<chapter name="Elodea">
<b>Elodea</b> se <sp>Helodea</sp>.
</chapter>

<chapter name="Elymus">
<b>Elymus</b> (Gramineæ), Staude med krybende
Rodstok. <sp>E. arenarius</sp> L., Marehalm, Europa,
dekorativt, c. 1-1,25 m højt Græs med blaagraa
Blade og aksformet Blomsterstand; Juni-Aug. Kan
særlig anvendes til Beklædning af sandede
Strandbredder. <sp>Kultur:</sp> Formeres ved Deling, ogsaa
ved Frø. Dyrkes bedst paa fugtig Sandbund.
G. B.
</chapter>

<chapter name="Emballage">
<b>Emballage</b> se <sp>Frugtpakning</sp>.
</chapter>

<chapter name="Emilia">
<b>Emilia</b> (Compositæ). <sp>E. sagittata</sp> D. C.
(Cacalia sonchifolia Steud.), Ostindien, Kina,
enaarig Sommervækst, anvendelig til smaa
Blomsterbede og Rabatter, 40-50 cm, røde Blomster; Juli
Septbr. <sp>E. s. fl. luteo</sp>, gul. <sp>Kultur:</sp> Saas i
April-Maj paa Voksestedet, udtyndes til 15-20 cm
Afstand. Frøets Spirekraft 2 Aar; Spiring i Løbet
af 8-12 Dage.
L. F.
</chapter>

<chapter name="Empetrum">
<b>Empetrum</b> (Empetraceæ). <sp>E. nigrum</sp> L.,
Krækling, Rævling, Europa, Danmark, er en
nedliggende, stedsegrøn, lynglignende Dværgbusk med
linieformede Blade, mørkrøde Blomster i Maj og
sorte Bær. <sp>Kultur:</sp> Formeres ved Deling eller
ved Frø, hvilket spirer langsomt; plantes i
sandblandet Mosejord paa Mosebed eller fugtige
Steder paa Stenhøj.
A. L.
</chapter>

<chapter name="Emulsion">
<b>Emulsion</b> se <sp>Karbolineum</sp>- og
<sp>Petroleumsemulsion</sp>.
</chapter>

<chapter name="Encephalartos">
<b>Encephalartos</b> (Cycadaceæ), Varmhusplante. Denne
Cycadé har kort, tyk Stamme, og dens Blade
ligner i Form og Habitus meget Cycas revoluta,
men er langt mere stive og stikkende. Flere
Arter meget dekorative, nær beslægtede med Zamia,
f. Eks. <sp>E. Altensteinii</sp> Lehm., Sydafrika,
med grønne Blade, og <sp>E. Lehmannii</sp> Lehm.
(Zamia Lehmannii), den har meget smukke
staalblaa Blade ligesom <sp>E. horridus</sp>, Lehm., der
regnes for en af de smukkeste Arter. <sp>E. caffer</sp>,
Lehm. (Zamia caffra Thunb.), Kap, der
holder sig lav. <sp>Kultur:</sp> E. er ikke
fordringsfulde med Hensyn til Temperatur, undtagen i
Vækstperioden, men forlanger kun nogen Skygge.
Om Vinteren vil 10-12° C. være tilstrækkeligt,
naar man samtidig vander meget sparsomt. Man
formerer ikke E., men indfører Stammer fra
Hjemlandet; før disse plantes, renskæres Rodenden, og
alle Saarfladerne oversmøres med pulveriseret
Trækul. Saa snart der viser sig Kallusdannelse, vil
rask Undervarme befordre hurtig Rodudvikling.
Se for øvrigt Palmekultur.
M. H.
</chapter>

<chapter name="Endivie">
<b>Endivie,</b> <sp>Cichorium Endivia</sp> L.
(Compositæ), salatagtig Køkkenurt, som bruges enten
i naturlig udviklet Tilstand og da navnlig til
Bordpynt eller bleget som Erstatning for Salat, især
om Efteraaret. <sp>Kultur:</sp> Af de krusede
Varieteter — Hjortetaks- og Mos-Endivien — der
anvendes til Pynt, kan Frøet saas paa 1 m Bede i
4 Rækker paa næringsrig Muldjord fra tidligt
Foraar til Aug., og Planterne udtyndes til c. 25 cm
i Rækkerne. Af Varieteterne til Blegning og Brug
som Salat — de bataviske Endivien-Varieteter —
saas et Par Gange først og midt i Juli, og
Planterne udplantes med 25-30 cm Afstand til alle
Sider paa gødet, dybtgravet Muldjord med rigeligt
Sol. Naar Planterne er udvoksede i Løbet af
Septbr., sammenbindes Bladene i tørt Vejr med et
Bastbind om Spidsen, og et Par Uger efter kan
man anbringe et Bind under det første, for at
Blegningen kan blive fuldstændig. Den næste
Udsæd, der foretages et Par Uger senere,
behandles paa samme Maade, og Planterne heraf kan
indflyttes i en Kælder eller et lignende Sted til
frostfri Opbevaring. Blegningen varer et Par Uger.
Frøet holder Spireevnen 5-6 Aar; 5 Gram
indeholder c. 8000 Korn.
J. J. H.

<img>Hjortetaks-Endivie.</img>

<img>Bredbladet batavisk Endivie.</img>
</chapter>

<chapter name="Ene">
<b>Ene</b> (s.) se <sp>Juniperus</sp>.
</chapter>

<chapter name="Enebær">
<b>Enebær</b> se <sp>Juniperus</sp>.
</chapter>

<chapter name="Engblomme">
<b>Engblomme</b> se <sp>Trollius europæus</sp>.
</chapter>

<chapter name="Engelske Pelargonier">
<b>Engelske Pelargonier</b> se <sp>Pelargonium</sp>.
</chapter>

<chapter name="Engelsk Græs">
<b>Engelsk Græs</b> se <sp>Armeria</sp>.
</chapter>

<chapter name="Engelsk Spinat">
<b>Engelsk Spinat</b> se <sp>Syre</sp>.
</chapter>

<chapter name="Engelsød">
<b>Engelsød</b> se <sp>Polypodium</sp>.
</chapter>

<chapter name="Engkarse">
<b>Engkarse</b> se <sp>Cardamine</sp>.
</chapter>

<chapter name="Engstjerne">
<b>Engstjerne</b> se <sp>Primula farinosa</sp>.
</chapter>

<chapter name="Enhed i Haveanlæg">
<b>Enhed i Haveanlæg</b> se <sp>Haveanlæg</sp>.
</chapter>

<chapter name="Entomosporium">
<b>Entomosporium</b> se <sp>Vildlingsvamp</sp>.
</chapter>

<chapter name="Eopepon">
<b>Eopepon</b> se <sp>Trichosanthes</sp>.
</chapter>

<chapter name="Epacris">
<b>Epacris</b> (Epacridaceæ). De hertil hørende
Arter er buskagtige i Australien og paa Ny
Zeeland hjemmehørende Planter af lignende Habitus
som Erica, med smaa siddende, eller kortstilkede,
næsten læderagtige Blade og cylindriske eller
rørformet tragtformede, hvide eller røde Blomster,
der fremkommer i Bladhjørnerne, sædvanlig
samlede i lange, endestillede Stande. E. er smukke
stedsegrønne, dekorative, i Reglen
vinterblomstrende Koldhusplanter, der egner sig baade til
Dekoration og Binderi, da Blomsterne er temmelig
holdbare i afskaaren Tilstand. <sp>E. impressa</sp>,
Labill., har kortstilkede, tætsiddende, røde
Blomster i Marts. Af denne Art haves en Mængde
smukke baade røde og hvide Varieteter. <sp>E.
longiflora</sp> Cav., har karminrøde Blomster med
hvide Kronbladflige i Maj-Juni. <sp>E.
purpurascens</sp> R. Br., med hvidfligede blegrøde Blomster
i Jan.-Marts. <sp>Kultur:</sp> Formeres ved Frø, som
saas straks efter Modningen, og ved Stiklinger i
Maj-Juni af endnu noget urteagtige Skud, som
stikkes paa samme Maade som Erica i
sandblandet Lyngjord og dækkes med Glas. Efter
Roddannelsen, der sædvanlig foregaar lettere end hos
Erica, behandles de ligesom disse. E. skæres
tilbage efter Afblomstringen og omplantes om
Foraaret i vel drænede
Potter i sandblandet
Lyngjord. Der plantes fast
og ikke dybere, end
Planterne tidligere har
staaet. Efter
Omplantningen holdes de i noget
indesluttet Luft med
Skygge og lidt
Sprøjtning, senere gives
gradvis mere og mere Luft
og mindre Skygge. Om
Sommeren udflyttes E. i
en aaben Bakke eller paa
et lunt Sted paa Friland,
hvor Potterne nedgraves
paa et Grusbed. I øvrigt
fordrer E. hele Aaret om
rigelig Lys og Luft samt
en meget omhyggelig
Vanding.
G. B.

<img>Epacris longiflora.</img>
</chapter>

<chapter name="Epheu">
<b>Epheu</b> se <sp>Hedera</sp>.
</chapter>

<chapter name="Epicattleya">
<b>Epicattleya</b>
(Orchidaceæ). I Væksthus
tiltrukne Hybrider mellem
Epidendrum og Cattleya.
Ligesom Epilælia sikkert
Fremtidsplanter.
<sp>Kultur</sp> se Cattleya.
Ax. Hzn.
</chapter>

<chapter name="Epidendrum">
<b>Epidendrum</b> (Orchidaceæ). En meget stor Slægt
— omkring 500 kendte Arter — Epifyter fra
Amerika. Særligt varierende med Hensyn til
Habitus, Blomsternes Form og Farve. I
Sammenligning med Cattleya, Dendrobium, Odontoglossum
o. fl. er imidlertid alle E. af mindre Værd end
disse for det moderne Gartneri, skønt der findes
mange Arter, som er baade smukke og
letdyrkelige. Da Cattleya og Lælia er meget nær
beslægtede med E., er den bleven flittigt anvendt til
Krydsbefrugtning med disse, hvorved flere højst
interessante og i mange Tilfælde smukke
Hybrider er opstaaet, under Navn af <sp>Epicattleya</sp>
og <sp>Epilælia</sp>. Af Slægtens mange Arter kan
som typiske nævnes: <sp>E. atropurpureum</sp>
Willd., har tykke, pæreformede Bulber og smalt
lancetformede Blade. Blomsterne i 5-9-blomstret
Klase, store, violetbrune, med stor, rosafarvet,
aaben Læbe; duftende. Foraar. <sp>E. ciliare</sp> L.,
cattleyalignende Habitus, Blomsterne i Klase, store,
grønhvide med snehvid, stærkt frynset Læbe.
Efteraar, Interessant paa Grund af, at denne Orchidé,
tilligemed Vanilla planifolia, var den første
tropiske Orchidé, som dyrkedes i europæiske
Gartnerier; den indførtes allerede Aar 1790. <sp>E.
cinnabarinum</sp> Salzm., 1-1,25 m høje Stammer
og store, lysende, cinnoberrøde Blomster. Foraar.
<sp>E. dichromum</sp> Lindl. Lavtvoksende, med ovale
tobladede Bulber. Blomsterne store, rosafarvede
med okkergult Skær. Særdeles smuk. Blomstrer
flere Gange om Aaret. <sp>E. nemorale</sp>, Lindl.,
rosa-lillafarvede, vellugtende Blomster. Sommer.
<sp>E. odoratissimum</sp>, Lindl., grønhvide
Blomster med hvidgul, purpurstribet Læbe. Stærkt
vellugtende. Foraar. <sp>E. prismatocarpum</sp>, Rchb.
f., Blomsterne i rige, oprette Klaser, gulhvide med
violette og purpurfarvede Punkter og Prikker.
Foraar. <sp>E. vitellinum</sp>, Lindl., store, lysende
cinnoberrøde Blomster. Var. <sp>E. v. majus</sp> med
endnu større Blomster. Dyrkes i Koldhus. De to
sidstnævnte er de værdifuldeste til Afskæring. De
øvrige bør udelukkende henregnes til
Orchidéhusets Prydvækster. <sp>Kultur:</sp> De fleste E.
dyrkes i tempereret Væksthus og behandles som
Cattleya og Lælia, dog trives de bedst i nær Glasset
ophængte Kurve. Se yderligere Orchidékultur.
Ax. Hzn.
</chapter>

<chapter name="Epifyt">
<b>Epifyt</b> er en Fællesbetegnelse for Planter, der i
Naturen vokser paa andre levende Planter, uden
dog at tage Næring fra disse, saaledes som
Tilfældet er med de egentlige Snylteplanter
(Parasiter). E. er flere Bregner, Orchidéer, Araceer,
Bromeliaceer o. fl. De allerfleste E. er
hjemmehørende i Tropelandenes Skove, hvor de hæfter sig
til Træernes Bark og gennem deres ofte lange
Luftrødder drager Næring fra den med
Fugtighed mættede Luft. Planter, der vokser paa og
ernærer sig af livløse organiske Stoffer, kaldes
Saprofyter.
L. H.
</chapter>

<chapter name="Epigæa">
<b>Epigæa</b> (Ericaceæ). <sp>E. repens</sp> L.,
Nordamerika, Dværgbusk med haarede, nedliggende,
rodslaaende Grene, ovale, læderagtige, c. 5 cm
lange, 2 cm brede Blade med fremtrædende
Nerver paa Undersiden. Blomsterne lysrøde,
vellugtende, i Klase fra Spidsen af Grenene. Foraar.
<sp>Kultur:</sp> Formeres ved Deling. Plantes paa
Stenhøj paa dennes fladere Partier eller paa ikke
for fugtigt Mosebed i Halvskygge, og i en Jord
bestaaende af en Blanding af Lyng- eller
Mosejord, Fyrrenaalsjord og Grus; den maa om
Vinteren dækkes med Granris. Holder sig maaske bedre
dyrket i Potte og overvintret frostfrit.
A. L.

<img>Epigæa repens.</img>
</chapter>

<chapter name="Epilælia">
<b>Epilælia</b> (Orchidaceæ). I Væksthus tiltrukne
Hybrider mellem Epidendrum og Lælia. Af E.
findes mange udmærket smukke Former, hvoraf E.
<sp>Hardyana</sp> og <sp>E. radico-purpurata</sp> for
Tiden er tilgængelige i Handelen og sikkert har
en Fremtid for sig. Dyrkes som Cattleya.
Ax. Hzn.
</chapter>

<chapter name="Epilobium">
<b>Epilobium</b> (Onagraceæ), Dueurt. Urteagtige
fleraarige Planter. <sp>E. angustifolium</sp> L.
(Chamænerium), Gederams, Europa, Danmark,
1,20-1,50 m, er en rank Plante med lancetformede
Blade og en lang Klase af store, karminrosa
Blomster, Varieteten <sp>fl. albo</sp> har hvide Blomster.
Juni-Juli. <sp>E. Dodonæi</sp> Vill. (Chamænerium),
Europa, 80-100 cm, har linielancetformede Blade;
Blomsterne er omtrent som hos foregaaende, men
Klaserne er kortere. Juli. <sp>E. macropus</sp> Hook.,
Ny Zeeland, 3-5 cm, har ægformede til
lancetformede Blade og hvide Blomster; Juli. <sp>E.
nummulariifolium</sp> R. Cunn., Ny Zeeland, 3 cm;
Grenene er nedliggende, Bladene er meget smaa,
ægformede eller næsten kredsrunde, Blomsterne
smaa, hvide paa slanke Stilke; Juli. De to
førstnævnte kan anvendes som Rabatplanter, de to
sidstnævnte, som danner sammenhængende Tæpper, er
smukke Stenhøjsplanter. <sp>Kultur:</sp> Formeres ved
Deling eller ved Frøudsæd.
A. L.
</chapter>

<chapter name="Epimedium">
<b>Epimedium</b> (Berberidaceæ), Bispehue.
Fleraarige, urteagtige Planter med trekoblede, dobbelt
trekoblede eller dobbelt finnede Blade; Smaabladene
er langstilkede, gerne hjerteformede, noget
læderagtige. Blomsterne har to Kranse Bægerblade og
en Krans Kronblade med fire Blade i hver Krans,
de ydre Bægerblade er oftest let affaldende. Nogle
Arter har Spore, andre ikke. Arterne blomstrer i
Maj-Juni og er 15-25 cm høje. <sp>E. alpinum</sp> L.,
Mellemeuropa, Bægerbladene brunkarmin,
Kronbladene gule. <sp>E. citrinum</sp> hort. er en
Krydsning mellem macranthum og pinnatum, lysgul.
<sp>E. diphyllum</sp> Lodd., Japan (Aceranthus),
Blomsterne hvide. <sp>E. hexandrum</sp> Hook.
(Vancouveria), Nordamerika, Blomsterne hvide. <sp>E.
Ikariso</sp> (E. macranthum); Ikariso er Japanernes
Navn paa Planten. <sp>E. lilacinum</sp> hort. er en
Krydsning mellem diphyllum og macranthum,
Blomsterne lilla. <sp>E. macranthum</sp> Morr. &
Dcne., Japan. Blomsterne hvide med rosa eller
lilla Anstrøg; flere Former af denne dyrkes i
Haver, <sp>E. Musschianum</sp> Morr. & Dcne, Japan,
Blomsterne hvide. <sp>E. niveum</sp> hort. er en Form
af foregaaende. <sp>E. pinnatum</sp> Fisch., Persien.
Blomsterne gule. <sp>E. rubrum</sp> E. Morr., Japan,
Bægerbladene mørkkarmin, Kronerne gule, ofte
med rødligt Anstrøg. <sp>E. sagittatum</sp> Baker
(Aceranthus), Japan, Bægerbladene hvide,
Kronbladene gule. <sp>Kultur:</sp> Formeres ved Deling;
plantes i muldet Jord paa en halvbeskygget Plads
paa Stenhøj. Kan ogsaa anvendes som
Indfatningsplante.
A. L.
</chapter>

<chapter name="Epiphronitis">
<b>Epiphronitis</b> (Orchidaceæ). Indenfor
Gartnerierne tiltrukne endnu mindre almindelige Hybrider
mellem de tropiske Orchidéslægter
<sp>Epidendrum</sp> og <sp>Sophronitis</sp>. Dyrkes som
Epidendrum. Se i øvrigt Orchidékultur.
Ax. Hzn.
</chapter>

<chapter name="Epihphyllum">
<b>Epihphyllum</b> (Cactaceæ), tempereret Hus; har
flade, ledede Stængler, hængende Vækst og
ejendommeligt formede Blomster. <sp>E. truncatum</sp>
Haw., Julekaktus, Brasilien, og Var. blomstrer om
Efteraaret og Vinteren; Farverne varierer i rødt,
violet og hvidt. <sp>E. Rusellianum</sp> Hook. var.
<sp>Gaertneri</sp>, Brasilien, kraftigere Vækst end
foregaaende og større, mere regelmæssige
Blomster; Foraar. <sp>Kultur:</sp> De rodægte E. dyrkes
bedst i en let muldet Jordblanding i Kurve, men
da Rødderne let raadner, podes de sædvanligt paa
<sp>Peirescia</sp> eller <sp>Cereus</sp>. Man vælger helst
større Grene til Podekviste, anvender
Spaltpodning og stiller Planterne varmt og skygget.
Podningen kan foretages i Jan.; i Maj sættes de i en
varm Bænk, der først holdes sluttet og skygget;
de vænnes nu gradvis til Luft og Lys, og i mildt
Vejr aftages Vinduerne; der sprøjtes om Aftenen
i tørt Vejr. Naar Planterne er voksede godt til,
ynder de Gødningvanding. Om Efteraaret stilles
de i Varmhus. Hvileperioden varer fra Decbr. til
midt i Jan. I Begyndelsen af Vækstperioden
skygges de, og Luften holdes fugtig ved Sprøjtning.
Naar Væksten omtrent er afsluttet, vænnes de til
Luft og Sol; Sprøjtningen mindskes for at fremme
Modningen og Knopdannelsen. Efter Blomstringen
hviler de til Foraaret.

<sp>Handelskultur</sp> af Epiphyllum truncatum.
Fra Peirescia Grundstammerne paa
Modereksemplarerne af E. kan man altid let skaffe sig
tilstrækkeligt af Stiklinger, som stikkes i Marts. Ved
almindelig Kultur paa varm Bænk vil
Grundstammerne have omtrent blyantstykke Stammer i Aug.
Disse nedskæres da et Par Blade over det Sted,
hvor Forædlingen skal foretages; Stammerne gøres
i Reglen 25-35 cm høje. Bladene paa Stammen
bibeholdes for at styrke denne, men senere
fremskydende Sideskud fjernes, saa snart de viser sig. Man
anvender Sidepodning, og er Stammen
tilstrækkelig kraftig, indsætter man to Ædelris, et ved hver
Side, det ene et Par cm over det andet. Til
Ædelris anvendes enten kun et enkelt Led eller, hvad
der er bedre, et Led, som i Spidsen har forgrenet
sig i 2 eller 3 Led. Ædelriset skæres kileformet
til forneden og stikkes derefter ned i den paa
Siden af Peirescia-Stammen frembragte Spalte. Det
er uheldigt at ombinde Forædlingsstedet med Bast
eller Uldgarn, da Ædelriset altid er bredere end
Spalten og derfor vanskeliggør Ombindingen; man
indskrænker sig til at anbringe en amerikansk
Patentklemme om Stammen og holder dermed
Ædelriset fastsiddende i Spalten. Efter at Planterne har
været holdt i indesluttet Luft og skygget et Par
Uger, vil Sammenvoksningen have fundet Sted,
man afskærer da den Del af Peirescia Stammen,
der rager op over Forædlingsstedet, og vænner
efterhaanden Planterne til Luften. Inden Vinteren
afhærdes Planterne og kan da overvintres paa en
temmelige tarvelig Plads i et halvvarmt Hus, blot
denne er tør. I April omplantes de i en let, porøs
og kraftig Jord, helst iblandet noget Kalkgrus og
Trækul; de anbringes i varm Bakke, sprøjtes og
skygges. Kulturen i andet Aar er den samme som
første Aar, men i andet Aars Aug. Maaned gives
der de Planter, som har opnaaet en passende
Størrelse, meget sparsom Vanding, ligesom de holdes
meget varmt og tørt, indtil de i Septbr. eller
Oktbr. har ansat Knopper. Naar de da anbringes i
et Varmhus, vil de give salgbare blomstrende
Planter i Oktbr.-Novbr.
J. K. J.
</chapter>

<chapter name="Episcia">
<b>Episcia</b> se <sp>Cyrtodeira</sp>.
</chapter>

<chapter name="Eragrostis">
<b>Eragrostis</b> (Gramineæ). <sp>E. elegans</sp> Nees.,
Brasilien, enaarigt Sirgræs, 40-60 cm; de smukke
Blomsteraks, der fremkommer i Juli-Oktbr., er
meget anvendelige til saavel friske som tørrede
Buketter, men maa afskæres før Modningen.
<sp>Kultur:</sp> Saas i April i kold Bænk eller paa
Voksestedet; i første Tilfælde udplantes de i Maj med
25-30 cm Afstand. Solrigt Voksested.
L. F.
</chapter>

<chapter name="Eranthemum">
<b>Eranthemum</b> (Acanthaceæ), Varmhusplante, der
særlig udmærker sig ved deres smukke, brogede
Løv. <sp>E. igneum</sp> Lind. (Chamæranthemum i.),
Peru, lav Plante med ovale, fløjelsagtige,
brungrønne Blade med orangegult Baand langs
Nerverne. <sp>E. leuconeurum</sp> Fisch., Brasilien,
mørkegrønne Blade med hvide Aarer. <sp>E.
nervosum</sp> R. Br. (Dædalacanthus n.), Indien, en
gammelkendt Art; bliver en høj Busk, der særlig
dyrkes paa Grund af de smukke, blaa Blomster.
<sp>Kultur:</sp> E. formeres let ved Stiklinger, kræver en
let Jord, Lyng- og Mosejord. Unge Planter er de
smukkeste.
M. H.
</chapter>

<chapter name="Eranthis">
<b>Eranthis</b> (Ranunculaceæ). Fleraarige Planter
med knoldet Rodstok. <sp>E. cilicica</sp> Schott &
Kotschy, Lilleasien, afviger kun i ringe Grad fra
følgende og har ikke vundet noget betydelig
Indpas her i Landet. <sp>E. hiemalis</sp> Salisb.,
Vinterblomme, Europa, 10-15 cm. Blomsterne gule;
tidligt Foraar. E. er paa Grund af sin tidlige
Blomstring en af vore bedste
Foraarsindfatningsplanter; ogsaa anbragt i ikke for faste
Græsplæner eller plantet i Mængde under Træer er den af
ypperlig Virkning. <sp>Kultur:</sp> E. formeres ved
Deling og ved Frø, som saas straks efter
Modningen, men ikke spirer før Foraaret efter; Planterne
bliver blomstringsdygtige i det 4de Aar. Den er
meget nøjsom med Hensyn til Jordbund.
A. L.

<sp>Til Drivning</sp> indplantes E. sent om
Efteraaret og anbringes frostfrit til Drivningens
Begyndelse. I Decbr. medgaar til Drivningen 3 Uger
ved en Temperatur af 8-10° C., i Jan. 2 Uger og
senere endnu kortere Tid, selv ved lavere
Temperatur. Den trives i alm. Havejord.
P. F.
</chapter>

<chapter name="Eremurus">
<b>Eremurus</b> (Liliaceæ). Kleopatras Naal. Kraftige,
urteagtige Planter med grundstillede, linieformede
Blade og rankt, bladløst Skaft, som bærer
Blomsterne i en rigtblomstret Klase. Rødderne tykke,
kødfulde eller endog knoldformede. <sp>E. Bungei</sp>
Baker, Persien; 0,50-1 m. Blomsterne gule;
Sommer. <sp>E. Elwesii</sp> hort., 2,5-3 m. Rosenrøde
Blomster. Den staar himalaicus og robustus meget
nær. <sp>E. himalaicus</sp> Baker, Himalaya;
0,80-1 m, Blomsterne hvide; Sommer. <sp>E. Olgæ</sp> Rgl.,
Turkestan; 50 cm. Blomsterne hvide med rosa
Skær, orangegule Støvdragere; Sommer. <sp>E.</sp>
<sp>Robustus</sp> Rgl., Turkestan, c. 2 m. Blomsterne
rosenrøde, c. 4 cm i Diameter; Sommer. <sp>E.
spectabilis</sp> Bieb., Kaukasus; 1 m. Blomsterne
orangegule; Forsommer. E. er meget dekorative Planter,
som kan plantes paa Rabat, foran Busketter eller
som fritstaaende. <sp>Kultur:</sp> Formeres ved
Frøudsæd; Deling af gamle Planter kan ogsaa finde
Sted, men har næppe nogen praktisk Betydning.
E. bør plantes paa lune Steder i dyb muldet Jord
og dækkes med Sand eller Løv om Vinteren. Paa
sine Steder vil det være nødvendigt, for at fremme
Planternes Afmodning, at opgrave dem noget
efter Afblomstringen, tørre dem paa et beskygget
Sted, opbevare dem i Sand og plante dem paa ny
om Efteraaret; som Regel vil gamle Planter dog
kunne lades urørte.
A. L.

<img>Eremurus Elwesii.</img>
</chapter>

<chapter name="Erianthus">
<b>Erianthus</b> (Gramineæ). <sp>E. Ravennæ</sp> Beauv.,
Sydeuropa, fleraarigt Sirgræs. Ældre Planter med
deres lange, smalle Blade er meget dekorative
som fritstaaende paa Græsplæner, men vil
vanskeligt bringes til at blomstre hos os. <sp>Kultur:</sp>
Formeres ved Frø eller Deling. Frøet saas i
Febr.-April i varm Bænk eller Potte; Frøplanterne
prikles og plantes enkeltvis i Potte, udplantes i Maj
i afbrugt Bænk og plantes atter i Potte sidst i
Aug. Holdes under Glas ved indesluttet Luft,
indtil de har rodfæstet sig, og afhærdes derefter til
Overvintringen, som maa være frostfri. Delingen
af ældre Planter foretages om Foraaret.
L. F.

<img>Erianthus Ravennæ.</img>
</chapter>

<chapter name="Erica">
<b>Erica</b> (Ericaceæ). Til denne Slægt hører en
Mængde Arter, hjemmehørende i meget forskellige
Egne, det største Antal dog i Sydafrika. De
sydafrikanske dyrkes i Koldhus, medens flere
europæiske Arter dyrkes paa Friland. E. er meget
smukke, i Reglen lave, grenede, stedsegrønne Buske
med tætsiddende, oftest naaleformede, modsatte
eller kransstillede Blade og talrige, ofte smaa,
røde, hvide, eller gule, klokke-, krukke- eller
rørformede Blomster, der snart er samlede i
Spidsen af Skuddene og snart sidder spredte op ad
disse. Blomstringen indtræffer hos adskillige
Arter om Vinteren eller i det tidlige Foraar, hvilket
gør dem særlig anvendelige til Handelsbrug. Af
Koldhusarter kan nævnes: <sp>E. blanda</sp> Andr., har
lange, rosenrøde Blomster i Spidsen af Skuddene i
Septbr.-Oktbr. <sp>E. candidissima</sp> hort., har
hvide Blomster om Foraaret. <sp>E.
Cavendishiana</sp> hort., med lange, rørformede, gule Blomster
i Maj-Juli. <sp>E. colorans</sp> Andr., har smukke,
rørformede, hvide, senere røde, Blomster om
Foraaret. <sp>E. elegans</sp> Andr., har krukkeformede,
store, smukke, røde Blomster om Vinteren og
Foraaret. <sp>E. gracilis</sp> Wendl., med smaa,
krukkeformede, purpurrøde Blomster i Sept.-Decbr. <sp>E. g.
vernalis</sp> hort., blomstrer i Marts-April. <sp>E.
hiemalis</sp> hort., har lange, rørformede, hvide
Blomster, hvis nederste Del er rød. Blomstrer om
Vinteren. <sp>E. mammosa</sp> L., har lange,
hængende, rørformede, kraftig røde Blomster i
Juli-Septbr. Flere Varieteter. <sp>E. persoluta</sp> L.,
med smaa, klokkeformede, kødfarvede Blomster
om Foraaret. <sp>E. p. alba</sp> har hvide Blomster.
<sp>E. ventricosa</sp> Thbg., med store, smukke,
opblæste, purpurrøde Blomster om Sommeren. Flere
Varieteter. <sp>E. vestita</sp> Thbg., har lange,
rørformede, smukke, hvide Blomster om Foraaret.
Flere Varieteter. <sp>E. Wilmoreana</sp> hort., har
lange, rørformede, røde, med hvide Kronflige
forsynede Blomster om Foraaret. Af Arter, egnede
til Dyrkning paa Friland kan nævnes: <sp>E.
carnea</sp> L. (E. herbacea L.), Foraarslyng, Mellemeur.,
Alperne, 15-25 cm høj, kan danne et helt tæt
Tæppe med smaa, purpurrøde, krukkeformede Blomster
i April-Maj. Knopperne dannes allerede om
Efteraaret. <sp>E. c. alba</sp> har hvide Blomster. <sp>E.
cinerea</sp> L., Sydeur., Vesteur., c. 30 cm høj,
meget forgrenet med purpurrøde Blomster i Juli-Sept.
Flere Varieteter. <sp>E. multiflora</sp> L.,
Sydfrankrig og Spanien, 30-40 cm, har smaa,
krukkeformede, røde Blomster i Aug.-Septbr. <sp>E. m. alba</sp>
har hvide Blomster. <sp>E. stricta</sp> Don., Sydeur.,
indtil 1 m høj med opret stærkt forgrenet Vækst og
purpurrøde Blomster i Juli-Aug. <sp>E. Tetralix</sp> L.,
Klokkelyng, Europa, 15-40 cm høj; de rosenrøde,
sjældnere hvide, nikkende, krukkeformede,
skærmformet, i Enden af Grenene samlede, Blomster
fremkommer i Juli-Aug. <sp>E. vagans</sp> L., Sydeur.,
Vesteur., af bred, lav Vækst med purpurrøde
Blomster i Juli-Septbr. Flere Varieteter haves. <sp>Kultur:</sp>
Koldhusarterne formeres ifølge de forskellige
Arters Natur snart i Jan.-Febr. og snart i Juni-Juli
ved Stikning af netop modne, korte Skud. De 2-3
cm lange Stiklinger sættes i veldrænede Skaale
eller Kasser med sandblandet Lyngjord, dækket
med et tyndt Lag Sand. Stiklingerne dækkes med
Glasklokker eller Glasplader, anbringes i en
Varme paa c. 15° C. og skygges lidt. Naar
Stiklingerne har Rod, aftages Glasset, og de unge Planter
vænnes til Sol og Luft. De sildigt stukne Arter
overvintres i Skaalene og Kasserne, hvorimod de
tidligt stukne Handelsarter c. i Juni udplantes tæt
ved hverandre i kolde Karme med sandblandet
Lyngjord, hvor de i Begyndelsen skygges. Der
gives lidt efter lidt mere Luft, indtil Vinduerne i
Juli aftages. Henad Efteraaret indplantes de
enkeltvis i Verbenapotter, overvintres i Hus og
omplantes saa næste Foraar i Resedapotter, hvorpaa
de stilles tæt sammen i lave Bakker eller Bænke,
hvor de skygges og oversprøjtes. Naar de har
rodfæstet sig, udflyttes de paa Friland, hvor de
nedgraves paa Grusbede, skygges i Begyndelsen
og oversprøjtes daglig i varmt Vejr. Om
Efteraaret vil de saa være tjenlige til Salg. Under
Tiltrækningen maa Planterne formes ved gentagen
Knibning. Erica dyrkes i en Jordblanding af 2
Dele Lyngjord og 1 Del Sand, Omplantningen
foretages sædvanlig om Foraaret ved Begyndelsen af
Væksten i ikke for store Potter, der drænes godt;
Rødderne beskadiges saa lidt som muligt, der
plantes meget fast, og Planterne sættes ikke dybere,
end de før har staaet. Beskæring efter
Blomstringen er nødvendig, for at kraftige unge Skud kan
bryde frem. Vandingen maa udføres med
kalkfrit Vand og stor Nøjagtighed, da E. hverken
taaler, at Jorden udtørrer eller holdes alt for
fugtig. E. fordrer meget Lys og frisk Luft, de
holdes om Vinteren i et lyst, luftigt, lavt
Sadeltagshus paa 4-6° C.; de vinterblomstrende Arter kan
dog gives en Varme paa indtil 10° C. Om
Sommeren flyttes E. midt i Juni ud paa Friland og
nedgraves paa Grusbede paa et lunt, for
Middagssolen beskyttet Sted, hvor de i varmt Vejr
oversprøjtes daglig. Sidst i Septbr. indflyttes de og
gives da rigelig Luft, medens kunstig Varme
undgaas saa længe som muligt. Frilandsarterne af E.
formeres snart ved Deling og snart ved Aflægning
og Stikning. Dyrkes baade paa særlige Mosebede
og paa Stenhøje i en porøs, med Lyngjord eller
Tørvejord blandet, ikke kalkholdig Jord.
G. B.

<img>Erica candidissima.</img>
</chapter>

<chapter name="Erigeron">
<b>Erigeron</b> (Compositæ), Bakkestjerne; de her
omtalte Arter er fleraarige, urteagtige Planter
med gule Skivekroner og gule eller hyppigere
anderledes farvede Randkroner. Bladene er udelte,
hvor intet andet er nævnt. <sp>E. aurantiacus</sp>
Rgl., Turkestan; 20 cm; Randkronerne
orangegule, Sommer. <sp>E. compositus</sp> Pursh,
Nordamerika, arktiske Egne; 5-10 cm; Bladene smaa,
dobbelt snitdelte; Randkronerne hvide; Juni. <sp>E.
Coulteri</sp> Porter & Coulter, Nordamerika, 60
cm. Randkronerne hvide; rigtblomstret;
Midsommer. <sp>E. glaucus</sp> Ker.-Gawl., Nordamerika; 40
cm. Randkronerne lilla; Sommer og Efteraar. <sp>E.
grandiflorus</sp> Hook, Nordamerika; 20-60 cm.
Randkronerne lyslilla, Kurvedækket tæthaaret;
Sommer og Efteraar; Formen <sp>elatior</sp> dyrkes
mest. <sp>E. mesa grande</sp> hort. er en Form af
speciosus med mørkere, blaaviolette Blomster. <sp>E.
multiradiatus</sp> Benth. & Hook., Himalaya,
40-60 cm. Randkronerne lilla; Sommer. <sp>E.
speciosus</sp> D. C., Nordamerika, c. 60 cm.
Randkronerne blaaviolette. Heraf dyrkes flere Sorter,
bl. a. <sp>Lasur</sp> med meget smukke lysblaa
Blomster. Juni-Juli og Efteraar. E. er anvendelige paa
Rabat og som Afskæringsplante, de lavere Arter
er gode Stenhøjsplanter. <sp>Kultur:</sp> E. formeres
ved Frø eller Deling; de stiller ingen særlige
Fordringer til Jordbunden.
A. L.
</chapter>

<chapter name="Erinus">
<b>Erinus</b> (Scrophulariaceæ). Fleraarig
Frilandsplante. <sp>E. alpinus</sp> L., Alperne, 10-12 cm.
Lav, tuedannende Plante med spatelformede,
rundtakkede Blade; Blomsterne violetrøde i Klase.
Varieteten fl. albo har hvide Blomster. <sp>Kultur:</sp>
Formeres ved Frø eller Deling og plantes paa
Stenhøj i gruset og stenet Jord.
A. L.

<img>Erigeron speciosus.</img>
</chapter>

<chapter name="Eriobotrya">
<b>Eriobotrya</b> (Pomaceæ) (Syn. Photinia, Mespilus
japonica), Koldhusplante. <sp>E. japonica</sp> Lindl.,
Japan. I sin Hjemstavn bliver dette smukke,
stedsegrønne Træ dyrket i stor Udstrækning paa
Grund af de spiselige, ægformede, gule Frugter,
der desværre ikke kan taale at forsendes. Bladene
er elliptiske, lidt foldede og stærkt takkede,
hvorfor den ofte gaar under Navnet <sp>E.
quercifolia</sp>; de hvide Blomster fremkommer i Aug.
<sp>Kultur:</sp> Formeres ved Frø, ved Stiklinger i
Juni eller ved Podning paa Cratægus monogyna;
behandles i øvrigt som Laurus, men vil man have
Frugterne modne, bør E. overvintres i et
tempereret Hus.
F. E.
</chapter>

<chapter name="Eriocampoides">
<b>Eriocampoides</b> se <sp>Frugttræbladhveps</sp>.
</chapter>

<chapter name="Eriogaster lanestris">
<b>Eriogaster</b> <sp>lanestris</sp> se <sp>Birkespinder</sp>.
</chapter>

<chapter name="Eriogonum">
<b>Eriogonum</b> (Polygonaceæ). <sp>E. umbellatum</sp>
Torr., Nordamerika, Staude, anvendelig til
Rabatter og Stenhøj, 10-30 cm, gule Blomster i
Juli-Septbr. <sp>Kultur:</sp> Formeres ved Frø, som saas
i kold Bænk eller Potte i April-Juni;
Frøplanterne prikles og udplantes med 15-25 cm Afstand.
Kan ogsaa formeres ved Deling om Foraaret.
Solrigt Voksested.
L. F.
</chapter>

<chapter name="Eriolobus">
<b>Eriolobus</b> (Pomaceæ), <sp>E. trilobata</sp> Røm.
(<sp>Malus t.</sp> Schu.) Orienten. Busk med
dybtlappede Blade og hvide Blomster.
A. B.
</chapter>

<chapter name="Eriophyes">
<b>Eriophyes</b> se <sp>Blomme</sp>-, <sp>Hassel</sp>-, <sp>Pære</sp>-
og <sp>Solbærgalmide</sp>.
</chapter>

<chapter name="Eritrichium">
<b>Eritrichium</b> (Boraginaceæ), Stenhøjsplanter. <sp>E.
nanum</sp> Schrad., Alperne. Lav, tæt, tueformet
Plante med smaa, tætsiddende, silkehaarede
Blade; Blomsterne himmelblaa paa 1-2 cm høje
Stængler. En af de allersmukkeste, men tillige
vanskeligste Alpeplanter. <sp>Kultur:</sp> Formeres
ved Deling eller Frøudsæd. Den maa plantes i
ganske smalle Stenrevner i en Blanding af
Lyngjord, Lerjord og Grus, og saaledes, at den er
beskyttet mod den mest brændende Sol.
A. L.
</chapter>

<chapter name="Erodium">
<b>Erodium</b> (Geraniaceæ), Hejrenæb, Tranehals.
Enaarige og fleraarige, urteagtige Planter. <sp>E.
gruinum</sp> Ait, Middelhavslandene, enaarig, 30
cm. Bladene fjersnitdelte, noget haarede;
Blomsterne violette; Sommer. De følgende Arter er
fleraarige. <sp>E. hymenodes</sp> L'Herit, Algier, 30
cm. Bladene hjerteformet-nyreformede,
langstilkede. Skærmen c. 6-blomstret, Blomsterne
blegrosa, to Kronblade med mørkkarmine Pletter ved
Grunden. Juli. <sp>E. macradenum</sp> L'Herit,
Pyrenæerne, 15 cm. Bladene 2-3 Gange fjersnitdelte;
Skærmen 2-3 blomstret; Blomsterne blegrosa, to
Kronblade har sortviolet Tegning ved Grunden.
Juli. <sp>E. Manescavii</sp> Coss., Pyrenæerne, 30
cm. Bladene fjersnitdelte med lappettandede
Afsnit; Skærmen mangeblomstret; Blomsterne
karminrøde, to Kronblade med en hvidlig, mørkhaaret
Plet. Juli, <sp>Kultur:</sp> De enaarige Arter saas
paa Blivestedet. De fleraarige plantes paa Stenhøj
paa solrig Plads, de formeres bedst ved Frø.
A. L.
</chapter>

<chapter name="Ervum Lens">
<b>Ervum</b> <sp>Lens</sp> se <sp>Linse</sp>.
</chapter>

<chapter name="Eryngium">
<b>Eryngium</b> (Umbelliferæ), Mandstro. Stauder
med stive, forgrenede Stængler, stive, tornede Blade
og Blomster i Hoveder. <sp>E. alpinum</sp> L.,
Alperne, 60 cm-1 m, blaaviolet, Juli-Aug. <sp>E.
amethystinum</sp> L., Blaatidsel, Sydeuropa,
c. 60 cm-1 m høj, blomstrer i Juli-Aug. Foruden selve
Blomsterhovederne er ogsaa hele Blomsterstandens

<img>Eryngium giganteum.</img>
øverste Del hos begge Arter smuk ametystblaa.
<sp>E. giganteum</sp> Bieb., Elfensbenstidsel,
Armenien, c. 1 m, blomstrer i Juli-Aug.;
Blomsterhovederne har store Dækblade, der tillige med
Stænglen og Bladene er hvidlig-graagrønne. <sp>E.
planum</sp> L., Europa, Sibirien, c. 90 cm, blaa
Blomster; Juli-Aug. E. anvendes paa større
Stenhøje, paa Rabatter eller gruppevis paa Plæner;
de egner sig udmærket godt til Afskæring.
<sp>Kultur:</sp> Formeres ved Frø, som saaes straks efter
Modningen, og ved Rodstikning i Maj, og Deling.
Dyrkes paa en solrig, tør Plads, ynder kalkholdig
Jord.
C. V. L.
</chapter>

<chapter name="Erysimum">
<b>Erysimum</b> (Cruciferæ). <sp>E. Perowskianum</sp>
Fisch J Mey., Kaukasus, enaarig Sommervækst,
anvendelig til smaa Blomsterbede, Rabatter og til
Afskæring, 30-40 cm, orangegule Blomster i
Juni-Aug. <sp>Kultur:</sp> Saas i April paa Voksestedet,
udtyndes til 10-15 cm Afstand. Kan ogsaa saas
i Septbr. paa Voksestedet og blomstrer da i
Maj-Juni. Ynder let Jord og fuld Sol. Frøets
Spirekraft 3-4 Aar; Spiring i Løbet af 10-14 Dage.
<sp>E. pulchellum</sp> I. Gay, Lilleasien, Staude,
anvendelig til Blomsterbede, Indfatning og Stenhøj,
10-15 cm, guldgule Blomster i Juni-Aug.
<sp>Kultur:</sp> Saas i Maj-Juli i kold Bænk eller Potte,
udplantes i Septbr. eller paafølgende Foraar med
25-30 cm Afstand. Tørt, solrigt Voksested. E.
efterstræbes meget af Jordlopper. <sp>E. Barbarea</sp>
se Barbarea vulgaris.
L. F.
</chapter>

<chapter name="Erysiphe">
<b>Erysiphe</b> se <sp>Meldug</sp>.
</chapter>

<chapter name="Erythræa">
<b>Erythræa</b> (Gentianaceæ), Tusindgylden. <sp>E.
Centaurium</sp> Pers., Europa, enaarig Sommervækst,
10-30 cm; rosenrød. <sp>E. diffusa</sp> Woods.,
Azorerne, to- eller fleraarig, 5-15 cm; mørkrosa. <sp>E.
Muhlenbergii</sp> Griseb., Kalifornien, en- eller
fleraarig, 15-20 cm; rosa med hvidlig Midte. <sp>E.
venusta</sp> A. Gray, Kalifornien, enaarig, 15-25
cm; mørk rosenrød med gult Kronrør. Er alle
smaa Prydplanter med smukke Blomster i
Juli-Aug. og særlig anvendelige til Stenhøj.
<sp>Kultur:</sp> De formeres ved Frø, som saas i
Febr.-Marts i varm Bænk eller Potte; Frøplanterne
prikles og holdes stadig varmt, indtil de, efter
tilbørlig Afhærdning, udplantes først i Juni.
Ynder lidt skygget Voksested, rigelig Vanding i tørt
Vejr og sandet Lyngjord, blandet med ler- og
kalkholdig Jord. De fleraarige E. maa dækkes om
Vinteren.
L. F.
</chapter>

<chapter name="Erythrina">
<b>Erythrina</b> (Papilionaceæ) omfatter flere
træagtige og halvbuskagtige Arter med tykke, ofte
tornede Grene, med finnet trefingrede Blade, og
sædvanlig stærkt røde Blomster sidst paa
Sommeren. <sp>E. Corallodendron</sp> L., Koraltræ,
Vestindien. Træagtig Art med store, skarlagenrøde
Blomster, dyrkes i tempereret Hus. <sp>E. cristagalli</sp>
L., Brasilien, er halvbuskagtig, idet der
aarlig fra den nederste, træagtige Del skyder
unge, kraftige Skud frem, i Spidsen af hvilke den
indtil 60 cm lange, prægtige, koralrøde, oprette
Klase fremkommer i Juli-Sept. Flere Varieteter
dyrkes. Foruden at være en smuk Koldhusplante
egner denne Art sig ogsaa fortrinlig til
Udplantning i Grupper eller som fritstaaende paa Plæner.
<sp>E. Humeana</sp> Spreng., Sydafrika, er et smukt
Træ med skarlagenrøde Blomster. Dyrkes i
Varmhus. <sp>E. indica</sp> Lam., Ostindien, træagtig med
skarlagenrøde Blomster. Dyrkes i Varmhus. <sp>E. i.
Parcellii</sp>, Sydhavsøerne, har gulbrogede Blade.
<sp>Kultur:</sp> Formeringen sker ved Frø, der saas i
Jan., og ved Stikning paa Undervarme af korte,
unge Skud med Hæl; efter Roddannelsen pottes
de i en kraftig Jord og holdes i Vækst Vinteren
over i et varmt Hus. De i Potte dyrkede træagtige
Arter gives i Septbr. gradvis mindre Vand, for at
Træet kan modnes og Bladene falde af. Om
Vinteren holdes de tørre i et tempereret Hus og
omplantes tidlig om Foraaret, hvorpaa Planterne
stilles i et varmt Hus og gradvis vandes mere og
mere. Beskæring finder først Sted efter
Blomstringen, da Blomsterne fremkommer paa det modne
Træ fra det foregaaende Aar. E. crista-galli
overvintres efter Indplantning fra Friland om
Efteraaret tørt i et koldt Hus, hvorefter den om
Foraaret nedskæres og en kort Tid sættes varmt, for
at den kan skyde kraftige Skud inden
Udplantningen; denne maa dog først finde Sted sidst i Maj
eller først i Juni efter god Afhærdning.
G. B.
</chapter>

<chapter name="Erythrolæna conspicua">
<b>Erythrolæna</b> <sp>conspicua</sp> se <sp>Cirsium
conspicuum</sp>.
</chapter>

<chapter name="Erythronium">
<b>Erythronium</b> (Liliaceæ), Hundetand, Løgvækster.
<sp>E. americanum</sp> Ker.-Gawl., Nordamerika, 10
cm, Bladene brunplettede, Blomsterne gule; Maj.
<sp>E. Dens canis</sp> L., Sydeuropa, 10 cm, violetrød;
Maj; graagrønne, brunplettede Blade. <sp>E.
grandiflorum</sp> Pursh, Nordamerika, 12 cm, gul;
Maj; mørkegrønne uplettede Blade. <sp>Kultur:</sp>
Formeres ved Deling af Løgene eller ved
Frøudsæd. Ynder en sandblandet Muldjord og trives
godt paa Stenhøj; paa Rabat maa flere Løg
plantes sammen.
A. L.
</chapter>

<chapter name="Eschscholtzia">
<b>Eschscholtzia</b> (Papaveraceæ), Guldvalmue,
udmærkede, enaarige Sommervækster med smukke
Blomster og findelt, blaagrønt Løv, meget anvendelige
til Blomsterbede, Rabatter og Indfatning.
Afskaarne Stængler egner sig godt til Buketter; naar de
afskæres med Knopper og sættes i Vand, vil
Blomsterne efterhaanden udfolde sig. <sp>E. californica</sp>
Cham., Kalifornien, 30-50 cm, guldgule Blomster;
Juli-Oktbr. <sp>E. c. alba</sp>, hvid. <sp>E. c. Carmine
King</sp>, karminrosa. <sp>E. c. Mandarin</sp>,
indvendig mørk-orange, udvendig rødlig. <sp>E. c.
Mikado</sp>, orange karmesin, ikke ganske konstant.
<sp>E. c. rosea</sp>, blegrosa. <sp>E. c. alba plena</sp> og
<sp>E. c. rosea plena</sp> har henholdsvis hvide og
blegrosa, fyldte Blomster. <sp>E. crocea</sp> Benth.,
Kalifornien, 30 cm, mørk-orange. <sp>E. c. fl. pl.</sp>,
mørk-orange, fyldte Blomster. <sp>E. tenuifolia</sp>
Benth., Kalifornien, har lavere og mere sluttet
Vækst end foregaaende, bleggule Blomster;
Juni-Juli. <sp>Kultur:</sp> Saas i April-Maj paa
Voksestedet, udtyndes til 20-25 cm Afstand. Kan
ogsaa saas paa Voksestedet om Efteraaret og vil da
blomstre tidligere. Foretrækker tørt, sandet og
solrigt Voksested, men er i øvrigt meget nøjsom.
Frøets Spirekraft 1-2 Aar; Spiring i Løbet af 2
Uger.
L. F.

<sp>Eschscholtzia californica</sp> til Frøavl
udsaa tidlig om Foraaret i Rækker med 45 cm
Afstand paa høj, fritbeliggende Vokseplads og ikke
for kraftig Jord. De sorteres et Par Gange i
Løbet af Sommeren og vil sædvanlig være tjenlige
til Høstning i Septbr. De høstes, naar et passende
Antal Frøkapsler synes at være modne. Man
optrækker Planterne, som sættes med Roden op og
Toppen ned. Da Planterne oftest blomstrer
samtidig, vejres de paa Marken saa meget som muligt
af Hensyn til Vejret og eftertørres ophængt eller
lagt i tyndt Lag paa Lægtestillads i tørt luftigt
Lokale, tærskes og renses paa Maskine eller ved
Haandkraft.
H. G.
</chapter>

<chapter name="Esdragon">
<b>Esdragon</b> eller Kongesalat (d.), Dragon (s.)
<sp>Artemisia Dracunculus</sp> L., (Compositæ),
Sibirien, er en fleraarig 1,25 m høj Krydderurt med
lange, smalle Blade, der bruges til at krydre
Salater og Eddike. <sp>Kultur:</sp> Formeres ved Frø
og Deling af Rodstokken og trives bedst paa et
tørt Sted, da den er ømtaalig mod Frost, hvorfor
den tillige maa dækkes om Vinteren med Løv
eller Tang. Anvendes ikke meget; der behøves
kun faa Planter til en Have. E. plantes i
Rækker med 50 cm mellem Rækkerne og 50 cm
mellem Planterne.
J. J. H.

<sp>Esdragon Anvendelse.</sp> Se
<sp>Krydderurter.</sp>
</chapter>

<chapter name="Espalier">
<b>Espalier</b> kan enten være fritstaaende, eller det
kan anbringes paa Plankeværker, Mure og under
Glastaget i Drivrum til Vin, Fersken o. l.
Fritstaaende E. har den Fordel, at de hertil espalierede
Frugttræers Skud i hele deres Længde samt
tillige Frugterne bliver bedre udsatte for Sol og Luft
end paa Træer, der er tiltrukne i naturlige
Former, og man anvender derfor fritstaaende E.
særlig til saadanne Frugtsorter, som ellers vanskeligt
bringer deres Frugter til fuldkommen Udvikling
under vore Klimatforhold. Til fritstaaende E. kan
anvendes galvaniserede Gasrør eller stærke
Vinkeljærnstænger af 2-3 m Længde; disse
anbringes med 2,50 m Afstand og gøres fast i Jorden
paa den Maade, at de indstøbes i Betonblokke, der
gaar ned i Jorden i en Dybde af mindst 60 cm.
Opstanderne ved begge Ender maa ligesom
Skraastiverne, der støtter dem, og som forneden
indstøbes i Naboopstanderens Betonblokke, være af Rør
med 5 cm Diameter; de andre Opstandere behøver
kun at være c. 3 cm i Diameter. I Opstanderne
maa der været boret Huller med 20 eller 25 cm
Afstand, gennem hvilke man trækker de
galvaniserede Jærntraade, som paa Endesøjlernes
udvendige Side fastnittes med smaa Møtriker. Naar
der benyttes Jærntraad til E., maa Traadene
strammes ved Hjælp af de saakaldte
Traadstrammere, hvoraf der haves flere Konstruktioner, men
den her afbildede er anerkendt som den bedste.
Maaden, hvorpaa Jærntraaden fæstes til
Traadstrammeren og derefter strammes ved Hjælp af
Nøglen, vil fremgaa af Billedet. Til E. ved
Havemure eller paa Bagvæggen i Ferskenkasser o. l.
St. kan benyttes Trælister, som anbringes lodret
med passende Afstand paa vandrette Lægter. Naar
Træespalieret er anbragt under skraat liggende
Vinduer, lader man som oftest Listerne ligge
paa langs af Vinduerne og fastgør dem paa
vandret liggende Lægter. I Stedet for Trælister kan
ogsaa benyttes galvaniseret
Jærntraad, som altid anvendes til
fritstaaende E. og som nu til Dags
ogsaa bliver meget almindelig
anvendt i Drivhuse, Drivkasser og
ved Mure. Naar Traadespalier skal
anbringes ved Mure, trækkes
Traadene vandret med 10-15 cm
indbyrdes Afstand gennem Huller
i lodret stillede Vinkeljærnstænger,
som med c. 2 m Afstand er
fastnaglede til Muren. Traadene skal
sidde c. 5 cm fra Muren. I
Drivhuse, hvor Traadespalier skal
anbringes under Glastaget, kan det
udføres paa lignende Maade som
ved fritstaaende E., men behøver
da paa Grund af den
skraatliggende Stilling nogen
Understøtning. Almindeligst turde det dog
være at anbringe det saaledes, at det fastgøres til
Gavlen, f. Eks. ved Vinkeljærnstænger, hvorfra
Traadene spændes med 25-30 cm Afstand, 30-40
cm under Glasfladen, idet de med 2-3 m Afstand
holdes oppe af lange Øskener eller Jærnkroge, der
fastgøres i Spær eller Sprosser. Ved den ene Ende
kan Traaden fastgøres med Traadstrammer.
P. F.

<img>Traadstrammer.</img>
</chapter>

<chapter name="Espalierformer">
<b>Espalierformer</b> se <sp>Frugttræformers
Tildannelse og senere Beskæring</sp>.
</chapter>

<chapter name="Etiketter">
<b>Etiketter</b> eller Navnemærker forarbejdes i
Reglen af Træ, Zink eller Porcelæn og kan enten
være indrettede til at stikke i Jorden eller hænge
paa Planten. Paa Træetiketten udgnider man et
tyndt Lag hvid eller gul Oliefarve og skriver
Navnet derpaa med en temmelig blød Blyant. Paa
Zinketiketten skrives med en særegen Slags Blæk,
efter at Zinkpladen først er behandlet med
Saltsyre, hvad der giver den et mat, hvidligt
Udseende. Zinketiketter er mere holdbare end
Træetiketter, men Skriften bliver dog paa Friland,
hvor de almindeligst anvendes, vanskelig at læse
efter nogle Aars Forløb. Flade Glashylstre, hvori
en Seddel med paaskrevet Navn kan indskydes, og
derefter tilproppes, kan ogsaa bruges. E. af smalle
Blystrimler, som ved Hjælp af
Nummererings-Tangen (s. d. A.) forsynes med Tal, egner sig godt
for Planteskoler, navnlig ved Planteforsendelser.
Porcelænsetiketter med indbrændte Navne er de
mest holdbare og lettest læselige, men ogsaa
betydelig dyrere end Zink- eller Træetiketter.
L. H.
</chapter>

<chapter name="Etiolement">
<b>Etiolement</b> se <sp>Blegsot</sp>.
</chapter>

<chapter name="Eucalyptus">
<b>Eucalyptus</b> (Myrtaceæ). De talrige til denne
Slægt hørende Arter er paa et Par Undtagelser nær
alle hjemmehørende i Australien og dyrkes som
Koldhusplanter hos os. Det er store,
hurtigvoksende, stedsegrønne Træer, hvis Stammer i deres
Hjemstavn afgiver et udmærket Gavntræ.
Bladene er tykke, læderagtige, hele, paa Grund af
Stilkens Snoning ofte kantstillede, samt paa unge
Planter sædvanlig anderledes formede end paa
ældre. De fleste og særlig E. Globulus har
aromatisk lugtende Blade, som Følge af Indhold af
ætherisk Olie. Blomsterne er smaa og i Reglen hvide
eller gule. <sp>E. citriodora</sp> Hook. har smalle,
citronduftende Blade. <sp>E. Globulus</sp> Labill.,
Febergummitræ (d.), Blaagummitræ (n.), som er den
almindeligst dyrkede Art, har som ung modsatte,
korte, siddende, oval-hjerteformede Blade, der
ligesom hele Planten er smukt blaagraa. Paa ældre
Planter er Bladene lange, stilkede, spredte og
seglformede. Anvendes foruden som Koldhusplante
ogsaa til Udplantning om Sommeren i Grupper.
<sp>Kultur:</sp> E. formeres ved Frø, som saas om
Foraaret i Potte, i Bænk eller i et halvvarmt Hus.
Det spirer villigt, og naar de unge Planter er
tjenlige dertil, sættes de enkeltvis i smaa Potter og
behandles som andre unge Koldhusplanter. Ved de
følgende Omplantninger anvendes en kraftig,
nærende Jord. Naar E. Globulus skal anvendes til
Udplantning, tiltrækkes aarlig unge Eksemplarer,
som først udplantes i deres andet Leveaar.
G. B.
</chapter>

<chapter name="Eucharidium">
<b>Eucharidium</b> (Onagraceæ). <sp>E. concinnum</sp>
Fisch. & Mey., Nordamerika, enaarig
Sommervækst, anvendelig til Blomsterbede, Rabatter og
Indfatning, 25-30 cm, purpurrøde Blomster;
Juni-Juli. <sp>E. c. grandiflorum</sp> har større,
smukkere Blomster. <sp>E. c. g. album</sp>, hvid, <sp>E. c. g.
roseum</sp>, rosenrød. <sp>Kultur:</sp> Saas i
April-Maj paa Voksestedet, udtyndes til 15 cm Afstand.
Ynder let, muldet Jord. Frøets Spirekraft 2 Aar;
Spiring i Løbet af 2 Uger.
L. F.
</chapter>

<chapter name="Eucharis">
<b>Eucharis</b> (Amaryllidaceæ), Varmhusplante. <sp>E.
amazonica</sp> Lindl. (E. grandiflora Planch.),
Ny-Granada. Er en værdifuld og med Rette skattet
Plante. Blomsterstænglen bærer i Spidsen 5-7
prægtige, ren hvide, anselige Blomster, med
grønlige Kronspidser og med fin — om end svag —
Duft. Den blomstrer navnlig om Vinteren og
anvendes dels til Afskæring, dels som Potteplante.
<sp>Kultur:</sp> Formering sker ved Sideløg, der
fraskilles ved Omplantning af ældre Løg; de maa
helst være forsynede med i det mindste eet Blad
og plantes enkeltvis i smaa Potter samt anbringes
paa Undervarme i Formeringshuset eller i en varm
Bænk eller Bakke, dog helst det første, sammen
med de ældre Løg. Undervarmen maa
vedligeholdes, og Omplantning i større Potter maa, om
fornødent, foretages. De maa helst ikke
omplantes ret ofte og forblive paa samme Plads — helst
i et lyst Formeringshus paa en mild Undervarme
— da de er ømtaalige baade for hyppige
Omplantninger og Pladsforandringer. Blomstring vil som
Regel indtræde i Novbr.-Decbr., men for øvrigt
blomstrer de ofte et Par Gange om Aaret, naar
man ikke rører for meget ved dem. Efter
Afblomstringen holdes de lidt i Hvile, dog ikke helt
tørre. Der sprøjtes under hele Kulturen og
skygges temmelig meget om Sommeren; i
Vækstperioden vandes af og til med flydende Gødning.
Jordblanding: Hovedsagelig Græstørvjord, Sand og lidt
Sod. Sunde Planter angribes ikke meget af Thrips,
men sker det, maa Sæbevadsk benyttes saavel
derimod som mod hvide Uldlus, der ogsaa kan
hjemsøge dem.
M. H.
</chapter>

<chapter name="Euchlæna">
<b>Euchlæna</b> (Gramineæ) (Reana). <sp>E. luxurians</sp>
Durieu, Meksiko, fleraarig Græsart, men dyrkes
lettest som enaarig; anvendelig til Bladgrupper og
som fritstaaende, c. 130 cm. <sp>Kultur:</sp> Saas i
Marts-April i kold Bænk, udplantes sidst i Maj med
60-75 cm Afstand. Fordrer næringsholdig Jord og
varmt Voksested samt frostfri Overvintring.
L. F.
</chapter>

<chapter name="Eucnide">
<b>Eucnide</b> (Loasaceæ) (Syn. Mentzelia),
Koldhusplante. <sp>E. bartonioides</sp> Zucc., Meksiko, lav,
enaarig Plante med nedliggende, i Spidsen
opadbøjede Sideskud, der er skøre og ligesom Bladene
forsynede med stive Haar; Blomsterne er gule.
<sp>Kultur:</sp> Formering ved Frø, der saas i April
eller Maj; Frøskaalen sættes i Varmebed; det
spirer i Løbet af et Par Uger. Planterne prikles
derefter, plantes i Stiklingpotter, naar de er
tjenlige dertil, og omplantes senere i 12,5-15 cm
Potter. De maa have rigelig Luft og ikke holdes
for varmt. 3-4 Maaneder efter Udsæden
indtræder Blomstringen. Jordblanding: Varmebedsjord,
Græstørvjord, Bladjord og Sand.
P. F.
</chapter>

<chapter name="Eucomis">
<b>Eucomis</b> (Liliaceæ), Pragthyacinth.
Koldhusløgvækst fra Kap af et ganske ejendommeligt
Udseende. Blomsterstanden er en høj, opret
gennemvoksende Klase. De enkelte Blomster er grønne
med brune Pletter. <sp>E. punctata</sp> L., sort
punkteret paa Blade og Blomsterstængel. <sp>E.
undulata</sp> Ait., stærkt bølgede Blade. <sp>Kultur:</sp> E.
formeres ved Sideløg (Frøformering er meget
langsom), omplantes om Efteraaret i en sandblandet,
kraftig Varmebedsjord og vandes sparsomt om
Vinteren; efter Afblomstringen, i Juni, kan man
med Fordel udplante dem paa en solrig Rabat og
derfra indplante dem om Efteraaret.
F. E.
</chapter>

<chapter name="Eulalia">
<b>Eulalia</b> (Gramineæ). <sp>E. japonica</sp> Trin.
(Miscanthus sinensis Anders.), fleraarigt Græs fra
Østasien. Varieteterne: <sp>E. gracillima</sp> med
smalle, brogede Blade. <sp>E. vittata</sp> med hvide
Længdestriber og <sp>E. zebrina</sp> med hvide og
grønne Tværbaand er især meget dekorative
Planter, om Vinteren i Koldhuset, om Sommeren i
Blomstergrupper eller lignende. <sp>Kultur:</sp>
Formeringen foretages lettest ved Deling. Ved
Frøformering vender de brogede Former tilbage til
den grønne Stamform. E. fordrer en kraftig, porøs
Jord. E. zebrina kan kultiveres som Staude
under gode Forhold og med omhyggelig Vanding og
Dækning. Jorden maa ikke være for vaad om
Vinteren.
G. N. B,
</chapter>

<chapter name="Euonymus">
<b>Euonymus</b> (Celastraceæ), Benved, haardføre
Buske. Med Undtagelse af de to sidstnævnte er de
herhen hørende Arter mellemhøje eller høje Buske
med mere eller mindre bredt lancetformede, indtil
ovale Blade, smaa, uanselige, grønlige eller
brunlige Blomster, og hvad der er deres Hovedpryd,
om Efteraaret ejendommelige fire- eller femfurede,
oftest smukt røde Kapsler, som aabner sig og lader
de stærkt orange- eller mønjerede Frø til Syne.
— <sp>E. alata</sp> Thunb., Japan, Kina, mellemhøj
Busk med firkantet-vingede Grene. Kapslen
purpurrød. — <sp>E. atropurpurea</sp> Jacq.,
Nordamerika, mellemhøj Busk. Kapslen dybtfuret,
skarlagenrød. — <sp>E. europæa</sp> L., almindelig
Benved, Europa, Asien, ogsaa vild i Danmark; høj
Busk med firkantede, grønlige Grene og oftest
meget talrige, røde Kapsler, Bladene ofte om
Efteraaret pragtfuldt røde. Af Varieteterne har <sp>E.
e. fr. atropurpureo</sp> mørkerede og <sp>E. e. fr.
coccineo</sp> smukt skarlagenrøde Kapsler. Af
danske Varieteter med smukke, afvigende
Frugtfarver kan endvidere nævnes: <sp>E. e. fr. carneo</sp>
(Hørsholm) med kødfarvede og <sp>E. e. fr. roseo</sp>
(Hørsholm) med mørkrosenrøde Frugter. — <sp>E.
latifolia</sp> Scop., Sydeuropa, Orienten, høj, smuk
Busk med meget store, femvingede, karminrøde
Kapsler. — <sp>E. verrucosa</sp> Scop., Mellemeuropa,
Orienten, lav eller mellemhøj Busk med ru, stærkt
vortede Grene. Kapslen uanselig, gulrød. — <sp>E.
nana</sp> Bieb., Kaukasus, ganske lav Busk med
smalle, linieformede, mørkegrønne, næsten
stedsegrønne Blade. — <sp>E. radicans</sp> Sieb. & Zucc.,
Japan, en smuk lille, til Dels nedliggende Busk,
der ogsaa undertiden kan ranke sig smukt op i en
anden nærstaaende Busk, med smaa, ovale,
stedsegrønne, blanke Blade. Af denne er følgende
brogetbladede Varieteter især værdifulde: <sp>E. r. fol.
argenteo variegatis</sp> med hvidbrogede, <sp>E. r.
fol. argenteo-marginatis</sp> med
hvidrandede, <sp>E. r. fol. roseo-marginatis</sp> med
hvid- og rødrandede Blade.
A. B.

<sp>Anvendelse:</sp> Af E. har E. europæa størst
Værdi. Den kan anvendes paa Steder med fuldt
Sollys og i stærk Halvskygge, er uundværlig i
Grupper med Sirfrugter og ved Løvfaldstid meget
dekorativ som fritstaaende. Til sidstnævnte Brug
maa helst tre eller flere Varieteter, dels
buskformede, dels stammede Eksemplarer, med afvigende
Frugtfarver plantes sammen. E. latifolia er en
smuk Art og kan anvendes som E. europæa, de
andre løvfældende hører nærmest hjemme i
Busketter. E. nana og Varieteterne af E. radicans
anvendes paa Stenpartier i Smaagrupper eller som
Bunddække i Halvskygge paa beskyttet Plads.
<sp>Kultur:</sp> E. formeres ved Frø og ved Aflægning.
Varieteterne og de fremmede Arter tillige ved
Okulation eller Podning paa E. europæa. Frøet
saas om Efteraaret straks efter Modning eller
indslaas et Aar i Grus ligesom Cratægus, saas da
næste Efteraar og spirer det følgende Foraar. E.
europæa prikles som enaarig i 5 Rækker paa 1,20
m brede Bede, staar 2-3 Aar og udplantes om
Foraaret i Rækker med 60 cm Afstand, hvorefter
de kan okuleres i Aug. eller podes næste Foraar
eller ogsaa nedskæres for at give fyldigere Buske
eller et enkelt stærkt Skud til Underlag for
Forædling i Stamhøjde. De indstudses i Roden ved
Omplantningen. E. nana og E. radicans med
Varieteter formeres ved Stiklinger under Glas eller
ved Grene, som har dannet Rødder paa Friland.
<sp>Sygdomme</sp> se Snareorme.
J. B.

<sp>Euonymus for Koldhus</sp>. <sp>E. japonica</sp>
Thunb., Japan, er en meget almindelig, til
Dekorationsbrug og Afskæring særlig egnet
Koldhusplante, som paa gunstige Steder kan dyrkes paa
Friland. Den har stedsegrønne, glatte, ovale Blade;
Blomsten er hvid, men kommer sjældent frem hos
os. Af de mange Varieteter maa især nævnes:
<sp>macrophylla</sp>, storbladet E., med sine hvid-
og gulbrogede Former, endvidere <sp>microphylla</sp>,
finbladet E., hvis hvidbrogede Form er <sp>E.
pulchella</sp>. <sp>Kultur:</sp> Formeringen sker ved
Aflæggere eller bedre ved Stiklinger, som skæres
med »Hæl«, ved at pode (kopulere) de
brogetbladede Varieteter paa E. jap. opnaas smukke
Planter i f. Eks. Stamform; Stiklingerne stikkes
om Efteraaret i sandblandet Jord. E. ynder
kraftig, næringsrig Jord. Anbringes til
Dekorationsbrug paa Friland om Sommeren, overvintres
frostfrit og luftigt i Koldhuset.
Edv. B.
</chapter>

<img>Eucomis punctata.</img>

<chapter name="Eupatorium">
<b>Eupatorium</b> (Compositæ), Koldhusplanter;
urteagtige, indtil 1 m høje Buske med modsatte,
lancetformede Blade og talrige Blomsterkvaster i
Endeskuddene hen paa Efteraaret. <sp>E. coelestinum</sp>
L. (Conoclinium c.), Nordamerika, blaa Blomster.
<sp>E. ianthinum</sp> Hemsl., Meksiko, lilla
Blomster. <sp>E. riparium</sp> Rgl., Meksiko, hvide
Blomster. <sp>E. Weinmannianum</sp> Rgl., Meksiko,
hvide Blomster. E. benyttes dels som
Dekorationsplanter og dels til Afskæring. <sp>Kultur:</sp>
Formeres ved Stiklinger af bløde Skud, som stikkes
om Foraaret, eller ved Frøudsæd. Efter
Roddannelsen plantes de hver i sin Potte i god, nærende
Varmebedsjord og anbringes i kold Bænk. De
omplantes efterhaanden som de vokser til, og Jorden
gøres kraftigere for hver Omplantning. Naar
Kulde og Fugtighed nødvendiggør det, sættes de i
Hus, hvor de maa anbringes paa lys og luftig
Plads, hvorimod de, hvad Temperaturen angaar,
ikke gør Fordring paa andet end et frostfrit
Lokale. Blomstringen finder Sted i Efteraars- og
Vintermaanederne.
G. N. B.

<sp>Eupatorium for Friland</sp>. <sp>E.
ageratoides</sp> L., Nordamerika, Staude, 60-130 cm.,
renhvide Blomster i Aug.-Septbr. <sp>E. aromaticum</sp>
L., Nordamerika, Staude, 80-120 cm., hvidlige
Blomster i Sepbtr.-Oktbr. <sp>E. cannabinum</sp> L.,
Hjortetrøst, Europa, Asien, Staude, 70-130 cm,
rødlig-purpur Blomster i Juli-Septbr. <sp>E. c.
albiflorum</sp>, hvid. <sp>E. purpureum</sp> L.,
Nordamerika, Staude, 1-2,50 m, rødlig-purpur
Blomster i Septbr.-Oktbr. Disse E. dyrkes for
Blomsternes Skyld, som afgiver et godt Buketmateriale.
Er ogsaa anvendelige som Rabat- og Busketplanter
i store Haver. <sp>Kultur:</sp> Formeres ved Deling
om Foraaret. Ynder halvskygget, noget fugtigt
Voksested.
L. F.
</chapter>

<chapter name="Euphorbia">
<b>Euphorbia</b> (Euphorbiaceæ) omfatter baade
enaarige og fleraarige, urteagtige og træagtige, ofte
kaktuslignende, med Mælkesaft forsynede Arter,
som er hjemmehørende snart i varme og snart i
tempererede Egne. Af Væksthusarter maa nævnes:
<sp>E. fulgens</sp> Karw., (jacquiniiflora Hook.),
Meksiko, en c. 2 m høj Busk, der om Vinteren har
talrige, med skarlagenrøde Brakteer forsynede
Blomster, der sidder enkeltvis eller tre sammen i
Bladhjørnerne paa den øverste c. 30 cm lange Del af
Stængelen. Egner sig til Afskæring og Espaliering
paa Murene i et varmt Hus. <sp>E. meloformis</sp>
Ait., fra Sydafrika, ligner i Vækst en Melocactus
og har uanselige, grønne Blomster. <sp>E.
pulcherrima</sp> Willd, se Poinsettia. <sp>E. resinifera</sp>
Berg fra Marokko har bladløse, firkantede, tykke,
saftfulde, kaktuslignende, tornede Grene med smaa,
gule Blomster. <sp>E. splendens</sp> Bojer,
Madagaskar, er en meget forgrenet, træagtig, indtil 3 m
høj Plante med tornede Grene. Blomsterstandene
fremkommer i Bladhjørnerne næsten hele Aaret,
men særlig om Foraaret. Blomsterne er forsynede
med skarlagenrøde Brakteer. Egner sig godt til
Espaliering i varme og tempererede Huse.
<sp>Kultur:</sp> E. fulgens formeres ved Stikning i
sandblandet Jord paa Undervarme, Stiklingerne bør
henligge, indtil Snitfladen er tørret. Dyrkes i
varmt Hus, men gives efter Blomstringen nogen
Hvile ved en lavere Temp. og sparsommere
Vanding. Efter Hvilen — c. i Marts — nedskæres
Planterne og omplantes i lige Dele Græstørvjord,
Bladjord og gammel Gødning samt 1/2 Del Grus.
E. meloformis, resinifera og splendens formeres
og dyrkes paa lignende Vis som Kaktus. Af
fleraarige, urteagtige Frilandsarter kan nævnes: <sp>E.
Cyparissias</sp> L., Europa, er en ca. 30 cm høj
Plante med smalle, mørkegrønne Blade og
gulgrønne Blomsterstande. Breder sig stærkt og
taaler Skygge. <sp>E. Myrsinites</sp> L., Sydeuropa, har
nedliggende, c. 50 cm lange Stængler med
tætsiddende, blaagraa, læderagtige Blade og store,
gulgrønne Blomsterstande i Maj-Juni. Dyrkes paa
Stenhøje. <sp>E. palustris</sp> L., Europa, c. 1,5-2 m høj,
dekorativ Plante med brungule Blomsterstande i
Maj-Juni. Plantes paa et fugtigt Sted. <sp>E.
polychroma</sp> Kern. Ø. Eur., former sig som en
tæt c. 40 cm høj Plante med gulgrønne
Blomsterstande i Maj-Juni. <sp>Kultur:</sp> Formeres ved
Deling og dyrkes i almindelig letmuldet Jord.
G. B.
</chapter>

<img>Exacum affine.</img>

<chapter name="Eurya">
<b>Eurya</b> (Ternstroemiaceæ), Koldhus. <sp>E. japonica</sp>
Thunb., Japan, og særlig Varieteterne <sp>latifolia</sp>,
der navnlig er Genstand for udstrakt Kultur i
England, og <sp>angustifolia</sp> er prægtige,
brogetbladede Bladplanter, der har en vis Lighed med en
hvidbroget Euonymus, men er meget finere. De
unge Bladspidser paa den første er nydelig gullig-
eller brunlig-røde af meget smuk Virkning, inden
de ved Modningen gaar over til det ældre Løvs
hvidgule eller dybgrønne Tegning. Ældre
Eksemplarer er højst værdifulde Dekorationsplanter til
Koldhuset. <sp>Kultur:</sp> Formeres ved Stiklinger
paa Undervarme og trives godt i kraftig Jord,
bestaaende af Blad- og Markjord samt gl. Gødning,
og paa en lidt lys Plads.
M. H.
</chapter>

<chapter name="Euryale">
<b>Euryale</b> (Nymphæaceæ). <sp>E. ferox</sp> Salisb.,
Indien. Enaarig Vandplante med store, kredsrunde,
flydende Blade, som paa Oversiden er mørkegrønne,
paa Undersiden stærkt tornede og mørkerøde.
Blomsten er rødviolet, men ikke meget betydelig.
<sp>Kultur:</sp> Formeres ved Frø, som saas i Febr.-Marts i
flade Skaale, der igen anbringes i en større Skaal
med Vand paa 28° C. og saaledes, at Frøskaalen
kommer lidt under Vand. Denne Udsæd kan
foregaa i Formeringshus eller paa Bænk med rask
Undervarme. Frøplanterne sættes i Smaapotter og
senere i meget store Potter eller Træbeholdere i
fed Jord (lige Dele Ukrudtsjord, Markjord, gl.
Gødning og Grus). Beholderne sættes i Bassinet i
Varmhus-Akvariet paa saa dybt Vand, at dette
netop naar lige over Hjertet; Planten sænkes
efterhaanden som den vokser, saaledes, at den til sidst
staar 15-20 cm under Overfladen. E. forlanger
fuldt Lys og 25-28° C., saavel Luft- som
Vand-Temperatur. Frøet maa opbevares i koldt Vand og
paa beskygget Plads.
A. L.
</chapter>

<chapter name="Eurybia">
<b>Eurybia</b> se <sp>Olearia</sp>.
</chapter>

<chapter name="Eurydema">
<b>Eurydema</b> se <sp>Kaaltæge</sp>.
</chapter>

<chapter name="Euterpe">
<b>Euterpe</b> (Palmaceæ), Varmhuspalme med slank,
glat Stamme, der bærer lange, fjerformede, tæt
sammenstillede Blade med linieformede Afsnit. <sp>E.
edulis</sp> Mart., Brasilien, en meget elegant Palme,
hvis Blade danner en ualmindelig smuk Krone.
<sp>Kultur:</sp> se Palmer.
M. H.
</chapter>

<chapter name="Eutoca">
<b>Eutoca</b> (Hydrophyllaceæ) (Syn. Phacelia). <sp>E.
fimbriata</sp> se Cosmanthus fimbriatus. <sp>E. viscida</sp>
Benth., Kalifornien, enaarig Sommervækst,
anvendelig til Blomsterbede, Rabatter og Indfatning, 30-40
cm, meget smukke, mørkeblaa Blomster med hvid
Midte; de fremkommer i stor Mængde i Juli-Aug.
<sp>E. v. albiflora</sp>, hvidlig. <sp>Kultur:</sp> Saas i
April-Maj paa Voksestedet, udtyndes til 15-20 cm
Afstand. Trives i næsten enhver, ikke for fugtig
Jord. God Bifoderplante. Frøets Spirekraft 2-3 Aar;
Spiring i Løbet af 2-3 Uger.
L. F.
</chapter>

<chapter name="Evighedsblomst">
<b>Evighedsblomst</b> se <sp>Immorteller</sp>.
</chapter>

<chapter name="Exacum">
<b>Exacum</b> (Gentianaceæ), Varmhusplante fra
Ostindien. <sp>E. affine</sp> Hook., en nydelig, lav (15 cm
høj), enaarig Plante med ægformede Blade og
talrige purpurblaa Blomster i Febr. <sp>Kultur:</sp>
Formeres ved Frøudsæd paa Varmebed. Frøet er
meget fint, hvorfor det kun lægges oven paa
Jorden og blot trykkes lidt ned; Frøplanterne plantes
senere med stor Forsigtighed, idet man passer ikke
at beskadige Rødderne, i en sandblandet Markjord,
hvortil føjes lidt Tørvebrokker; godt Dræn. Kan
ogssa formeres ved Stiklinger hen paa Efteraaret;
disse maa holdes nær Glasset hele Vinteren.
M. H.
</chapter>

<chapter name="Exochorda">
<b>Exochorda</b> (Rosaceæ), haardføre Buske. <sp>E.
Albertii</sp> Rgl., Turkestan, mellemhøj eller høj Busk,
som ligner efterfølgende Art, men staar tilbage for
den i Værdi som Prydbusk, da den har betydelig
mindre Blomster. <sp>E. grandiflora</sp> Lindl., Kina,
mellemhøj eller høj, paa heldig Vokseplads meget
smuk Busk med æg-lancetformede Blade og i Maj
store, hvide Blomster i lange, oprette Klaser.
A. B.

<sp>Anvendelse og Kultur:</sp> E. hører til de
fine Blomsterbuske, er noget langsomme i Kultur,
men blomstrer ret villigt paa solrig, god Plads med
varm, letmuldet Jord. De formeres ved Frø og
urteagtige Stiklinger af fremdrevne Planter under
Glas, dyrkes de første Aar i Potter eller i
Rammer og overvintres frostfrit. eller godt beskyttede
om Vinteren.
J. B.

E. kan i Norge næppe udholde Vinteren uden i
de sydvestlige Egne.
N—k.

<img>Exochorda grandiflora.</img>
</chapter>

<h1>F.</h1>

<chapter name="Fåglar">
<b>Fåglar</b> (s.) se <sp>Fugle</sp>.
</chapter>

<chapter name="Fångstgördlar">
<b>Fångstgördlar</b> (s.) se under
<sp>Æblesnudebillen</sp>.
</chapter>

<chapter name="Faaregødning">
<b>Faaregødning</b> indeholder ifølge E. Wolff i pCt.:
<table>
<td><td c>Vand.<td c>Kvælstof.<td c>Fosforsyre.<td c>Kali.
<td>Fast Gødning<td c>65<td c>0.55<td c>0.31<td c>0.15
<td>Urin<td c>87<td c>1.95<td c>0.01<td c>2.26
</table>

Den faste Gødning er forholdsvis tør, idet den
indeholder dobbelt saa mange pCt Tørstof som
Kogødning. Den kan derfor opsuge saa godt som al
den kvælstof- og kalirige Urin, og da de faste
Gødningsboller ved at hindre tæt Sammentrædning
letter Luftens Adgang til Gødningsbunken, kommer
den kvælstofrige F. let i stærk Gæring og tager
Varme. Den almindelige Opbevaring under Dyrene,
der træder Gødningen godt sammen, er derfor
heldig, idet Gæringen og det dermed følgende Tab
saaledes modvirkes. Den varme, hidsige F. egner sig
bedst for Lerjord og til Afgrøder, som helst skal
give en stor Bladfylde; til Sandjord gødes lidt og
tit, for ikke at brænde Afgrøden. I forraadnet
Tilstand er F. anvendelig til Kulturer i Potte og
Bænk, og hertil kan den ogsaa anvendes i frisk
Tilstand, opløst og opslemmet i Vand.
N. A. H.
</chapter>

<chapter name="Faareleger">
<b>Faareleger</b> se <sp>Armeria</sp>.
</chapter>

<chapter name="Faba vulgaris">
<b>Faba</b> <sp>vulgaris</sp> se <sp>Valsk Bønne</sp>.
</chapter>

<chapter name="Fabiana">
<b>Fabiana</b> (Solanaceæ). <sp>F. imbricata</sp> Ruiz
& Pav., Koldhusplante fra Chili. En 1-2 m
høj Plante med smaa,
stedsegrønne,
naaleformede, tætsiddende
Blade og i Maj
talrige nydelige, hvide
Blomster, der sidder
enkeltvis i Enden af
Skuddene. <sp>Kultur:</sp>
Formeres ved
Stiklinger om Foraaret af
unge, faste Skud, som
stikkes i sandblandet
Bladjord og sættes paa
et halvvarmt
Varmebed. F. er let at
kultivere og trives bedst
i sandblandet Løv- og
Græstørvjord; i
Vækstperioden vil Vanding
med Gødningvand
være gavnlig. F.
fordrer Sol og anbringes
paa Friland om
Sommeren; overvintres i
Koldhuset.
Edv. B.

<img>Fabiana imbricata.</img>
</chapter>

<chapter name="Fabræa">
<b>Fabræa</b> se
<sp>Vildlingsvamp</sp>.
</chapter>

<chapter name="Faciation">
<b>Faciation</b> se
<sp>Misdannelser</sp>.
</chapter>

<chapter name="Fagus">
<b>Fagus</b> (Cupuliferæ),
Bøg (d.), Bok (s.),
haardføre Træer. <sp>F.
ferruginea</sp> Ait.,
Nordamerika. Et i sin Hjemstavn meget højt, hos
os kun lille Træ, der med sine noget smallere
Blade ligner almindelig Bøg en Del, men er uden
Betydning. — <sp>F. silvatica</sp> L., Alm. Bøg,
Mellemeuropa, Danmark. Et velkendt, meget højt,
her i Landet i Eksemplarer af mindst indtil 42 rn
Højde forekommende Træ. Af de talrige Varieteter
kan følgende fremhæves som værdifulde: <sp>F. s.
aspleniifolia</sp> danner lave, i Vækst og Form
sirligt byggede Træer med meget smukke,
langstrakte, dybt og spidst fjerfligede Blade. <sp>F. s.
atropurpurea</sp>, Blodbøg. Findes her i
Landet i Eksemplarer af mindst indtil 33 m Højde.
Hos forskellige Eksemplarer varierer Løvet i Farve
fra brunrød-grønt til næsten sort. Selvfølgelig er
de mørkestbladede Former de mest værdifulde.
<sp>Atropurpurea pendula</sp> og
<sp>atropurpurea pendula nova</sp> er hængende Former
af Blodbøg, dog af ringe Værdi paa Grund af uskøn
Form. Ogsaa Varieteter med gul- og hvidbrogede
Blade forekommer af alm. Bøg, de fleste af disse
er dog ret værdiløse paa Grund af forkrøblet,
sygelige Udseende, kun <sp>F. s. fol. striatis</sp> (Hartigs
Bøg) roses i Tyskland som et kraftigt voksende
Træ med i Begyndelsen grønne Blade, som snart
efter Løvspring viser sig tegnede med
regelmæssige, fra Hovednerven udgaaende, afvekslende gule
og grønne Striber. <sp>F. s. grandidentata</sp> har
store, groft og skarpt takkede Blade. <sp>F. s.
pendula</sp>, et af vore allersmukkeste Hængetræer. <sp>F. s.
repanda</sp> har meget store, rundbugtede Blade.
Modertræet findes som et mægtigt Træ i Hæsede
Skov ved Gisselfeld.
A. B.

<sp>Anvendelse:</sp> Som den hjemlige Bøg, F.
silvatica, karakteriserer de danske Skove og
bidrager til at gøre vor landskabelige Natur lys og let,
saaledes er den ogsaa de store Parkers smukkeste
Hovedbestand, hvad enten den forekommer i sin
typiske Udvikling med storladne, bløde Linier eller
afgrænset i Partier som Masseplantning. Den
danner en fortrinlig Baggrund for Gruppering med
andre Træarter og for Solitærplanter med afvigende
Former og Farver, og har som yngre Betydning om
Vinteren ved sit visne Løv. Den trives udmærket
i Halvskygge, er vel egnet til Underplantning eller
Udfyldning i ældre, høj Bestand, og den giver en
fast og smuk Hæk. Varieteterne bør staa frit eller
paa fremskudt Plads ved andre Træer. F. s.
atropurpurea hører til de smukkeste store Solitærtræer;
den virker bedst i Forening med lysløvede Arter,
men maa kun anvendes sparsomt. De øvrige
Varieteter bør kunne ses i kort Afstand, og pendula
bør tillige have Omgivelser, som fremhæver dens
ejendommelige barokke Form. <sp>Kultur:</sp> F. silv.
formeres ved Frø, som paa beskyttede Steder kan
saas om Efteraaret. I modsat Tilfælde renses det
godt og overvintres frostfrit paa et ikke for tørt
Sted, hvor Luften efter Omstændighederne kan
cirkulere, og hvor det, hvis det er et større Parti,
jævnligt omrøres omhyggeligt for at forhindre
Skimmel. Mindre Partier kan ogsaa overvintres
indslaaede i tørt Sand i Kasser eller Tønder. Til
Frøbede vælges en Plads med letmuldet, god Jord.
Jorden vintergraves, og saa snart den er bekvem
om Foraaret, graves den atter eller findeles blot,
hvorefter Frøet saas i 7-8 Riller paa 1,20 m brede
Bede med 50 cm brede Gange imellem eller
nemmere bredsaas tyndt paa Bedene. Efter
Bredsaaning tromler man Frøet med en let Haandtromle
eller klapper det for at fæstne det i Jorden og
gøre Bedene aldeles jævne, hvorved Dækningen
lettere udføres og bliver mere ensartet. Frøet
dækkes med et c. 3 cm tykt Lag Jord, som opskovles
af Gangene og Nabobedet. Bøgefrø taber hurtig
sin Spireevne, og der kan være kendelig Forskel
saavel med Hensyn til Tiden, der medgaar til
Spiring, som til det spirede Procenttal, eftersom man
saar tidlig eller sent paa Foraaret. Frø, der har
været opbevaret tørt, spirer sent og meget
uensartet. Det er tilraadeligt at saa Frøet ad 2-3 Gange
med nogen Tids Mellemrum, for at man ikke skal
have den hele Udsæd paa samme Spiringsstadium
og derved udsætte sig for, at en eneste Nats Frost
ødelægger det hele. Er der Udsigt til stærk
Nattefrost, er det nødvendigt at dække de unge Planter
med Granris e. l., særlig naar de staar paa en
Plads, som er udsat for fuld Paavirkning af Luft
og Sol. Planterne prikles rettest som enaarige. De
optages om Foraaret, studses i Roden og prikles i
9, 7 eller 5 Rækker paa 1,20 m brede Bede,
eftersom man vil have dem til at staa 2, 3 eller 4 Aar.
Ved Omskoling, som bedst sker tidlig om Foraaret,
indstudses Rødderne, de tykkeste stærkt; imellem
de senere Omplantninger bør der ikke være over
3 Aar. Blandt Varieteterne giver atropurpurea et
stort Procentantal mere eller mindre ægte Planter
ved Frø. I øvrigt formeres denne saavel som de
andre Varieteter bedst ved Podning under Glas med
Fremgangsmaade som nævnt under Acer. Paa
Friland kan de formeres ved Afsugning paa Stammer,
som er i Vækst i Potte, eller ved Triangulering
(se Forædling) paa unge, udplantede Stammer,
enten om Foraaret lige ved Løvspring eller lige naar
Planterne har afsluttet den første Længdevækst.
Podekvisten maa være stærkt, enaarigt Træ eller
ogsaa have toaarigt Træ ved Basis. Ved Podning
i Hus er de unge Planter ømtaalige for Luft og
Sol, og de maa derfor passes meget omhyggeligt
med Skygge, opbindes og vænnes langsomt til
Luften. Naar de unge Skud ud paa Foraaret har
opnaaet tilstrækkelig Fasthed, og Luften er varm,
udplantes Planterne, helst en Graavejrsdag, i
Rammer, hvor de kan skygges den første Tid, men
forbliver ellers urørte i 1-2 Aar, hvorefter de
omplantes. F. silvatica trives bedst i god, kraftig,
lermuldet, kalkholdig Jord og paa en Plads, som
har Læ fra andre Plantninger og dæmpet, lidt
fugtig Luft. Paa saadanne Steder faar den høje, glatte
og lyse Stammer, medens den paa Steder med
stærkt gruset eller stiv, leret Bund og høj, tør
Luft faar mossede Stammer, tungere, trykket eller
forkrøblet Vækst, og paa lave, sumpede Steder lider
den i de yngre Aar ofte af Frosttaage. Skønt den
i streng Forstand ikke er vindhaard, kan den ved
Masseplantning og især ved Mellemplantning af i
Ungdommen hurtigvoksénde Planter, som Lærk,
Gran, Ahorn o. s. v., bringes frem paa udsat
Plads, naar Jorden egner sig for den, men fjerner
man i en senere Alder de yderste Træer paa
saadanne Steder, gør man i stor Omkreds ubodelig
Skade for de andre.
J. B.

F. silvatica og F. silvatica atropurpurea trives
godt i de norske Kystegne helt til Inderøen i
Nordre Trondhjems Amt. Paa Steder med barskt
Indlandsklima og i Nordland trives de mindre godt.
N—k.
</chapter>

<chapter name="Fallugia">
<b>Fallugia</b> (Rosaceæ) <sp>F. paradoxa</sp> Endl.,
Nord-Amerika. En lille Busk af noget strittende Vækst
og med kileformede fjerfligede Blade, som er
filtede paa Undersiden. Blomsterne hvide med 5
Kronblade, minder om Dryas, som Fallugia ogsaa
staar meget nær. <sp>Kultur:</sp> Formeres ved
Frøudsæd. Plantes paa Stenhøj.
A. L.
</chapter>

<chapter name="Familieavl">
<b>Familieavl</b> se <sp>Frøavl</sp>.
</chapter>

<chapter name="Fangbælter">
<b>Fangbælter</b> se under <sp>Æblesnudebillen</sp>.
</chapter>

<chapter name="Farfugium grande">
<b>Farfugium</b> <sp>grande</sp> se <sp>Ligularia
Kæmpferi</sp>.
</chapter>

<chapter name="Farve, Jordbundens">
<b>Farve,</b> <sp>Jordbundens</sp>. Hovedmængden af
Jordbestanddelene, Kaolin, Kvarts samt Kalksaltene
er farveløse, men paa Grund af de enkelte
Smaadeles Finhed tilbagekaster disse Jordbestanddele
Lyset fuldstændig, og synes derfor hvide. — Det
er særlig Muldstoffer og Jærnforbindelser, der
giver Jorden F. Muldstofferne giver Jorden en
brunlig, i vaad Tilstand en graalig til sort F. Disse F.
træder naturligvis des stærkere frem, jo mere
muldholdig Jorden er. Den samme Muldmængde farver
Sandjord langt stærkere end Lerjord. Allerede ved
et Humusindhold af 1/4-1/2 pCt. antager Sandjord i
fugtig Tilstand en tydelig graalig F., 2-4 pCt.
giver den en dybgraa, og 5-10 pCt. Humus en
næsten sort F. — Jærnforbindelserne kan give
Jorddelene en blaalig, gullig, rødlig eller brunlig F. Den
blaalige F. skyldes de giftige Jærnforilteforbindelser
og træffes kun i Jordlag, til hvilke Luften ikke
eller kun i ringe Grad har Adgang. Den gule
og røde F. skyldes særlig Jærntveilte og den brune
F. Jærntveiltehydrat eller Jærntveiltesilikater. I
Lighed med, hvad der er meddelt om
Humusfarvningen, farver den samme Jærnmængde Lerjord og
Sandjord ulige stærkt. Den sidste kan være stærkt
rødfarvet ved et Indhold af blot 1 pCt. Jærntveilte,
medens rødfarvede Lerjorder ofte indeholder 5-10
pCt. Jærnforbindelser
H. C.
</chapter>

<chapter name="Farvelære">
<b>Farvelære.</b> Da det i Havebruget nærmest er
Farvernes Sammenstilling, der har Interesse, skal den
øvrige Del af den almindelige Farvelære her kun
belyses ved ganske kort at fremsætte de
Resultater, som Videnskaben har naaet. Alt i Naturen
er farveløst. Farve er kun til Stede som en
Lysvirkning i vort Øje ɔ: Farve er en Lysvirkning,
fremkaldt ved, at Lysstraaler af forskellig Art
(med forskellig Bølgebredde og
Svingningshastighed) træffer Øjet, hvorved der opstaar en
Bevidsthedstilstand, som kaldes Farvefornemmelse eller
Farve. Naar et Legeme f. Eks. viser sig blaat, er
dette altsaa begrundet i, at det optager alle
Lysstraaler i sig undtagen dem, der ved at kastes
tilbage fra eller gaa igennem et Legeme og derefter
træffe Øjet bibringer dette en Farvefornemmelse af
»blaat«; i daglig Tale siger vi, at Legemet er
blaat. Lysstraalerne, som frembringer
Farvefornemmelser, kaldes i daglig Tale Farvestraaler.
Farvestoffer (de tekniske Stoffer, som Maleren
anvender til at bibringe Legemer en bestemt Farve)
er Stoffer af en saadan Beskaffenhed, at de kun
tilbagekaster bestemte Farvestraaler. For at
anskueliggøre Farveteorierne tænker man sig
Farverne systematisk ordnede som Punkter i Rummet,
enten efter deres indbyrdes Ligheder eller
Afvigelser (det naturlige eller psykologiske Farvesystem)
eller efter bestemte Afhængighedsforhold mellem
vore Farvefornemmelser og deres fysiske Aarsager.
Farvestraalerne (det fysiske Farvesystem).
Naturligvis kan saadanne systematiske Ordninger kun
være tænkte, da Farve blot er en Lysvirkning,
men har man de nødvendige Farvestoffer, som
nærmer sig de prismatiske Farver, kan man let ordne
dem efter Systemet. I <sp>det naturlige
Farvesystem</sp> har man 4 Hovedfarver: rødt, gult,
grønt og blaat, og mellem disse ligger der en
Mængde Farvetoner, som danner Overgange fra en
Hovedfarve til en anden. Ordner man nu disse
forskellige Farvetoner i en Cirkel, saaledes at den ene
danner Overgang til den anden, faar man en
Farvekreds (se Fig. 1). Farvekredsen omfatter
imidlertid ikke hvidt, ɔ: det rene hvide Lys og sort ɔ:
den fuldstændige Mangel paa Lys, og heller ikke
de graalige Overgangsformer mellem hvidt og sort.
Disse kan ikke faa Plads i Farvekredsen, da der
findes Overgange fra hvidt og sort ligesom ogsaa
fra de graa Overgangsfarver til enhver af
Farvetonerne i Kredsen. Dette udtrykkes billedligt ved,
at der i Farvekredsens Centrum tænkes oprejst en
lodret Linie, i hvis Endepunkter (se Fig. 2) hvidt,
H, og sort, S, er anbragt. Trækker man nu Linier
fra H og S til alle Punkter i Farvekredsen,
indeholder disse alle de hvide og sorte Farvenuancer
af Kredsens Farvetoner. Faa Linien H til S har
man Overgangene fra hvidt til sort og i Linier
fra Farvekredsen til alle Punkter i Linien HS alle
graalige Farvenuancer. I <sp>det fysiske
Farvesystem</sp> har man 3 Grundfarver: rødt, grønt og
violet; disse er de eneste Farver, som ikke kan
fremstilles ved Blanding af 2 Farvestraaler.
Tidligere antog man fejlagtigt, at rødt, gult og blaat
var Grundfarverne i Spektret. Man kan imidlertid
ikke ved Blanding af disse 3 Farver frembringe
alle andre Farvetoner, derimod kan man ved
Blanding af røde og grønne Farvestraaler frembringe
alle mellemliggende Farver og ligeledes ved
Blanding af grønt og violet alle grønblaa og blaa
Farvetoner. Blander man røde, grønne og violette
Lysstraaler, faar man hvidt. Til enhver Straaleart
svarer der altid en anden, som, naar den blandes
med den i et bestemt Mængdeforhold, giver hvidt;
saaledes forholder røde og grønblaa Farvestraaler
sig, ligeledes blaa og orange o. s. v., det vil sige,
at disse Farver udfylder hinanden til hvidt, og de
kaldes derfor komplementære. I Farvekredsen er
Farverne stillede saaledes, at de komplementære
Farver staar diametralt modsat hinanden.

<table>
<td c>rødt<td c>orange<td c>gult<td c>gulgrønt<td c>grønt
<td c>grønblaat<td c>blaat<td c>indigo<td c>violet<td c>purpur
</table>

Naar her tales om Farver og Farveblandinger,
tænkes udelukkende paa de prismatiske (Spektrets)
Farver og Blandinger af Spektrets Farvestraaler,
derimod ikke paa de forskellige tekniske
Farvestoffer. Efter Arten af den Farvefornemmelse, som
de forskellige Farvetoner frembringer, deler man
ogsaa Farverne i varme eller aktive Farver og
kolde eller receptive (passive) Farver. Varme
Farver er: rødt, orange, gult, gulgrønt og alle
mellemliggende Farvetoner, kolde Farver er: blaat,
indigo, violet. Grønt og purpur ligger midt
imellem de varme og kolde Farver. Hvidt henføres til
de varme Farver, sort til de kolde. I Farvekredsen
er blaa den koldeste, orange den varmeste Farve.
Alle Farver bliver varmere, jo mere Lys (hvidt)
de indeholder, og koldere, jo mindre Lys de
indeholder: en lysered Farve er altsaa varmere end en
mørkerød, ligesom en lyseblaa er varmere end en
mørkeblaa. Ligeledes betegnes den grønne Farve
varm, naar den har Tilsætning af gult, og kold,
naar den har optaget blaat. De varme Farver
virker oplivende, de kolde beroligende. Anvender
man en varm Farve over for en kold, synes den
varme altid endnu varmere, den kolde endnu
koldere.

Vil man nu sammenstille Farverne, er der især
to Forhold at tage Hensyn til, nemlig
Farvekontrast, som er den Forandring, der foregaar med to
Farver, der betragtes Side om Side, og
Farveharmoni, der er den æstetisk tiltalende
Sammenstilling af Farverne. Kontrasten anvendes til at bringe
Liv i Farvesammenstillinger, Harmonien til at
frembringe Overensstemmelser. Harmonien
forhøjes i Reglen, jo renere Farverne er, altsaa ved
Farver, som afskygger til hvidt eller sort, f. Eks.
lyserødt, mørkerødt o. l., de graa Farvetoner
derimod forhøjer ikke Harmonien. Selv om de
Farver, vi finder i Naturen, i Planter og Blomster,
sjældent er rene, men mer eller mindre iblandede
hvidt, sort og graat, kan man dog godt ved
Anlæg af Blomsterbede, Plantninger og ved
Dekoration med afskaarne. Blomster anvende de
almindelige Farveteorier. Tager man f. Eks. en
Pelargonium zonale, »Henry Jacoby«, som er rød med
purpur, fordrer den altsaa en blaalig grøn Farve,
medens Begonia boliviensis, som er orange med lidt
rødt, staar bedst mod en lidt grønlig blaa.
Clematis Jackmannii, der er blaaviolet, fordrer en
grønlig gul Farve, saaledes som den ofte findes hos
vore Calceolarier; Lobelia Erinus compacta »Kaiser
Wilhelm«, som er mørkeblaa med ganske lidt
violet, fordrer lys orangegult med gulgrønt, hvorfor
den sjældent er en harmonisk Kontrast til
Pyrethrum partheniifolium, som enten bliver for orange
eller for grøn, hvorimod sidstnævnte med sin som
Regel gulgrønne Farve staar bedre til en mere
violet Lobelia-Varietet. Blandt Plantearter af
Perilla, Coleus, Beta findes Varieteter, der har saa
stærkt afskyggede purpur eller røde Farver, at de
nærmer sig sort — disse Farver fordrer altsaa
hvidgrønne Farvetoner, og saa fremdeles.
Saadanne Blandingsfarver, som vi almindeligt træffer
i Naturen, er:
<table>
<td>rosa,<td c>Blanding<td c>af<td>hvidt og rødt.
<td>lysegrønt<td c>»<td c>»<td>hvidt og grønt,
<td>brunt<td c>»<td c>»<td>sort og rødt.
<td>mørkegrønt<td c>»<td c>»<td>sort og grønt,
<td>lysegult<td c>»<td c>»<td>hvidt og gult.
<td>mørkegult<td c>»<td c>»<td>sort og gult.
<td>lilla<td c>»<td c>»<td>hvidt og blaaviolet.
<td>mørk-violet<td c>»<td c>»<td>sort og violet o. l.
</table>

De komplementære Farver for disse er:
<table>
<td c>rosa<td c>brunt<td c>lilla<td c>mørk-violet
<td c>mørk-grønblaat<td c>lys-blaagrønt<td c>mørkegult lys-grøngult
</table>
Fremdeles har vi alle de grønlige, brunlige og
graalige Blandinger. For at lette Farvebestemmelsen
er nedenfor anført et Udtog af hyppigt
forekommende Betegnelser paa forskellige Farver med
dertil hørende Forklaring samt en Farvetavle. De
komplementære Farver danner saakaldte
harmoniske Kontraster, idet de fremhæver hinandens
Egenskaber, naar de staar Side om Side. En
purpurrød Blomst forekommer os saaledes f. Eks.

<img>Fig. 1.</img>

<img>Fig. 2.</img>
større og livligere i Farve, naar den er omgiven
af grønne Blade, end naar den mangler disse, og
samtidig vinder den grønne Farve i Styrke ved at
staa ved Siden af den røde. Hvidt og sort er
ogsaa gode Kontraster, skønt de ikke kan regnes for
komplementære. M. Buffon gjorde den Opdagelse,
at man i Praksis kunde finde den komplementære
Farve til en hvilken som helst Farvetone ved at
anbringe denne paa sort Bund, stirre paa den i
nogle faa Sekunder og derefter kaste Blikket paa
en hvid Flade, hvor den komplementære Farve da
vilde komme til Syne. Øjet forlanger nemlig altid
for at blive tilfredsstillet den komplementære Farve.
Sætter man 2 Farver ved Siden af hinanden, som i
Farvekredsen er adskilte ved 3 Overgangsfarver, f.
Eks. gul og blaa eller rød og blaa, danner de
saakaldte karakteristiske Sammenstillinger. Anbringer
man derimod 2 Farver ved Siden af hinanden, som
i Farvekredsen kun er adskilte indbyrdes ved 1
Overgangsfarve, f. Eks. rødt og gult, blaat og grønt
el. l., virker de disharmonisk, eller som vi i
daglig Tale kalder det, skrigende, og sammenstiller
man 2 Farver, som i Farvekredsen ligger ved
Siden af hinanden, virker de, om just ikke
skrigende, saa dog mindre harmonisk, eller som det
kaldes, karakterløst. Ingen Farve forbliver uforandret
for Øjet, naar den sammenstilles med en anden
Farve, idet de gensidig meddeler hinanden noget af
deres komplementære Farve. Er 2 sammenstillede
Farver komplementære, forekommer de, som
ovenfor omtalt, endnu stærkere, mere intensive, hvilket
er en naturlig Følge af, at de optager deres egen
Farve; purpur og grønt meddeler saaledes hinanden
grønt og purpur, den purpur faar mere purpur
(kompl. til grønt), og den grønne mere grønt
(kompl. til purpur). Anderledes forholder det sig,
naar Farverne ikke er komplementære, som f. Eks.
rødt og gult; den røde faar da en Tilsætning af
indigo (kompl. til gult), og den gule en Tilsætning
af grønblaat (kompl. til rødt), det vil sige, den
røde bliver lidt violet, den gule lidt grønlig;
anbringer vi rødt og blaat sammen, forekommer den
rede lidt orange, den blaa lidt grønlig o. s. v. Et
lignende Forhold finder ogsaa Sted over for sort og
hvidt; anbringer man f. Eks. rødt paa hvid Bund,
synes den ikke nær saa lys som paa sort Bund,
og blaat paa hvid Bund synes mørkere blaat end
paa sort Bund, fordi de begge har optaget sort
(den kompl. Farve) i sig. Dog kan hvidt og sort,
ligesom deres Overgangsfarver, i mange Tilfælde
regnes for neutrale, da de kun afdæmper eller
forstærker Farven uden at tilsætte andre af
Farvekredsens Farvetoner; graat er den mest neutrale
af alle Farver. Skal man i Praksis anvende
disharmoniske og karakterløse Farver, maa man
imellem dem indskyde hvidt, sort, graat eller andre
neutrale Farver, som da borttager den
disharmoniske Virkning, eller ogsaa maa man fremkalde
Harmonien ved at indskyde beslægtede
Farvenuancer, thi Harmonien er for en stor Del betinget af,
at de sammenstillede Farver ved indbyrdes
Kontrast forandrer sig saa lidt som muligt, det vil
sige, bliver mindre rene. De komplementære
Farver samt sort og hvidt i Forbindelse med alle
andre Farver er altsaa saadanne Farver, som
ikke bliver urene ved Kontrasten; graa er neutral.
Konturer (Linier af en anden Farve) mellem de
sammenstillede Farver tjener til at forhøje
Harmonien. Da alle Farver ikke virker med samme
Styrke, maa man endvidere for at opnaa en
harmonisk Virkning af en Farvesammenstilling passe,
at der er det rigtige Forhold til Stede mellem
Styrken af Farverne og Størrelsen af den Flade,
som de indtager i Sammenstillingen. I modsat
Fald vil f. Eks. en enkelt Farve i Sammenstillingen
kunne virke saa stærkt, at den fuldstændig
behersker Øjet til Skade for Farvesammenstillingens
Helhedsvirkning. Nogle Forfattere angiver
Fladeforholdet saaledes: gult 3, rødt 5, blaat og orange 8,
grønt 11, violet 13, citrongult 19, brunrødt 21,
olivengrønt 24, hvilket imidlertid afhænger af
Farvernes Lysning. Dette Forhold er af største
Vigtighed for Havebrugeren, hvad enten det drejer sig
om Blomsterbede, Sammenstillinger eller Valget af
sommer- og høstfarvede Træer og Buske til
Plantninger. Især i mindre Haver ser man ofte
anvendt alt for mange og for stærke Farver i Forhold
til den grønne Hovedfarve. Hyppigst er det de
gule Farver, som anvendes i for stor Mængde, f.
Eks. gulbladede Træer og Buske, Pyrethrum,
Calceolaria o. l., hvilket virker dobbelt uheldigt, da
det samtidig er en disharmonisk Sammenstilling
af Farver. I Naturen kan vi se talrige Eksempler
paa, hvor forsigtigt Farverne skal anvendes, og
samtidig, hvorledes en Mangfoldighed af Farver i
en Sammenstilling kan frembringe Harmoni. Den
grønne Farve i alle dens Farvetoner spiller i
Naturen den største Rolle, den er hverken en kold
eller varm Farve og virker velgørende paa den
menneskelige Organisme. Sammen med rødt
danner den en af de smukkeste og vigtigste
harmoniske Kontraster, som vi støder paa i Havebruget.
Sort spiller en stor Rolle som Mørke, Skygge og i
Farvernes Afskygning, hvidt træffes mest
dominerende i Lyset, og naar Sneen dækker Jorden. Jo
mere Lys en Farve indeholder, desto livligere
stemmer den Sindet. Hvidt virker stærkest, naar man
anvender det over for de passive Farver, ligesom
sort virker stærkest over for de aktive, dog er
hvidt en god Bundfarve for alle andre Farver. En
mat graa, graagrøn eller hvidgrøn Bund, som har
lignende Egenskaber, kan man let skaffe, f. Eks.
til Blomsterbede. Som Mellemfarve er hvidt
ligeledes en af de bedste til at frembringe Harmoni. I
Havebrugslitteraturen omtales Farvelæren hos de
fleste Forfattere, som behandler
Landskabsgartneriet. E. Petzold har udgivet et Specialværk »Zur
Farbenlehre der Landschaft«, Jena, 1853; dog gaar
baade dette og alle Værker fra Tiden før 1890 ud
fra gamle, mindre korrekte Teorier. Af nyere
danske Værker haves Dr. Alfred Lehmanns Bog
»Farvernes elementære Æstetik«.

<sp>Farvetavlen</sp> paa hosstaaende Side
indeholder alle Farvekredsens Farver, gengivne saa lig de
prismatiske Farver som muligt og ordnede i samme
Rækkefølge som i Farvekredsen. Farvetavlen
tænkes anvendt i Praksis til Bestemmelse af Blomsters
og Planters Farve paa den Maade, at man ved at
holde disse hen til Farvetavlen først udfinder,
hvilken Hovedfarve de ligger nærmest, derefter
bestemmer Blandingsfarverne og endelig, om de
ydermere indeholder hvidt, graat eller sort. En
<img></img>

Egenskab hos Planter og Blomster, der ogsaa
spiller en Rolle ved Farvebestemmelsen, er den
Stofkarakter, som Planten eller Blomsten har. Man
har saaledes Plantedele med metallisk Glans, med
fløjlsagtigt, silkeagtigt o. l. Udseende (s. A.
»Overfladefænomener«), der giver disse Plantedele en
lignende Karakter som de Stoffer, man
sammenligner dem med, hvad der nødvendigvis maa tages
Hensyn til for at opnaa en saa nøjagtig Betegnelse
som muligt. Nedenstaaende skematiske
Farvefortegnelse er ordnet alfabetisk, for at man altid let
kan skaffe sig Oplysning om, hvorledes en eller
anden Farve, som man eventuelt støder paa i
Litteraturen el. a. Steder, ser ud. I Farvefortegnelsen er
en Del Farvestoffer tagne med til Hjælp ved
Beskrivelsen, dog kun saadanne, som almindeligt
findes nogenlunde ensartet fremstillede i
Farvehandelen. Søger man f. Eks. himmelblaa, er den
ultramarinblaa med hvidt, og ser man videre efter
ultramarinblaa, er den indigo og blaa, hvilke er 2
Hovedtarver. Sluttelig maa man erindre, at al
Farvebestemmelse over for Planter er underkastet
disses Foranderlighed under de forskellige
Vækstforhold og paa de forskellige Udviklingstrin.
<table>
<td>abrikosfarvet,<td>orange med meget lidt rødt.
<td>absinthgrøn,<td>gullig grøn med meget hvidt.
<td>agatrød,<td>gulrød med lidt brunt.
<td>amarantrød,<td>purpur med brunt.
<td>ametystviolet,<td>klar rødlig violblaa.
<td>askegraa,<td>lysegraa med gullig Tone.
<td>atlaskhvid,<td>hvid med Silkeglans.
<td>aurora,<td>rødorange med lidt hvidt.
<td>azurblaa,<td>= himmelblaa.
<td>berlinerblaa,<td>pariserblaa med lidt hvidt.
<td>biskopviolet,<td>purpur med violet.
<td>bismarkfarvet,<td>lys rødlig brun.
<td>bjærgbrun,<td>mørk rødbrun.
<td>blegrød,<td>rød med meget hvidt.
<td>blodrød,<td>purpur med rødt.
<td>blommefarvet,<td>violet blaa.
<td>bordeauxrød,<td>rød med lidt indigo.
<td>bronzefarvet,<td>gulbrun og hvidt.
<td>brun,<td>rød og sort.
<td>carmoisin,<td>se karmesin.
<td>cendrée,<td>askegraa.
<td>chamois,<td>hvidlig gul med ganske lidt rødt.
<td>chokoladefarvet,<td>brun med ganske lidt indigo.
<td>chromgul,<td>gul m. ganske lidt grønt (kold<br>gul).
<td>cinnober,<td>rød med lidt gult.
<td>citrongul,<td>chromgul m. ganske lidt grønt.
<td>crêmefarvet<td>= flødefarvet.
<td>crimson<td>= karmin.
<td>drap,<td>lys graabrun med ganske lidt<br>blaat.
<td>engelskrød,<td>mørk brunrød.
<td>ferskenfarvet,<td>lys rødlig orange.
<td>flødefarvet,<td>hvid med svagt gulligt Skær.
<td>fraisefarvet<td>= jordbærfarvet.
<td>gemsebrun,<td>mørk gulbrun.
<td>gemsegul,<td>mørk brungul,
<td>gendarmblaa,<td>grønlig indigoblaa.
<td>geraniumrød,<td>skarlagenrød.
<td>graa,<td>hvid og sort.
<td>granatrød,<td>purpur med karmin.
<td>græsgrøn,<td>gullig grøn.
<td>guldgul,<td>glansfuld rødlig gul.
<td>himmelblaa,<td>ultramarinblaa med hvidt.
<td>hortensiarød,<td>lys blaarød.
<td>højrød<td>= cinnober.
<td>ildrød,<td>vermillon med gult.
<td>indiana,<td>gullig kobberfarvet.
<td>inkarnatrød<br>(Granatblomstens<br>Farve),<td>højrød med orange.
<td>isabellafarvet,<td>gulgraa (smudsig gul).
<td>jordbærfarvet,<td>violetrød med hvidt.
<td>kadmiumgul,<td>gul med ganske lidt rødt (varm<br>gul).
<td>kakaobrun,<td>lys chokoladefarvet.
<td>kanariegul,<td>chromgul med ganske lidt rødt.
<td>kapucinerrød,<td>gullig brunrød.
<td>kardinalrød,<td>mørk karmin.
<td>karmesin,<td>karmin med lidt hvidt.
<td>karmin,<td>rød med lidt purpur.
<td>kastanjebrun<br>(Kastanjefrugtens<br>Farve),<td>rødbrun.
<td>kinarosa,<td>kinesiskrød med hvidt.
<td>kinarød<td>= kinesiskrød.
<td>kinesiskrød,<td>gullig rød.
<td>kirsebærrød,<td>purpur med lidt violet.
<td>kobberfarvet,<td>mørkerød orange.
<td>kobolt,<td>grønlig hvidblaa.
<td>kochenille<td>= karmin.
<td>koralrød,<td>cinnober med hvidt.
<td>kornblomstblaa,<td>ultramarin med lidt rødt.
<td>kraprød,<td>karmin med ubetydeligt hvidt.
<td>kødfarvet,<td>hvid med ubetydeligt rødt.
<td>lakrød,<td>cinnober med sort.
<td>laksfarvet,<td>lyserød med gult.
<td>lavendelblaa,<td>lys lilla.
<td>lazurblaa<td>= ultramarinblaa.
<td>lilla,<td>blaalig violet med hvidt.
<td>lyserød,<td>rød med hvidt.
<td>læderbrun,<td>varm gulbrun.
<td>lædergul,<td>varm graagul.
<td>magenta,<td>purpur med lidt violet.
<td>marineblaa,<td>indigo med lidt rødt.
<td>mauve,<td>meget lys hvidgraa med<br>blaaligt Skær.
<td>mælkehvid,<td>hvid med gulligt Skær.
<td>mønje,<td>orange med lidt rødt.
<td>nankin,<td>chromgul med lidt orange.
<td>neapelgul,<td>orangegul med hvidt.
<td>okkerfarvet,<td>gulbrun.
<td>olivenfarvet,<td>graalig gulgrøn.
<td>paillegul<td>= straagul.
<td>pariserblaa,<td>indigo med hvidt.
<td>pariser lakrød,<td>næsten ren rød.
<td>pensée,<td>blaaviolet.
<td>perlemorsfarvet,<td>hvid med Perlemorsglans.
<td>ponceau,<td>cinnober med lidt sort.
<td>porcelænsfarvet,<td>hvid m. Porcelænets Karakter.
<td>portvinsrød,<td>mørk varm purpurrød.
<td>preussisk blaa,<td>= berlinerblaa.
<td>primulagul,<td>hvidgul.
<td>pæonierød,<td>karmin med sort.
<td>raadyrbrun,<td>hvidlig gulbrun.
<td>ribsrød,<td>rød m. ganske lidt gult og sort.
<td>rosa,<td>hvid med karmin.
<td>rosenrød,<td>karmin med hvidt.
</table>
<table>
<td>rubinrød,<td>gennemsigtig purpurrød.
<td>rustfarvet,<td>rødlig gulbrun.
<td>safran,<td>orange med gult.
<td>siskengul,<td>graalig grøngul.
<td>skarlagen,<td>rød med ganske lidt gult.
<td>skiferfarvet,<td>blaasort med lidt rødt.
<td>smaragdgrøn,<td>næsten ren grøn.
<td>smørgul,<td>safrangul med hvidt.
<td>snehvid,<td>næsten ren hvid.
<td>staalblaa,<td>lys graablaa m. Metallets Glans.
<td>staalgraa,<td>lys blaagraa.
<td>stenfarvet,<td>gullig graa.
<td>straagul,<td>lys varm gul (neapelgul med<br>hvidt).
<td>svanehvid,<td>hvid med Stofkarakter som Dun.
<td>svovlgul,<td>hvidgul med svagt grønligt skær (chromgult og hvidt).
<td>søgrøn,<td>klar blaagrøn.
<td>sølvhvid,<td>hvid med graalig Glans.
<td>teglstensfarvet,<td>engelskrød med karmin.
<td>topasgul<td>= vingul.
<td>turkisblaa,<td>ultramarin med lidt grønligt.
<td>ultramarinblaa,<td>indigo og blaat.
<td>umbra,<td>= bjergbrun.
<td>vandblaa,<td>gennemsigtig hvidblaa.
<td>vermillon,<td>rød med gult.
<td>vingul,<td>gennemsigtig lys orangegul.
<td>vinrød,<td>mørk karmin med lidt purpur.
<td>violblaa,<td>mørk lilla med lidt rødt.
<td>vokshvid,<td>gennemsigtig hvid.
<td>æggeblommefarvet,<td>orangegul med hvidt.
</table>

E. G.
</chapter>

<chapter name="Farvesammenstilling">
<b>Farvesammenstilling.</b> Det er ikke muligt at
give faste, blivende Regler for
Farvesammenstillinger, da disse altid vil være paavirkede af den
til de forskellige Tider herskende Smag og Mode
og maa underordne sig denne. Smagen skifter ofte
baade hurtigt og voldsomt; hvad vore Forældre
syntes var smukt og elegant, finder vi undertiden
er Toppunktet af Smagløshed, og hvad vi synes
er Udtrykket for en højt kultiveret Smag, vil vore
Efterkommere maaske betragte som noget
sørgeligt Pjank. Saadan har det været, og saaledes vil
det vedblive at være. Og dog kan der til alle
Tider tales om god Smag og daarlig Smag, om
Skønhedssans og Mangel paa Skønhedssans. Man
maa følge Strømmen, være i Overensstemmelse med
sin Tid og inden for de givne Rammer søge at yde
det bedst mulige; men for at kunne dette maa man
ikke staa uforstaaende over for andre Tiders
Skønhedsidealer, thi uden at have Sans for disse,
kommer man vanskeligt til Forstaaelse af sin Tids
Stræben. Man maa betragte de skiftende Tiders
Skønhedsidealer som en Stræben efter større og
større Skønhed, den aldrig hvilende Længsel efter
det fuldkomne, og drage Lære af det, man ser.

Det er kun saare lidt, man ved om svundne
Tiders Blomsterarrangementer, men de har sikkert
været prægede af deres Tid, af Renæssancens
svulmende Livsglæde, Rokokkoens legende Ynde,
ligesom senere af Empirens stive Sirlighed og den
efterfølgende Tidsperiodes lidt stilløse Borgerlighed,
for derfra at sejle ud i Nutidens underlige Virvar.
Hvorledes Smagen har skiftet i de senere Aar, har
vi alle været Vidne til. Fra de gamle brogede,
runde Buketter og ovale, flade Kranse gik man i
Begyndelsen af 80erne over til de mere fri og
lette Blomsterdekorationer, hvor man i Lighed
med Japanerne søgte at fremhæve hver enkelt
Blomsts særegne Skønhed og Ynde, og idet man
bestandig gjorde Blomsterdekorationerne mere og
mere usammensatte, tillige at opnaa en vis
Linievirkning.

I en lang Aarrække har alle
Blomsterarrangementer været prægede af denne Bestræbelse, men
i den sidste Tid er man, samtidig med at Moden
har kastet sin Kærlighed paa de gamle Møbler
og Kunstgenstande, atter vendt tilbage til de gamle
tunge, brogede Buketter, og det kan ikke nægtes,
at mellem de gamle Møbler og Billeder kan disse,
naar de er udført med Smag og Forstaaelse, virke
overmaade festligt og pragtfuldt.

Hvad nu selve Sammenstillingen af Farver
angaar, da er denne saa nøje bundet til Form og
Forhold, Tid og Smag, at det er meget vanskeligt
at sige, hvad man kan tillade sig, og hvad der er
utilladeligt. Der findes flere Teorier, men de er
alle mer eller mindre værdiløse. Man siger for
Eksempel, at alle Variationer inden for samme Art
harmonerer i Farve, og dette er ogsaa til en vis
Grad Tilfældet, men karmesinrøde og mørkeblaa
Asters klæder ikke hinanden særligt smukt, og lilla
og højrøde Tulipaner er heller ingen
Skønhedsaabenbaring. De højrøde Phlox fremhæver ikke de
lilla, og de gulrøde Pernettianaroser kan ikke godt
forliges med andre røde Roser, og hvordan mon en
Blanding af skarlagen og rosenrøde Pelargonier
vilde tage sig ud?

Det er dog ikke alene Farven, der er det
afgørende, baade Blomsternes Form og hele Plantens
Habitus spiller en stor Rolle. For Eks. klæder de
forskellige Former af Georginer ikke hinanden,
baade Kaktus- og Pompongeorginer taber i
Skønhed ved at stilles sammen. Det samme er
Tilfældet med de gamle og de moderne Roser; ogsaa
kun saare faa af vore Haveplanter harmonerer
med den vilde Flora, og saaledes kunde der
nævnes flere Eksempler. Men selv om der nu er
enkelte Blomster, hvis Farver ikke klæder hinanden,
saa er dog i det store og hele den megen Tale om
Farvesammenstillinger, særlig ude i Haven, ikke
af saa stor Betydning, som man er tilbøjelig til at
tillægge den. Næsten alle Sirbuske, Roser og
Stauder klæder hinanden, og deres brogede
Mangfoldighed smelter som Regel sammen uden
Disharmoni, det neutrale hvide og grønne vil altid virke
nedstemmende, selv om Blomsterfloret er nok saa
overvældende; og desuden staar jo ikke alle
Havens Blomster i Flor paa én Gang. Der er
egentlig kun én Farve, den skinnende højrøde, der
vanskeligt føjer sig ind mellem Forsommerens
Masser af rosa, lilla og blaat. De fleste har sikkert
bemærket, hvorledes de højrøde Pelargonier
misklæder de lilla Syrener, og hvor vanskeligt det er
at faa anbragt de faa højrede Stauder paa en
fordelagtig Maade. Den gamle Teori om
Farvekontrasterne skal man, naar det drejer sig om
Masseplantning, være varsom med at følge. For meget
af »rødt imod hvidt« og »blaat imod gult« kan
let forvandle en Have til en Dyrskueplads, og det
er jo ikke Meningen. — De mange lilla, violette
og purpurrøde Farver, der for Tiden sættes saa stor
Pris paa, er smukkest som afskaarne og kan være
af stor dekorativ Virkning i en gammel fin Stue.
Ude paa Friland kan de undertiden virke mindre
smukt, særlig i Nærheden af røde Bygninger. De
meget omtalte Regnbuerabatter er sikkert et
udmærket Puslespil for engelske Damer, og de røde,
blaa og gule Haver er vist mere opstaaet ved et
Lune, end af virkelig Skønhedstrang.

Det er en Kendsgerning, at det Arrangement,
der er smukt paa et Sted, under andre Forhold kan
virke aldeles miserabelt. Der kan i Virkeligheden
ingen Regler gives, det maa til alle Tider bero
paa den personlige Smag og Forstaaelse. Enhver
Tid har sine Skønhedsidealer, en Tids Stil kan
være ligesom mere udpræget og finere end en
andens, men der er noget smukt i dem alle, og i
hver af dem har Tiden nedlagt noget af sin
Stræben og Skønhedsglæde, og naar vi nu saa
ubarmhjertigt bryder Staven over de gamle Haver med
deres Tæppebede og brogede Træer og Buske, saa
maa vi ikke være blinde for, at den kommende
Slægt vil handle ligesaadan med vore Sten- og
Staudehaver, Vand- og Rosenhaver og i det hele alt
det, som vi syntes var smukt og rigtigt.
J. K. J.
</chapter>

<chapter name="Farvevisse">
<b>Farvevisse</b> se <sp>Genista tinctoria</sp>.
</chapter>

<chapter name="Farvning">
<b>Farvning</b> se <sp>Tørring og Farvning af
Blomster og Græsser</sp>.
</chapter>

<chapter name="Faskiner">
<b>Faskiner</b> se <sp>Vandafledning</sp>.
</chapter>

<chapter name="Fatsia janonica">
<b>Fatsia</b> janonica se <sp>Aralia Sieboldii</sp>.
</chapter>

<chapter name="Fattig Mands Orchidé">
<b>Fattig Mands Orchidé</b> se <sp>Schizanthus
hyb. Wisetonensis</sp>.
</chapter>

<chapter name="Febertræ">
<b>Febertræ</b> se <sp>Eucalyptus Globulus</sp>.
</chapter>

<chapter name="Februar">
<b>Februar</b> se <sp>Oversigt over de
maanedlige Arbejder paa Friland og under
Glas</sp>.
</chapter>

<chapter name="Fedia">
<b>Fedia</b> (Valerianaceæ). <sp>F. cornucopiæ</sp>
Gaertn., Middelhavslandene, enaarig Sommervækst,
anvendelig til Blomsterbede og Rabatter, 15-20
cm, rosa-purpur Blomster i Juli-Aug. <sp>Kultur:</sp>
Saas i April-Maj paa Voksestedet; er meget villig
og nøjsom. Frøets Spirekraft 3 Aar; Spiring i
Løbet af 8-12 Dage.
L. F.
</chapter>

<chapter name="Fendlera">
<b>Fendlera</b> (Saxifragaceæ), haardfør Busk. <sp>F.
rupicola</sp> Englm. & Gray, Colorado, er en
først for faa Aar siden indført, smuk, lav Busk
med smaa, lancetformede Blade og i Juli anselige,
smukke, hvide Blomster.
A. B.

F. er en lille, fintbygget, langsomt voksende
Busk, som kan finde 'Anvendelse i Forgrunden af
Busketter. Den formeres ved Aflægning og
urteagtige Stiklinger under Glas og synes i øvrigt ikke at
frembyde Vanskeligheder ved Dyrkningen.
J. B.
</chapter>

<chapter name="Fenkål">
<b>Fenkål</b> (s.) se <sp>Fennikel</sp>.
</chapter>

<chapter name="Fennikel.">
<b>Fennikel.</b> <sp>Anethum Foeniculum</sp> L.
(Umbelliferæ), fleraarig Køkkenurt fra Sydeuropa.
Frugterne anvendes som Krydderi i Husholdningen,
i Medicinen som Smagskorrigens i Hostemidler og
til veterinært Brug. <sp>Kultur:</sp> Frøet saas tidligt
om Foraaret i 3 Rækker paa 1 m brede Bede, og
Planterne faar en Afstand i Rækkerne af 35-40
cm. Spireevnen bevares i 3 Aar. 1 Gr.
indeholder c. 225 Korn. <sp>Anvendelse</sp> se
Krydderurter.
J. J. H.

<sp>Frøavl</sp> er usikker i Danmark, idet den kun
lykkes i gode Somre, og da vi derfor vanskelig
kan konkurrere med de sydligere Avlssteder, er
der næppe Grund til at paabegynde F. af den. Den
sker i øvrigt omtrent som Avl af Kommen, men
Frøet maa dog skæres af flere Gange. Kulturen
er 3-4aarig.
H. G—m.
</chapter>

<chapter name="Fenzlia dianthiflora">
<b>Fenzlia</b> <sp>dianthiflora</sp> se <sp>Gilia
dianthoides</sp>.
</chapter>

<chapter name="Ferdinanda">
<b>Ferdinanda</b> (Compositæ). <sp>F. eminens</sp> Lag.,
Meksiko, fleraarig, urteagtig Plante, der i
Sommerens Løb kan naa en Højde af 3-4 m. Den er en
ypperlig Dekorationsplante paa en Græsplæne.
Undervarme gives ved at lægge varm Gødning i
Bunden af Bedet; de ægrunde, graafiltede Blade,
der ved Gnidning lugter som Æbler, kan da opnaa
en Længde af 60 cm. <sp>Kultur:</sp> F. formeres
ved Stiklinger om Foraaret paa Varmebed. De
gamle Planter indplantes om Efteraaret og
overvintres i halvvarmt Hus.
F. E.

<img>Ferdinanda eminens.</img>
</chapter>

<chapter name="Ferraria Pavonia">
<b>Ferraria</b> <sp>Pavonia</sp> se <sp>Tigridia Pavonia</sp>.
</chapter>

<chapter name="Fersken">
<b>Fersken.</b> <sp>Prunus persica</sp> Stokes
(Amygdalaceæ) (Persica vulgaris Mill.), Kina.
<sp>Kultur:</sp> Formeres ved Okulation med sovende
Øje, for det meste paa Blomme (St. Julien).
Forædlingen bør om Efteraaret ombindes med
Pergamentpapir, og de etaarige Stammer bør under
uheldige Forhold skærmes med Granris eller
jordhyppes. I øvrigt kan man af F. vel i højere Grad
end af vore andre Frugttræer opnaa gode Resultater
ved Frøudsæd; adskillige Tilfælde afgiver Eksempel
herpaa. Sortsægthed hos Avlen er dog udelukket.
Ferskentræet bør helst plantes noget sent om
Foraaret; hvis det plantes om Efteraaret, maa det gøres
saa tidligt som muligt, og det bør dækkes den
første Vinter. Træet ynder en varm, kalkholdig,
nærende Jord. Man udgraver Rabatten 65-85 cm
dyb og 1,50-2 m bred. Bunden bør stensættes eller
belægges med Skærver og gives Fald udad. Hvis
Rødderne ikke forhindres fra en ubegrænset
Udbredelse i Dybden, vil Følgen heraf ofte vise sig i
gejle, umodne og ufrugtbare Skud. En passende
Jordblanding udgøres af 2 Dele noget leret
Græstørvjord eller Markjord og 1 Del Kompostjord samt
Kalk — 2-4 Liter pr. m<sup>3</sup> Jord. Jorden tilføres
Rabatten lagvis og stampes fast for hvert Lag.
Overfladen holdes dækket med gammel Gødning.
Kalk tilsættes fremtidig hvert 5te Aar. Kalkslam
fra Sukkerfabrikker er ypperligt at anvende, naar
Træet er formet og bæredygtigt. Hvis det nævnte
Fald af Bunden ikke er tilstrækkeligt, maa man
yderligere træffe Foranstaltninger til Afledning af
overflødigt Vand. Man vander, efter at Frugten er
ansat, og efter Stendannelsen, hvis det er
nødvendigt. Naar Jorden er udmagret, kan man give
gammel Hestegødning eller vande med
Gødningvand. I øvrigt vil den omtalte Belægning med
Gødning i det væsentlige afgive tilstrækkelig
Næring. Som Hjælpegødning anbefales det hver
Vinter at udstrø Træaske, 1 Liter til et stort Træ.
Fersken dyrkes ved Espalier, og Vifteformen er den,
der fortrinsvis bør anvendes. Endvidere kan Træet
tildannes i U-Former og som Verrier's Palmette, i
alle Tilfælde med en Afstand af 50 cm mellem
Grenene. Fersken giver ikke villigt Skud fra
gammelt Træ; der bør derfor i givne Tilfælde være
noget ungt Træ at skære tilbage over. Hvad
Beskæringen i øvrigt angaar, henvises til
»Ferskenkultur under Glas«. Pladsen bør være en sydvendt
Væg, men det er endda ikke alle Sorter, der her
kan opnaa fuld Udvikling paa Friland. I Febr.
Maaned, naar Dagmildningen begynder, bør man
skygge for at tilbageholde Blomstringen noget. I
Blomstringstiden dækkes, om fornødent, mod
Nattekulden. <sp>Sygdomme</sp> se Blæresyge, Meldug og
Skjoldlus.
J. J.

<sp>Fersken-Sorter</sp>. <sp>Amsden</sp>. Sidst i
Juli-først i Aug. Fin Bordfrugt, Træet haardført og
meget frugtbart. Espalier mod Syd. <sp>Bredsteds
York</sp>. Midt i Septbr. Stor, fin Bordfrugt,
haardfør, bærer tidligt og godt. Espalier mod Syd eller
Sydøst. <sp>Double Montagne</sp>. Midt i Septbr.
Udmærket, smukt farvet Frugt, fast, smeltende
Kød. Bærer sikkert og godt. Espalier mod Syd.
<sp>Early York</sp> (Rivers). Først-midt i Septbr.
Fin Bordfrugt, haardfør og meget frugtbar; den
angribes ikke let af Blæresyge. Espalier mod Syd.
<sp>Hale's Early</sp>. Midt i Aug. Fin Bord- og
Handelsfrugt. Espalier mod Syd. <sp>Sea Eagle</sp>. Sidst
i Septbr.-først i Oktbr. Stor, smukt farvet Frugt,
fint, smeltende Kød. Espalier mod Syd.
<sp>Nektariner</sp>: <sp>Humboldt</sp>. Sidst i Septbr. Stor,
gul Frugt. Espalier mod Syd. <sp>Lord Napier</sp>.
Først i Septbr. Lille, fin, mørkerød Frugt med lyst
Kød. Espalier mod Syd.
Ø. C.

Tidligt modnende Ferskensorter kan i Norge
dyrkes paa lune Steder i de sydlige Fjordegne, dog
bliver Frugten ikke altid fuldmoden.
N—k.

<sp>Drivning af Fersken i Hus</sp>. Det danske
Klima er ikke rigtig egnet til Frilandskultur af
Fersken, og skønt man jo nok kan faa ret god
Frugt ved en Espaliermur eller et Plankeværk,
maa man sikkert dyrke sine Fersken under Glas
for at erholde virkelig veludviklet og fin Frugt,
i alt Fald for de største Sorters Vedkommende.
Baade de <sp>egentlige Ferskener</sp> — hvis
Overhud er laadden — og <sp>Nektarinerne</sp> med
deres glatte Frugter maa henregnes til de
allerfineste og saftigste Frugter, man har. Ferskenen
med dens nydelige og fristende Udseende har altid
hævdet Førstepladsen, og dyrkes langt mere end
Nektarinen, men den, der en Gang har smagt en
rigtig veludviklet og fuldmoden Nektarin, vil dog
sikkert indrømme, at denne er fuldt saa
velsmagende som hin. Der findes et overordentlig
righoldigt Sortiment af Fersken, og som nogle af de
bedste til tidlig Drivning kan nævnes: <sp>Amsden</sp>
eller <sp>Junifersken</sp>, der har ret lav Vækst,
hvorfor den fordrer mindre Vægplads. Den bliver
ikke gammel, men er rigtbærende og meget tidligt
modnende, nemlig i 5te Maaned efter Drivningens
Begyndelse. <sp>Rivers Early York</sp> har stærk,
sund Vækst, og Træet opnaar en betydelig
Størrelse og Alder, selv om det stadig benyttes til
Drivning; det er tillige en meget rigtbærende Sort.
Den modnes i Drivperiodens 6te Maaned. Endvidere
kan nævnes: <sp>Grosse Mignonne</sp>, <sp>Early
Alexander</sp>, <sp>Waterloo</sp>, <sp>Early
Harper</sp> og <sp>Royal George</sp> samt til noget senere
Drivning <sp>Bredsteds Early York</sp>,
<sp>Golden Eagle</sp>, <sp>Le vainqueur</sp>, <sp>Double
Montagne</sp>, der har en kraftig Vækst og
overordentlig fin Smag, men ikke bliver saa smukt
farvet, samt endelig <sp>Dr. Hogg</sp> og <sp>Barrington</sp>,
der er en stor, fin Sort, vel egnet til at afslutte
Sæsonen med. — Af Nektariner kan anbefales:
<sp>Elrouge</sp>, <sp>Early Newington</sp> og <sp>Lord
Napier</sp>, der er meget frugtbar. I ældre Tider
brugte man til Ferskendrivning de saakaldte
»Kasser«, der var ganske smalle Huse, som laa op
mod en Sydmur, der tjente til Espalier for
Træernes Grene, nu anvendes hellere større lyse og
luftige Huse, enten med Længderetning Øst-Vest,
hvor Drivning skal foregaa meget tidlig, eller
Nord-Syd (almindelige Sadeltagshuse), hvor Drivningen
først begynder i Februar eller senere. Figuren
viser et Rids af et rummeligt Ferskenhus til tidlig
Drivning med den store Glasflade mod Syd. Huset
afgiver Plads til 2 Rækker Træer, hvoraf den ene
er buet stærkt i Formen, for at Solen bedre kan
komme til at skinne paa den Række, der staar
langs Bagmuren. Slige Huse, der anvendes meget i
engelske Privathaver, er meget praktiske i Brugen.
Til senere Drivning kan anvendes almindelige
Sadeltagshuse med Glasflader til Øst- og Vestsiden,
med c. 5 m Længde af Sprosserne. Træerne
plantes da i Husets Ydersider og ledes op under
Glasset i en Afstand af c. 30 cm fra dette, ligesom
Stokkene i et Vinhus. Til Indplantning i Huse
anvendes oftest Træer i Vifteform, og man kan, for
hurtigt at faa en Afgrøde i Huset, godt plante ret
store Træer, naar disse blot er flere Gange
omplantede (f. Eks. hvert andet Aar), og man sørger
for at optage dem meget forsigtigt, saa at alle
Rødderne, saa vidt muligt, kommer med. Man kan
ogsaa anvende sporebeskaarne Snortræer, f. Eks.
tiltrukne i U-Form eller som Kandelaber,
ligesom man i Huse, der er meget høje i Siderne, kan
udplante almindelige Krontræer med passende
Afstand. Espalieret i Husene bør helst laves af
Trælister med ikke for skarpe Kanter, da Grenene
ved at ligge tæt op til en Jærntraad næsten altid
vil blive Saarede og angrebne af Gummiflod.
<sp>Jordbunden</sp> maa være næringsrig, dybt
bearbejdet, kalkholdig og godt drænet. Ofte bruges
det at lægge en Bund af Beton med overliggende
Stenlag under Rabattens 3/4-1 m tykke Muldlag,
for at hindre Rødderne i at gaa for dybt ned i
Leret, men hvor Betingelserne ellers er gode, og
hvor Drivningen ikke skal foretages alt for
tidligt, behøves dette vistnok ikke. Især vil det
sikkert i Handelsgartnerier blive noget kostbart at
drive Fersken, hvor Forholdene gør et saa
besværligt Anlæg nødvendigt. Stiv, kold Ler- og mager
Sandjord (især rødt Sand) er uheldige og bør
undgaas. Ved <sp>Plantningen</sp> sørger man saa vidt
muligt for at brede Rødderne godt ud til alle
Sider og ikke dække Hullerne til med særlig
gødningsholdig Jord — hele Rabatten maa helst være
jævnt blandet. Som Tilsætninger ved Rabattens
Anlæg maa særlig anbefales Benmel eller groft
knuste Ben samt Kalkaffald, hvorefter man Aar
for Aar paafører Staldgødning, Kali og Fosforsyre
samt Gødningskalk efter Behov. Indplantningen
finder bedst Sted om Efteraaret, men ogsaa
Foraarstiden kan benyttes. Afstanden mellem
Træerne er noget forskellig for de forskellige mere
eller mindre kraftig voksende Sorter. Til et Træ
i Vifteform kan man passende beregne 8-10 m<sup>2</sup>
Espalierflade, og Snortræer plantes saaledes, at der
bliver en Afstand af c. 30-60 cm mellem de
enkelte »Ledere«. Det første Aar efter
Indplantningen bør man ikke drive Huset, men vente til
Solvarmen i Marts Maaned selv »starter« Træernes
Vækst. Dog kan man godt faa en lille Afgrøde af
Frugt allerede dette første Aar, naar Træerne —
som ovenfor nævnt — er store, omplantede
Eksemplarer. — <sp>Drivning</sp> af Fersken tager c. 5
Maaneder, naar den paabegyndes i Januar Maaned,
men varierer naturligvis efter Vejrets
Beskaffenhed; begyndes der allerede i Novbr.-Decbr., tager
det 3-5 Uger længere Tid, og venter man til midt
i Februar Maaned med at sætte Huset i Gang, vil
det kun vare omtrentlig 16-18 Uger, før man kan
have moden Frugt af <sp>tidlige</sp> Sorter. Huset
holdes køligt hele Vinteren igennem med fuld Luft
i mildt Vejr, og inden man begynder at fyre,
holder man det lukket en kort Tid og sprøjter
Træerne i Solskin. Fugtig Luft og en Temperatur af
c. 8-10° C. vedligeholdes dernæst, indtil
Blomstringen begynder; naar denne indtræder, ophører
man med Sprøjtningen, holder Huset paa 12-15° C.
og passer, at Temperaturen ikke gaar for langt
ned om Natten, saa at Blomsterne bliver fugtige.
Træerne fordrer ikke megen Fugtighed ved
Roden paa den Aarstid, da de ingen Blade har endnu
til at fordampe Vandet. Man kan næsten helt
undgaa at vande i Huset, hvorved Luften bliver
ret tør, og Befrugtningen af Blomsterne lettes
derved i betydelig Grad. Omtrentlig samtidig med
Afblomstringen er de unge Skud begyndt at
fremkomme, og paa et normal kraftigt Træ vil der
komme langt flere Skud, end man ønsker — især
om Træet dyrkes i Espalierform. Man borttager
derfor med Neglene alle de unge Skud, som man
mener der ikke vil blive Plads til, idet man tager
Hensyn til — frem for noget andet — at bevare
unge Skud overalt paa Træet, jævnt fordelt. Man
fjerner 2/3-4/5 af de unge Skud, hvilket paa et saa
tidligt Stadium ikke skader Træet, og borttager
først de ind imod Væggen og de ud fra denne
vendende Skud. I Toppen af Træet fjernes ofte de
kraftigste Skud, der ellers let bliver for
overfrodige, medens man paa Træets nedre Partier altid
bevarer de kraftigste. Man beholder stadig et Skud
udenfor yderste Frugt, endvidere et Par Skud
nedenfor og helst saadanne, der sidder ved Siden af
Frugterne. Ved Grenens Grund beholdes et
kraftigt Skud, der i Løbet af Sommeren skal udvikle
sig saa stærkt som muligt, og hvorpaa der ved
sidste Beskæring skæres tilbage, da det skal give
den normale Frugtgren for næste Aar. Findes der
svage Partier, der ikke har ansat Frugt, og som
ikke egner sig for Grenbygning til næste Aars
Avl, fjernes de samtidig. Den <sp>anden</sp>
Beskæringsperiode falder efter Stendannelsen; der vil da
gerne være flere eller færre normale Frugtgrene,
som ikke har udviklet de ansatte Frugter, og disse
Grene kan da straks skæres tilbage, for at de
kraftige Skud ved Grunden, altsaa næste Aars
normale Frugtgrene, kan udvikle sig saa meget desto
kraftigere. Paa de frugtbærende normale
Frugtgrene knibes Aarsskuddene, med Undtagelse af
Skuddet ved Grenens Grund. Samtidig med denne
Beskæring foretager man Hæftning af overfrodige
Skud, medens de svage endnu faar Lov at vokse
frit. Den <sp>tredje</sp> Sommerbeskæring foretages
efter Frugtens Plukning; man fjerner de
svagtvoksende Partier, der navnlig optræder forneden paa
Træet, og sørger for at faa mere opretvoksende
Skud trukket ned til Afløsning af disse. Den
normale Frugtgren skæres tilbage paa Skuddet ved
Grenens Grund. Endvidere passer man Sommeren
igennem Træerne med Knibning, idet de

<img>Ferskenhus.</img>
kraftigste Skud knibes over c. 30 cm og alle
Sommersideskud (Biskud) over to Blade. Lige saavel som
Skuddene maa Frugterne paa et normalt kraftigt
Træ udtyndes i ikke ringe Grad, man kan endog
undertiden blive nødt til at borttage langt over
Halvdelen af de ansatte Frugter for at ende med
12-30 Stkr. paa en m<sup>2</sup>, alt efter Træets Styrke
og Alder samt efter Drivningens tidligere eller
senere Paabegyndelse. Omtrent 14 Dage efter
Blomstringen hæves Temperaturen til 14-15° med
forøget Luftfugtighed og genoptagen Sprøjtning,
der dog af Hensyn til de laadne Frugter mindskes
eller indstilles paa mørke Dage, medens man
ellers helst sprøjter baade Morgen og Aften for at
holde Utøj borte. Grundvanding med tempereret
Vand vil stundom være fornøden,i denne Periode,
og Skududtynding foretages efter de ovenfor givne
Regler. Omtrent 3 Uger efter Afblomstringen vil
Frugterne være saa store som smaa Hasselnødder,
og de indtræder da i den saakaldte
<sp>Stendannelsesperiode</sp>, der fordrer særlig
Paapassenhed. Man vogter sig for at fremskynde
Væksten ved høj Temperatur, og giver i Solskin
rigelig Luft. I Periodens Slutning foretages den
anden Sommerbeskæring, og Frugter, der trykkes
af Espalieret eller Nabogrene, bringes ved Hjælp
af Stivere i heldigere Stilling. Efter
Stendannelsens Afslutning, der vil indtræffe efter c. 5 Ugers
Forløb, og kendes paa, at Væksten atter tiltager,
og at Frugterne er saa store som Valnødder,
foretages, om fornødent, den sidste Frugtudtynding.
Man hæver Temperaturen igen til 15-18, ja endog
20° C., giver rigelig Fugtighed saavel ved Rod
som ved Top og vander en Gang om Ugen med
flydende Gødning. Et Par Uger senere begynder
Frugterne at antage en rødlig Farvetone paa
Solsiden, og rigelig Luftgivning er nu nødvendig;
man kan undertiden endnu nogen Tid vedblive
baade at sprøjte og at tilføre Gødningvand, hvilket
dog ganske indstilles under Frugtmodningen.
Grundvanding maa heller ikke forsømmes, da
Frugterne ellers modner, før de har naaet fuld
Størrelse. For at Frugten skal blive saa velfarvet
og god som muligt, maa den sidde lyst og helst
frit for Solens Straaler, er den skygget af Blade,
fjerner man disse i den sidste Tid før Modningen,
enten ved at bøje dem til Side eller ved at skære
dem af. Man vil snart lære at se paa en Fersken,
naar den er ved at modne, idet Farven bliver
klarere og renere baade paa den røde og gule Side,
og man vil derved undgaa at røre mere ved den
end nødvendigt. Frugten er i moden Tilstand
overordentlig følsom for Tryk, men løsner nemt fra
Stilken, naar man letter forsigtigt under den.
Efter Modningen kan de opbevares koldt nogle
faa Dage, og maa spises, inden de ved
Overmodning bliver melede. Skal man pakke og forsende
Fersken, eller skal man sælge dem til handlende,
maa man varsomt trække dem af Træet, inden
Modningen, medens de endnu er haarde, men en
saadan Fersken faar aldrig saa fin en Smag som
en, der er modnet paa Træet. Under hele
Drivningen maa man sørge for at skaffe Træerne saa
megen frisk Luft som muligt, da Fersken absolut
ikke holder af indeklemt, daarlig Luft — derfor
er det ogsaa heldigt at anvende store, lyse Huse
i Stedet for de gammeldags Ferskenkasser, hvor
Træerne heller aldrig trivedes saa godt eller
ansatte deres Frugter saa villigt, som i større Huse;
naturligvis er det af Vigtighed at undgaa kold
Træk gennem Husene, hvorfor man om Foraaret i
ustadigt Vejr ofte maa forandre Ventilationen
flere Gange om Dagen. Efter Frugtens Afplukning
er det heldigt at give Træerne en stærk
Sprøjtning, helst med Slange, da de under Modningen
ingen Rensning har faaet. Derefter holder man
Huset saa koldt og aabent, man kan, og vedbliver
med Sprøjtninger lige til Bladene falder, forinden
hvilken Tid man foretager den ovenfor nævnte
sidste Beskæring.

Fersken angribes af flere forskellige Skadedyr cg
Svampe, men kan dog nok under god Kultur og
<sp>især</sp> hvor de drives i Huse, der udelukkende
anvendes i dette Øjemed, holdes rene og sunde. —
En af de værste Plager er »Rødt Spind«, der
fremkommer paa Undersiden af Bladene og foraarsages
af smaa, røde Mider, som lige kan ses med blotte
Øje. Tager Spind først Overhaand, vil det svække
Træerne i overordentlig høj Grad, hvorfor man
straks, naar man opdager det, tager kraftig fat
med Vand (kraftige Oversprøjtninger) og
pulveriseret Stangsvovl, som enten ved Hjælp af de
stærkt ophedede Varmerør, eller ved særlige
Apparater bringes til at fordampe (<sp>ikke</sp> forbrænde).
Besprøjtninger med flere andre Midler er ogsaa
godt mod Spind, men vil ofte forringe Frugternes
Udseende og Brugbarhed. Om Vinteren, naar
Bladene er faldne af, vil det være heldigt at
oversprøjte Træerne med Svovlkalk eller Kalkvand,
tilsat Svovlkalium. Lus kommer ofte paa de unge Skud
og formerer sig hurtigt, hvis de ikke straks
dræbes ved Rygninger med Tobakspræparater,
Skjoldlus dræbes om Vinteren af ovenomtalte Blanding af
Kalk og Svovlkalium eller ved en Oversprøjtning
med Vand, der holder 48-53° C., om Sommeren kan
man oversprøjte Træerne med »Plantevask«, der —
anvendt i rette Forhold — kan holde Angrebet
indenfor rimelige Grænser, men Træerne er dog
ret ømtaalige overfor stærke Nikotinopløsninger.
Thrips holdes nede ved omtrentlig samme Midler
som er anbefalet mod Spind, og forebygges især
ved stærk Sprøjtning.
S. B.
</chapter>

<chapter name="Ferula">
<b>Ferula</b> (Umbelliferæ), Stauder. Bladene er
gentagne Gange snitdelte; Blomsterne gule i Skærme,
der atter er ordnede i store, topformede Stande. <sp>F.
communis</sp> L., Sydeuropa, Højde 2-3 m. Bladene
store og fyldige. Bladafsnittene linie-traadformede.
Forsommer. <sp>F. tingitana</sp> L., Lilleasien, c. 2
m. Har endnu større, mere aabent udskaarne og
mere glinsende Blade; Forsommer. F. hører paa
Grund af deres smukke Løvværk til vore bedste
Frilands-Dekorationsplanter, især naar de
anbringes enkeltvis paa Græsplæner eller ved Bredderne
af Vandløb. Naar Blomsterstængelen i Tide
bortfjernes, bliver Planten yppigere og holder sig
længere Tid grøn. <sp>Kultur:</sp> F. formeres ved Frø,
som i Maj-Juni saas i Skaale, der anbringes i
kold Bænk og overvintres frostfrit; Frøet spirer
ofte først Foraaret efter. I Maj-Juni prikles de
unge Planter paa Bede, hvor de dækkes mod
Indtrædende Frost. Næste Foraar plantes de paa
Blivestedet, hvilket maa ske med Forsigtighed, da de
ikke taaler, at Rødderne beskadiges. F. kan
ogsaa formeres ved Deling, men Planterne lider en
Del derved. F. fordrer god, næringskraftig Jord.
A. L.

F. vil antagelig kunne trives i de sydvestlige
Kystegne i Norge.
N—k.

<img>Ferula ccmmunis.</img>
</chapter>

<chapter name="Festuca">
<b>Festuca</b> (Gramineæ). <sp>F. glauca</sp> Lam., Europa;
fleraarigt Sirgræs med blaa- eller graagrønne Blade,
20-30 cm, meget anvendeligt som
Indfatningsplante. <sp>Kultur:</sp> Formeres let ved Deling orn
Foraaret; plantes med 15-20 cm Afstand. Kan
ogsaa formeres ved Frø, som saas i kold Bænk eller
paa Friland i April-Juni; udplantes, naar Planterne
er passende store. Indfatninger deles og omplantes
hvert 3. eller 4. Aar; Blomsterstænglerne bør
afskæres, saa snart de viser sig. Frøets Spirekraft
2-3 Aar; Spiring i Løbet af 2-3 Uger.
L. F.
</chapter>

<chapter name="Ficus">
<b>Ficus</b> (Moraceæ), Varmhusplante. <sp>F. elastica</sp>
Roxb., Østasien, er en kendt og yndet
Dekorationsplante; den er tillige en fortrinlig Stueplante og
som saadan mest kendt under Navnet »Gummitræ«.
De senere Aars Smag med Hensyn til Anvendelsen
af Planter og Blomster i Stue har ligesom sat
Ficus elastica i anden Række. Som
Dekorationsplante vil den sikkert endnu hævde sin Plads ved
sin slanke Vækst og de prægtige store, læderagtige
Blade. <sp>Kultur:</sp> Formeres ved Stiklinger, der i
Febr.-Marts tages af overvintrede Planter.
Stiklinger af Topskud giver de bedste Planter, men
ogsaa den øvrige Del af det aargamle Træ kan
bruges til Formering, naar Øjnene i Bladhjørnerne
er vel udviklede. Stiklinger, med Undtagelse af
<sp>Topskuddene</sp>, skæres med et Blad og 3-6 cm
Stængelstykke. For at undgaa Safttab maa det
tilraades at dyppe de nyskaarne Stiklingers
Snitflade i pulveriseret Trækul, brændt Ler eller i
hvert Fald opsætte Stikningen, til Mælkesaften
paa Saarfladen er tørret ind. De stikkes fast —
men ikke dybere, end at Øjet i Bladhjørnet ikke
er dækket af Jord — enkeltvis i Smaapotter i en
let Jordblanding; Bladene sammenfoldes og
opbindes til smaa Stokke. Potterne henstilles
derefter i et Formeringsvindue med god Undervarme,
fugtig Luft og en Lufttemperatur af 25-26° C.
Efter Roddannelsen ompottes Planterne i større
Potter og beholdes fremdeles i Formeringshuset
uden Vindue over, eller henflyttes i Gødningsbænk
eller Bakke paa god Undervarme. I Maj-Juni
udplantes de paa en Gødningbænk med 22-25 cm
Jordlag, eller de forbliver i Potterne og nedgraves
saa dybt, at Potteranden er c. 4 cm under
Jordoverfladen. I sidste Tilfælde lider de ikke saa
meget ved Indplantning, medens man i første
Tilfælde faar en kraftigere Plante. Den første Tid
holdes de under Glas, men afhærdes efterhaanden,
saa at de hen paa Sommeren kan staa uden
Vinduer Dag og Nat naar Vejret er godt. Under stærk
Nedbør eller stormfuldt Vejr maa Vinduerne dog
lægges paa, for at Bladene ikke skal ødelægges.
Pasningen i Sommerens Løb indskrænker sig til
Renholdelse og Grundvanding, af og til med
flydende Gødning. I den varme, tørre Tid overbruses
Planterne 1-2-3 Gange daglig. I første Halvdel
af Septbr. indplantes de fritudplantede, holdes i
sluttet Luft i Hus eller Bakke med en svag
Undervarme, for at de kan rodfæste sig i Potterne.
Dersom Planterne har været nedgravede med
Potterne, optages de midt i Septbr., og de Rødder, der
er skudt frem over Potteranden, fjernes. Paa tørre
og milde Efteraarsdage kan de atter staa uden
Vinduer. I Slutningen af Oktbr. indflyttes de i et
Hus og overvintres ved 12-14° C. saa lyst som
muligt. De angribes undertiden paa Bagsiden af
Bladene af Thrips og Spind; det bedste Middel
mod disse Fjender er Afvaskning med Sæbevand.
<sp>F. macrophylla</sp> Desf., Ny-Holland, ligner
foregaaende, men kan overvintres i Koldhus.
<sp>Kultur:</sp> se F. elastica. <sp>F. stipulata</sp> Thunb.,
Kina, Varmhusplante med klatrende eller
nedhængende Stængler; den har en hel anden Karakter
og Udseende, end de foregaaende, er forsynet med
kraftige Hæfterødder og derfor meget anvendelig
til Dækning af Mure i Drivhuse eller som Kant-

<img>Ficus Parcellii</img>
og Ampelplante. Trives ogsaa godt i tempereret
Hus, om Sommeren endog i Koldhus. Formeres
ved Stiklinger af bladede Skud. <sp>F. Carica</sp> se
Figen.

<sp>F. panduriformis</sp> Miq., tropiske Asien, en
nyere indført Art. Navnet er meget betegnende —
Pandura = Violin — da Bladene har ganske Form
som en Violin. Det er en højst ejendommelig og
karakteristisk Bladplante af sjælden dekorativ
Virkning, med kortstilkede, enormt store,
læderagtige, mørkegrønne, næsten sorte, stærkt glinsende
Blade, der ved god Kultur kan opnaa en Størrelse
af 50 cm Længde og 32 cm Bredde. Formeres
paa samme Maade som F. elastica. De unge
Planter vokser hurtigt til i Formeringshuset paa god
Undervarme, eller i Varmhuset. Naar de har
opnaaet passende Størrelse, kan de let akklimatiseres
i et halvvarmt Hus eller om Sommeren i et
Dekorationshus. Ogsaa til Dekoration i Værelser
egner den sig fortrinligt og holder sig sikkert lige
saa godt og længe til dette Brug som F. elastica
og macrophylla. Meget at anbefale som
Dekorationsplante. <sp>F. Parcellii</sp>, Veitch.,
Sydhavsøerne, Varmhus, er en smuk, brogetbladet
Bladplante, der ved god Kultur kan blive af meget
dekorativ Virkning, idet der er faa brogetbladede
Planter, der kan fremvise en saa udpræget,
uregelmæssig Bladtegning, med Farver i grønt, graat,
hvidt og hvidgult. De kuglerunde Frugter i
samme brogede Farver kan ogsaa give Planten et
meget pynteligt Udseende. Den maa af og til
formes lidt ved Indstudsning af de længste Grene.
Formeres let ved Stiklinger af halvmodent Træ
og kultiveres bedst i forholdsvis let Jord og ikke
for stort Potterum. <sp>F. radicans</sp> Desf.,
tropiske Asien, <sp>F. r. fol. var.</sp> er en klatrende eller
hængende, hvidbroget, smaabladet Art af samme
Type som F. stipulata. Den anvendes paa samme
Maade som denne, til Beklædning af lyse
Vægpartier — staar den for mørkt, taber den sin
brogetbladede Karakter —. Bedst egner den sig til
Ampelplante i Varmhuset, hvor den — ophængt
lidt nær under Glasset — er af nydelig Virkning
ved sin intensiv hvide Bladtegning og ret langt
nedhængende Banker.
M. H.
</chapter>

<chapter name="Figen">
<b>Figen,</b> Fikon (s.), <sp>Ficus Carica</sp> L.
(Moraceæ), er en gammel Kulturplante, hvis Hjem
sandsynligvis er Lilleasien. Den maa, naar den
skal udvikle sine Frugter til Fuldkommenhed,
dyrkes under Glas. Kun under særlig gunstige
Forhold kan den ved Anvendelse af et stærkt
Vinterdække dyrkes paa Friland. Figenerne
fremkommer i Bladhjørnerne paa Aarsskuddene. Til
Dyrkning paa Friland er <sp>Brunsviger</sp> Figen
den bedste. <sp>Kultur:</sp> De 8-12 cm lange
Stiklinger, der helst maa afskæres med Hæl, udsøges
ved Beskæringen, som udføres tidlig paa Vinteren;
Stiklingerne indslaas lagvis i Jord og dækkes mod
Frost. I Marts stikkes de enkeltvis i Smaapotter
i let Jord og anbringes paa en Undervarme af
20-25° C. Efter 3-5 Ugers Forløb vil de have dannet
Rod. Naar Planterne har fyldt Potten med
Rødder, omplantes de i en kraftig Jord, og naar det
unge Hovedskud har 5-6 Blade, studses det for at
frembringe de Sideskud, der skal danne
Grundlaget for den Form, hvori man vil tiltrække
Planten, enten til Espalier- eller Buskform. Efter at
være overvintrede i et frostfrit Lokale udplantes
de om Foraaret paa Blivestedet.

Almindelig Frilandskultur af Figen lønner sig
ikke her i Landet, og ved Espaliering fremkalder
den stærke Beskæring saa kraftig Vækst, at
Frugtudbyttet bliver for ringe. Kan man derimod
overlade Planten en varm, sydvendt Murkrog, hvor
den kan udvikle sig forholdsvis frit, da kan der
opnaas Udbytte, medens der endnu er
Sommervarme til Frugtens Modning. — Plantningen sker
i dybtbearbejdet, varm Jord, og der gives om
Sommeren gentagne Grundvandinger. Kraftige
Sommerskud knibes, Rodskud fjernes som Regel, og
efter Afhøstningen borttages ranglet og overflødigt
Træ. — En forsvarlig Vinterdækning er af
største Vigtighed. Rabatten dækkes med Blade eller
lign. og Toppen bøjes ned langs Muren og dækkes
med Granris, over hvilke der lægges et c. 25 cm
tykt Lag Blade, der atter kan fastholdes med
nogle Ris. Dækningen bør ikke finde Sted, før
Vinteren melder sig. — Musene er farlige Fjender,
de afgnaver Barken, og maa paa Forhaand
efterstræbes med Fælder og Gift.

<sp>Figendrivning i Beholdere</sp>. Ved
tidlig Drivning af Figen kan der opnaas dobbelt
Høst, idet <sp>Vinterfrugten</sp>, hvorved forstaas
de Frugter, der overvintrer paa Træet fra
foregaaende Aar, modner i Forsommeren, og
<sp>Sommerfrugten</sp>, der fremkommer paa samme
Aars Vækst, modner i Eftersommeren. Da
Figenkultur paa Friland er usikker hos os, foretrækkes
gerne Dyrkning under Glas, dog oftest som
Bikultur i Vinhuse eller i det blandede Frugthus; kun
undtagelsesvis har man tilstrækkeligt Husrum til,
at der kan indrømmes denne Kultur et særskilt
Hus. Det er derfor hensigtsmæssigt at dyrke
Planterne i Beholdere, saaledes at de kan anbringes i
de Lokaler, hvor man kan skaffe Plads til dem.
Hvor der haves særskilte Figenhuse, vil man
derimod som Regel i hvert Fald delvis benytte fri
Udplantning, hvorved Væksten bliver kraftigere,
og Frugtudbyttet større. — Af gode Varieteter til
Drivning maa nævnes den rigtbærende <sp>brune
tyrkiske Figen</sp>, ogsaa kaldet <sp>blaa
Burgunder</sp> , den nyere, storfrugtede <sp>Castle
Kennedy-Figen</sp> samt den sorte og den hvide
<sp>Ischia-Figen</sp>. Naar Dyrkning finder Sted i
Beholdere, maa det erindres, at Figenen med sit
stærkt udviklede Net af Trævlerødder optager en
stor Mængde Væde fra Jorden, hvorfor
Beholderne, hvori de bæredygtige Planter dyrkes, maa
være store (Vinpotter eller Baljer), og
Vandtilførsel gennemgaaende rigelig. Formeringen til
Huskultur er som i foregaaende Artikel angivet.
Til Kultur af Figen i Beholdere foretrækkes gerne
lavstammede Planter, man kniber derfor den unge
Plante over c. 35 cm, bibeholder de 3-5 øverste
Sideskud, der atter knibes over 3-5 Blade, saa
man faar en fyldig Krone. Gentagne Knibninger
og Omplantninger saavel 1. som 2. Aar foretages,
og om Eftersommeren gives rigelig Luft.
Overvintringen foregaar frostfrit og nærmest tørt, og
allerede 3.-4. Sommer er Planten bæredygtig.
Beskæringen foregaar væsentlig om Sommeren ved
at knibe de stærke Skud over 5-6 Blade. Ældre
Planter ompottes ikke hvert Aar, men de fordrer
megen Næring og maa have en kraftig, ikke alt
for svær Jord. Figener ynder under Drivningen
stærk Luftfugtighed, undtagen under
Blomstringen og Frugtmodningen, og ligeledes ret rigelig
Sprøjtning, undtagen før Brydningen og under
Frugtmodningen. Dog maa Bladene være tørre før
Natten. Mellem Blomstringen og Frugtmodningen
gives gentagende Gange flydende Gødning. Sætter
man Figen til Drivning i et Vinhus ved
Nytaarstid, vil Blomstringen indtræde midt i April, og
Vinterfrugterne vil modne fra Midten af Maj til
efter Midten af Juni. Frugten maa opnaa fuld
Modenhed paa Planten, den fordrer meget varsom
Behandling, og den maa nydes snarest muligt
efter Afhøstningen.
F. P.

I Norge kan Figentræet holde sig paa lune
Voksesteder i de sydvestlige Kystegne, f. Eks. ved
Bergen.
N—k.
</chapter>

<chapter name="Figenkaktus">
<b>Figenkaktus</b> se <sp>Opuntia Ficus indica</sp>.
</chapter>

<chapter name="Fikon">
<b>Fikon</b> (s.) se <sp>Figen</sp>.
</chapter>

<chapter name="Fiksernellike">
<b>Fiksernellike</b> se <sp>Agrostemma Coronaria</sp>.
</chapter>

<chapter name="Filtrust">
<b>Filtrust</b> (<sp>Cronartium ribicola</sp>) er en
værtskiftende Rustsvamp, hvis Udvikling foregaar
dels paa <sp>Ribes</sp>-Arter, dels paa Weymouthsfyr
(<sp>Pinus Strobus</sp>) og flere andre 5-naalede
Fyrrearter. Paa <sp>Ribes</sp>- Arterne, især Solbær,
bemærkes F. i Eftersommeren som talrige gule
Rusthobe, der efterhaanden afløses af en paa
Undersiden af Bladene udviklet brunlig Filt; de
angrebne Blade bliver sammenkrøllede, visner og
falder af længe før Tiden, hvorved Buskene
svækkes. Paa Weymouthsfyr viser F. sig paa
Stammer og Grene som talrige gule, støvfyldte Blærer
(»Blærerust«), der i Maj-Juni bryder frem af
Barken; de angrebne Træer gaar til Grunde efter
nogle Aars Forløb. Weymouthsfyr bør derfor
holdes fjernet fra Frugthaver og disses Nærhed.
Solbær og andre Eibesarter maa ikke findes i
Planteskoler, hvor Planter af 5-naalede Fyrrearter
tiltrækkes.
F. K. R.
</chapter>

<chapter name="Filtsyge">
<b>Filtsyge</b> se <sp>Galmider</sp>.
</chapter>

<chapter name="Fingerbøl">
<b>Fingerbøl</b> se <sp>Digitalis</sp>.
</chapter>

<chapter name="Finjord">
<b>Finjord</b> se <sp>Jordens mekaniske
Sammensætning</sp>.
</chapter>

<chapter name="Finlands Havebrug">
<b>Finlands Havebrug.</b> <sp>Historie</sp>. Havebruget i
Finland regner sin Tilblivelse fra Kristendommens
Indførelse og Klostrenes Grundlæggelse i Landets
sydvestlige Del. Ganske vist var dette et Havebrug
i den mest indskrænkede Betydning, nemlig de
saakaldte »kryddgårdar« el. »örtsängar« ved
Klostrene, hvor Læge- og Krydderurter dyrkedes, men
alligevel den første Begyndelse til Havedyrkning i
Landet. Især var Nonneklosteret i Nådendal kendt
for sin Havedyrkning. Antagelig dyrkedes der
ogsaa nogle af de almindeligste Køkkenurter, som
paa Fastetiderne kom til Anvendelse i Nonnernes
Husholdning. Fra Klosterhaverne spredtes senere
lidt efter lidt Haveplanter, og Interessen for
Plantedyrkning blev efterhaanden vakt i de nærmeste
Omgivelser paa Adelens og det højere Præsteskabs
Godser. I <sp>Gustav Vasas</sp> og hans Sønners
Regeringstid begunstigedes Havedyrkningen i
Landet igennem Paabud om Dyrkning af Køkkenurter
ved »Sätesgårdarne«, og at Bønderne burde
anlægge Humlegaarde. <sp>Hertug Johan</sp> udstedte
1557 et Paabud om Egens Beskyttelse, og de
vældige Ege paa Runsala ved Åbo skriver sig
rimeligvis fra disse Tider. I gamle Dokumenter fra
1560 træffer man allerede »Kålgårdar« omtalte,
og i Begyndelsen af det 16. Aarhundrede omtales
de første Frugtplantager i Finland. <sp>Erik
Flemming</sp>, Herre til Svidja og Fader til den
mægtige og navnkundige Rigsmarsk <sp>Klas
Flemming</sp>, indforskrev nemlig 1539 fra Reval til
nævnte Gods Æble- og Pæretræer samt Løg. Fra
denne Tid kender man ligeledes de første
Væksthuse og Frugtdriverier i Finland. De anlagdes og
ejedes af Præsidenten i Åbo <sp>Johan Kurk</sp>, og i
dem dyrkedes blandt andre Sjældenheder saavel
Orange som Vin. Efter Trediveaarskrigen havde
Havedyrkningen god Fremgang i Finland. De fra
Tyskland tilbagevendende Krigere havde i de
sydligere Lande lært at kende og faaet Smag for
Køkkenurter og Frugt. Paa Dronning <sp>Christinas</sp>
Tid, omkr. 1650, var smaa Haver allerede ret
almindelige paa Adelens Godser. 1683 opregner
Professor ved Åbo Akademi, <sp>Elias Tillandz</sp>
i andet Oplag af sin »Catalogus plantarum« ikke
mindre end 50 forskellige Køkken- og
Krydderurter, som paa den Tid dyrkedes i Åbo og Omegn.
Det er dog først med den Linné'ske Tidsalder, at
en virkelig Vækkelse paa Havedyrkningens
Omraade fandt Sted i Finland. For Plante- og
Havedyrkning virkede dengang Mænd som <sp>Pehr
Kalm</sp>, <sp>Pehr Adrian Gadd</sp>, <sp>Johan
Leche</sp>, <sp>C. N. Hellenius</sp> m. fl. Talrige,
saakaldte, Plantager anlagdes nu overalt i Landet, og
i Særdeleshed efter Kalms Tilbagekomst fra hans
nordamerikanske Rejse i 1751. Først og fremmest
var disse Plantager bestemte for Økonomiplanter,
men tillige Forsøgsfelter og Planteskoler for
udenlandske, fornemmelig nordamerikanske og
sibiriske Planter. 1728 indførtes og plantedes de første
Syrener i Landet af Apoteker <sp>Synnerberg</sp> i
Åbo, og fra Sibirien hjemvendende Krigsfanger
medførte til Sverrig og Finland 1720 Frø af det
sibiriske Ærtetræ (<sp>Caragana aborescens</sp>).
De første Kartofler indførtes til Landet 1730 af
sachsiske Smede, hvilke indforskreves til Fagervik
Jærnbrug i Nyland. Åbo Akademi havde endnu
ingen botanisk Have. For at kunne redde de
Planter, Kalm førte hjem med sig fra Amerika, og som
han til en Begyndelse plejede i sin egen Have,
blev hans første Gerning efter Hjemkomsten at
anlægge en saadan. Denne Have anlagdes ved
Biskopsgatan i Åbo og strakte sig derfra ned
mod Aura Aa. Planeringsarbejdet begyndte 1758.
Haven havde en Længde af 147 og en Bredde af
114 Alen; den var inddelt i to store Firkanter,
den ene for enaarige, den anden for fleraarige
Planter, ordnede efter Linnés System. Midt i
Haven fandtes en Dam. Desuden plantedes levende
Hegn af forskellige Slags Træer og Buske. I
Aarene 1769—70 byggedes Orangeribygningen
efter Tegning af C. F. Adelcratz. Denne bestod af
»Caldarium, Tepidarium og Frigidarium«. Den af
Kalm saaledes anlagte botaniske Have ødelagdes
ved Byens Brand 1827. Da Universitetet senere
flyttedes til Helsingfors, anlagdes den ny botaniske
Have der 1829, under Professor <sp>C. R.
Sahlbergs</sp> Ledelse. Kalms og Gadds ufortrødne
Arbejde for Havedyrkningen begyndte lidt efter lidt
at blive frugtbringende i Landets sydlige Dele,
saa at <sp>Gabriel Rein</sp> Aar 1768 kunde skrive,
at »Havebruget paa de senere Tider er gaaet saa
vidt fremad, at man nu hos os ser dyrket
saadanne Planter, som man tidligere næppe kendte
blot Navnet til«. De første større Væksthuse i
Landet — foruden Kurks, som nu var ødelagte —
byggedes 1775—90 paa Fagervik Brug i Ingå
(Nyland) af Assessor Johan Hising. De kolde
Vintre 1759 og 1760 samt 1769 anrettede stor
Ødelæggelse i Landets Frugtplantninger. Uhyre
Mængder af Æbletræer, ældre og yngre, bortfrøs da
totalt. Under de haarde Krigsaar 1808—1809 laa
Havedyrkningen ligesom al anden Næring stille,
men da Landet atter begyndte at rejse sig, og
Befolkningen paa ny kunde ofre sig til fredelige
Hverv, vaagnede ligeledes Havedyrkningen atter
til nyt Liv. De første Foreninger til
Havedyrkningens Fremme i Landet stiftedes nu, og
Havedyrkningen stod paa denne Tid i sin fulde
Glans paa de større Godser og Herregaardene i det
sydlige og mellemste Finland, som t. Eks. ved
<sp>Fagervik</sp>. Paa <sp>Huvitus</sp> Gods, Yläne Sogn i
Åbo Len, anlagde Prof. C. R. Sahlberg paa denne
Tid den første Frugthave, som talte 1227 Æble-,
Pære- og Blommetræer, samt 100 Kirsebærtræer,
Helt anderledes blev Forholdene efter 1870. Nu
begyndte Arbejdet for at sprede Interesse for
Havedyrkningen i videre Kredse, ogsaa blandt
Landbefolkningen, og det trængte stedse længere mod
Nord. I Særdeleshed kan man sige, at
Virksomheden paa Havedyrkningens Omraade i Finland
blev mere livskraftig og dens Resultat ogsaa mere
synligt og følgerigt efter Aarhundredets Midte,
60-Tallets tunge Nødaar og fra Tiden efter 1870.
Gartnere ansattes ved Statens Institutioner,
Handelsgartnerier, Planteskoler, Frøhandeler og
Havebrugsskoler indrettedes, Haveselskab stiftedes, og
fra denne Tid kan man sige, at Havedyrkningen
begyndte at blive en virkelig Næringsvej i
Landet. Ved <sp>Statens Jærnbaner</sp> ansattes paa
Foranledning af den for Havedyrkning varmt
interesserede Stationsinspektør i Wiborg <sp>J. G.
Niklander</sp> 1873 en selvstændig Gartner for Have-
og Parkanlæg omkring Jærnbanestationerne, og i
dette Øjemed anlagdes Planteskoler ved Hyvinge
og Kouvola. De fleste af Finlands Jærnbanestationer
og Holdepladser er nu beplantede. Den nordligste
Stationsplantning er i Rovaniemi, d. v. s. næsten
ved Polarkredsen. For Tiden beskæftiges én Over-
og fire Undergartnere, og Omkostningerne ved
Pasningen af disse Plantninger er nu stegne til
100,000 Mk. (1 finsk Mark = 72 Øre) aarlig, heri
ikke medregnet Gartnernes Lønninger. 1875 fik
det kejserlige finske Husholdningsselskab Bevilling
til Lønning af en ambulatorisk Instruktør i
Havebrug ,for det sydvestlige Finland. Nu har
samtlige Landets Landbrugsselskaber — foruden
Lapplands Landbrugsselskab —, hver sin Instruktør. I
Aarene 1893—1896 ansattes forsøgsvis en
<sp>Statspomolog</sp>, og dette Arbejde overdroges til
<sp>Bjørn Lindberg</sp>. Senere anmodedes <sp>B. W.
Heikel</sp> om at bestride denne Post, og 1909 blev
Stillingen et ordinært Statsembede, som først
indehavdes af Hr. Heikel og fra 1917 af <sp>Olavi
Collan</sp>. Et stort Arbejde for Frugtdyrkningens
Fremme i Finland er udøvet af Frk. <sp>Alexandra
Smirnoff</sp>, født i Wasa 1838, som for sin for
Landets Havedyrkning nyttige Virksomhed fra
1907 til sin Død i Septbr. 1913 fik en aarlig
Pension af Staten. Stadsgartnere findes nu i alle
Landets større og middelstore Stæder (i
Tammerfors siden 1874), og Plantningerne i Helsingfors,
Åbo, Wiborg og Tammerfors tilfredsstiller selv
højtgaaende Krav til Smag i Anlægskunst og til
kostbare og velholdte Plantninger. Ved de fleste
Landbrugsskoler er der ansat Gartnere; ved Mustiala
siden 1854. Ligeledes har samtlige
Folkeskoleseminarier Plantninger og Gartnere, deriblandt
Seminariet i Ekenäs siden 1871. Aar 1910
ansattes en særlig <sp>Havebrugskonsulent</sp> under
<sp>Skolebestyrelsen</sp> for at have Tilsyn med
Havedyrkningen ved Landsbyskolerne. Siden 1919
arbejder to saadanne Konsulenter. Aar 1910
ansattes en <sp>Statskonsulent</sp> for
Havedyrkningen i Landet, med den Opgave bl. a. at foretage
Inspektion af alle Havebrugs-Læreanstalter i
Landet, der nyder Statstilskud. Til Stillingen
udnævntes Magister <sp>G. Ignatius</sp>, som tillige er
Forstander for den finske Havebrugshøjskole paa
Stjernsund. Siden 1918 er Magister Ignatius
Repræsentant for Landets Havedyrkning i
Landbrugsstyrelsen. Den første selvstændige
Havebrugsudstilling fandt Sted i Åbo 1885, og den første
Frugtudstilling i Helsingfors 1891. Havebrugets
nuværende Standpunkt er ingenlunde glimrende; men
alligevel har visse Grene af Havedyrkningen, som
f. Eks. Handelsgartneriet og især da
Rosendyrkning og Blomsterdriveri, naaet en ganske høj
Udvikling. Ogsaa Frilandskulturer som Frugt- og
Bærdyrkning og fremfor alt Dyrkning af
Køkkenurter begynder mer og mer at vinde Indgang
blandt Folket. Ifølge Landbrugsstatistikken for
1910 udgjorde det dyrkede Areal i Finland
1,878,235 ha, hvoraf kun 0,3 pCt. eller omkring
5,171 ha optoges af Havedyrkning; under
Krigsaarene 1916, 1917 og 1918 er dette Areal
<sp>mindst tidoblet</sp>, særlig til Dyrkning af
Køkkenurter og Bær. Til Havedyrkningens store
Fremskridt og Udbredelse i Finland gennem de
seneste Aar har først og fremmest den lærerige
Hungers- og Nødstid 1916—1919 bidraget; men
ogsaa en Mængde andre Omstændigheder, saasom
Oprettelsen af talrige Have- og Fagskoler med
Undervisning i Havebrug, Vandrelæreres og
Lærerinders Arbejde i Landsbyerne,
<sp>Marthaforeningens</sp> velsignelsesrige Virksomhed,
Tilkomsten af værdifuld hjemlig Havelitteratur og
Havetidsskrifter, Udstillinger og Præmieringer,
Skolehaver og Skolekøkkener, Kolonihaver m. m.
Siden 1917 arbejder <sp>Statens Kommission
för huslig Ökonomi</sp> for Havedyrkningen.
Saavel denne Kommission som Selskaber og
Foreninger har i de seneste Aar udsendt en talrig
Skare kvindelige Instruktører, som i Landsbyerne
giver Befolkningen Raad og Anvisninger til
Dyrkning af Køkkenurter og disses Anvendelse i
Husholdningen. I Aaret 1918 var 1082 saadanne
Instruktører virksomme i Landet. Havedyrkningen
har derved vundet sikkert. Fodfæste mange
Steder i Landet og i mange Hjem, hvor dens Værd
ikke tidligere skattedes. Snart sagt overalt i
Finland finder man derfor nu baade smaa
Køkkenhaver og Plantninger af Æbletræer og Bærbuske.
Ogsaa <sp>Frøavlen</sp> er i de seneste Aar begyndt
at drives og sine Steder i ret stor Maalestok. Man
dyrker hovedsagelig Frø af Kaal, Kaalroe, Ærter,
Bønner, Agurker, Roer og Turnips. Ogsaa
Frøavl af indenlandske Stammer forekommer. Ja,
endog oppe i Østerbotten mellem 63 og 65° n. Br.
har Landbefolkningen smaa Havelodder med
Grønsager og Frugtbuske, og disse Kulturer plejer at
give ret godt Udbytte til Husholdningen. De
største Haveanlæg med Væksthuse og Driverier findes
fremdeles hovedsagelig paa Ejendommene i
Landets sydlige og mellemste Dele, samt i
Handelsgartnerierne. Af de først nævnte maa anføres: I
Nyland: <sp>Fagervik</sp>, smuk gammel Park,
Frugthave og Frugtdriverier; <sp>Lindö</sp> i Tenala, stor
Frugthave, Dyrkning af Køkkenurter; <sp>Billnæs</sp>,
stor Park, Frugtdriverier, Planteskoler, Frugthave
og store Kulturer af Køkkenhaveplanter; <sp>Svartå</sp>,
Planteskoler, Frugthave med over 1000
frugtbærende Træer, Frugtdriverier (Abrikos, Fersken,
Figen, Yin); <sp>Brödtorp</sp>, <sp>Fiskars</sp>,
<sp>Hvittorp</sp>, <sp>Alberga</sp>, <sp>Träskända</sp>,
<sp>Baggbygård</sp>, <sp>Sällvik</sp>, <sp>Åminne gård</sp>, <sp>Koskis
bruk</sp>, <sp>Dalkarby</sp>, <sp>Hermansö</sp>,
<sp>Oitbacka</sp>, <sp>Meilby</sp>, <sp>Myrans</sp>, <sp>Kalvik</sp>,
<sp>Stor Kroksnäs</sp>, <sp>Kullo</sp>, <sp>Östersundom</sp>,
<sp>Boegård</sp>, <sp>Storgård</sp> , <sp>Malmgård</sp>,
<sp>Abborfors</sp>, <sp>Tjusterby</sp>, <sp>Forsby</sp>,
<sp>Vesterkulla</sp> m. fl. I Tavastehus Len: <sp>Karlberg</sp>,
storslaaet Parkanlæg, Væksthuse, Frugtdriverier
(Ananas, Aprikos, Fersken, Vin) stor Køkken- og
Frugthave; <sp>Stjernsund</sp>, stor, gammel Frugthave;
<sp>Lahdentaka</sp>, Frugttræplantninger, mest
russiske Sorter; <sp>Lielaks</sp>, <sp>Hatanpää</sp> og
<sp>Nokia</sp> med smukke Haveanlæg og flere Væksthuse;
<sp>Mustiala</sp>, <sp>Forssa</sp>, store Kulturer af
Køkkenhaveplanter til Henkogning, Frugthave,
Væksthuse, smuk Park med kostbare Blomsteranlæg;
<sp>Pyhæniemi</sp>, Frugtdriverier (Vin);
<sp>Myttäälä</sp> m. fl. <sp>Harviala</sp>, Planteskoler, Frugt-
og Køkkenurtdriverier m. m., <sp>Ruokola</sp>. I
Åbo og Björneborgs Len: <sp>Raadelma</sp> og
<sp>Ala-Lemu</sp>, hver med store Frugtplantager,
formodentlig de største i Landet, <sp>Kuustögård</sp>, stor
Frugthave, <sp>Wuojoki</sp>, <sp>Haapasaari</sp>,
<sp>Nuhjala</sp>, <sp>Louhisaari</sp>, <sp>Brinkhall</sp>,
gammel Park og Frugthave, <sp>Ispois gård</sp>,
<sp>Karuna gård</sp>, <sp>Rauhalinna</sp>, <sp>Kuljugård</sp>,
<sp>Saustila gård</sp>, <sp>Kultaranta</sp>, storslaaet
Parkanlæg, Væksthus og Driverier, <sp>Långsjö</sp>,
<sp>Villnäs</sp>, (Det Mannerheimska Stamgodset),
<sp>Lemsjöholm</sp> og <sp>Toppjoki</sp> har alle store
Frugttræplantninger og store gamle Haveanlæg.
i Wiborgs Len: <sp>Kirjola</sp>, stort Have- og
Parkanlæg, Væksthus, Frugtdriverier, Frugthave og
en sjælden Samling af Frilandsplanter;
<sp>Herttuala</sp>, Frugthave, stor Køkkenhavedyrkning;
<sp>Suur-Merijoki</sp>, <sp>Sippola</sp>, <sp>Mon Repos</sp>
stor smuk, berømt Park, Frugtdriverier;
<sp>Myllysaari</sp> ved Wiborg, stor Frugthave, særlig rig paa
russiske Æblesorter; <sp>Multiala gård</sp>,
<sp>Hapenensaari</sp>, <sp>Walkeala gård</sp>,
<sp>Kyminlinna</sp>, <sp>Bredskall</sp>, <sp>Järvenlinna</sp>,
<sp>Taruniem</sp> i i Nærheden af Sordavala ejer en af Landets
største Samlinger af Frilandsvækster. I St. Michels Len:
<sp>Rantakylä</sp>, <sp>Stendal</sp>, <sp>Järvikylä</sp> m. fl.
Frugthaver. I den finske Almues Husholdning spiller
Køkkenurter og Frugt en underordnet Rolle.
Undtagelsesvis dyrkes Hvidkaal, mest i det sydøstlige
Finland, Gulerødder, Rødbeder, underjordisk Kaalrabi
og Løg, samt i det sydøstlige Finland Cichorie.
Humle og Tobak (Nicotiana rustica) dyrkes derimod
ganske almindeligt i hele Landet. Frugt, i
Særdeleshed Æbler, dyrkes af Almuen fornemmeligst i det
sydvestlige Finland — den finske Havedyrknings
Vugge — i stor Mængde og i den senere Tid
ogsaa i de sydøstlige Dele af Landet, f. Eks. i
<sp>Nagu</sp>, <sp>Korpo</sp>, <sp>Bjerno</sp>, <sp>Halikko</sp>, <sp>Sagu</sp>
og <sp>Piikis</sp>Sogne, hvor nogle Gaarde har
70-100 Frugttræer, men ogsaa i andre Dele som
<sp>Pojo</sp>, <sp>Karis</sp>, <sp>L o j o</sp>, <sp>Heinola</sp>,
<sp>Mäntyharju</sp>, <sp>Karkku</sp>, <sp>Tyrvis</sp>, <sp>Hvittis</sp>,
<sp>Kivinebb</sp>, <sp>Vederlaks</sp>, <sp>Valkeala</sp>,
<sp>Suomenniemi</sp> m. fl. Af Frugttræsorter, som med
Fremgang dyrkes i det sydlige og mellemste
Finland, kan nævnes: Æbler: Alexander, Anisowka,
Antonowka, Astrakan, hvid og rød, Beresinka,
Bjälyj Nalif, Björkviks, Borsdorffer, Charlamowsky,
Grågylling, Hampus, Höststrimling, Kaflås. Stort
russisk Vinteræble, Kanelæble, Ringstadsæble,
Skvosnoj Nalif, Virginsk Rosenæble og Åkerø.<sp> Af
indenlandske Æblesorter</sp>, som Pomologen
<sp>B. V. Heikel</sp> har indsamlet paa Rejser i Landet
og som nu er underkastet Prøvedyrkning, kan
nævnes: Cautons Sommeræble, Goretscheffs Æble,
Grenmansæble, Mustiala hvide Sommeræble,
Pieksämäkiæblet, Sordavala søde Sommeræble, Valdemar,
Valkeala Sommeræble og Valkeala Vinteræble.
<sp>Pærer</sp>: Aspa, Augustipæren, Bessemjanka,
Cecilia, Flemish Beauty, Fullerø, Hofsta, Tidlige
finske gule og Tonkowjätka. <sp>Blommer</sp>:
Augustiblomme, Blåkrikon (Svedskeblomme), Early
Prolific, Fagerviksblommen og Æggeblommer, gule og
røde. <sp>Kirsebær</sp>: Brunkirsebær, Brune Brüsseler,
Klarbär, Ostheimer, Van der Nat og Wladimirska.
Den hjemlige Havebrugslitteratur i
Finland har indtil Aaret 1912 været af meget
underordnet Betydning. Landets svensktalende
Havedyrkere har benyttet skandinavisk, særlig svensk
Havelitteratur, og Havebrugslitteratur i det finske
Sprog har indtil de seneste Aar hovedsagelig
bestaaet af Oversættelser og Bearbejdelser af svenske
og enkelte norske Havebøger. Den mest mærkelige
blandt disse er »Kasvitarhakirja (Havebog) af Erik
Lindgren, bearbejdet for finske Forhold af Klas
Stening og derpaa oversat til Finsk (1903). Bogen
er nu udkommen i fire Oplag, det sidste 1918. Af
Originalarbejder paa det finske Sprog kan nævnes:
»Hedelmän-ja marjaviljelyn opas« af B. W.
Heikel (1908), oversat til Svensk og bearbejdet af
Ossian Lundén under Titelen: »B. W. Heikel:
Frukt- och bärodling; anvisningar och råd (1910).
1913 udgav Heikel en ny Bog: »Hedelmän-ja
marjanviljelys avomaalla« (Frugt- og
Bærdyrlning paa Friland), hvilken Bog nu (1919)
udkommer i ny omarbejdet Udgave. 1910 udkom
»Kukkaistarhan hoito« (Blomsterhavens Pleje) af
Alexandra Smirnoff og 1913 »Koulupuutarha«
(Skolehaver) af M. Hyvönen. Antallet af Havebøger i
det finske Sprog turde f. T. naa op til 70, men
mange af dem er Smaaskrifter. Den første
Havebog i det finske Sprog blev udgivet af
»Plantagedirektøren«, Professor i Kemi <sp>Pehr Adrian
Gadd</sp>, og er trykt i Åbo 1768. Antallet af de
i Finland udkomne Havebøger i det svenske Sprog
har indtil de seneste Aar heller ikke været stort.
I den »økonomiske Tidsalder« blev ofte udgivet
akademiske Afhandlinger om Havevæsen samt en
Mængde Smaaskrifter, oftest forfattede af Kalm
eller Gadd. Det finske Havedyrkningsselskab
udgav sine Aarsberetninger fra 1839-1843. Aar
1861 udkom »Några anteckningar om fruktträds
och bärbuskars uppdragning af kärnor,
fortplantning, förädling och vidare behandling« af C. G.
Söderberg. Værdifuldere er »Anvisningar till
odling af de i Finland allmännast begagnade
prydnads- och köksväxter på kalljord« af I. Molanders
Frøhandel (J. G. Niklander) 1875, og »Handbok i
Finsk pomologi« af Alexandra Smirnoff (1894),
oversat til Finsk. Blandt øvrige interessante
Haveskrifter udgivne paa Svensk i Finland maa endnu
nævnes: »Minneslistor för Vänner af
trädgårdsskötsel inom Finland« af J. Wallmark (1884),
»Redogörelse öfver fruktodlingen vid Mustiala institut
i perioden 1894-1904« af Klas Stening (1906),
»Om fruktodlingen i Finland« af B. W. Heikel
(1907) samt »Frukt- og bärodling,
försöksverksamhet samt några andra landtekonomiska
iakttagelser. Rejseberetning fra Kanada och Nordamerikas
Förentastater« af B. W. Heikel (1909).

Siden 1912 er Havebrugslitteraturen i Finland
bleven beriget med nye, værdifulde Arbejder.
Nævnte Aar udkom Ossian Lundéns store Arbejde
»Köksväxtodling«, en Dybdahl paa Svensk, og det
følgende Aar samme Bog i finsk Oversættelse.
Bogen, som vandt stor Anerkendelse og Udbredelse
i Finland og Sverrig, er siden 1917 udsolgt, men
et udvidet og omarbejdet Oplag er under Udgivelse.
Af samme Forfatter udkom 1912 »Hemträdgårdens
arbetskalender« og 1914 »Hemmets köksträdgård«.
Sidstnævnte Bog er udkommen i tre svenske og to
finske Oplag i Finland og to Oplag i Sverrig. 1916
udgav Ossian Lundén »Jord och gödsel i
trädgårdsbruket«, et i sin Slags enestaaende Arbejde, en
rigt illustreret Bog paa c. 500 Sider. »Fröodling
af köksväxter i hemträdgården« af Ossian Lundén
udkom 1917, og af samme Forfatter
»Koloniträdgårdar« 1918. Samtlige disse Bøger findes ogsaa
i finsk Oversættelse.
O. L.
</chapter>

<chapter name="Fioringræs">
<b>Fioringræs</b> se <sp>Punkt 5 Nr. 10 under
Græsplæner</sp>.
</chapter>

<chapter name="Firling">
<b>Firling</b> se <sp>Sagina</sp>.
</chapter>

<chapter name="Fiskedamme">
<b>Fiskedamme.</b> Damme i Parker og Haver kan
ved kyndig Behandling ikke blot blive en
udmærket Pryd, men ofte tillige give mangen en god
Ret Fisk, i gunstige Tilfælde endog en pæn
Indtægt. Hovedtrækkene i Driftsmaaden af saadanne
Damme skal her kortelig omtales ligesom de
Regler, der bør følges ved Dammenes Anlæg. Er der
Mulighed derfor, maa Dammen indrettes saaledes,
at den kan tømmes fuldstændig. Herved stiger
dens Værdi som Fiskedam meget betydeligt. Bedst
sker Tørlægningen ved Hjælp af en »Munk«. Denne
bestaar (Fig. 1 og 2) af et vandret »Udløbsrør«,
forbundet med et lodret (eller skraatstillet)
»Damrør«. Rørene er tømrede af Brædder, men i
Damrøret mangler den mod Dammen vendte Side —
eller rettere, den er erstattet af Skodder, der kan
tages op og sættes ned i en Fals inden i Damrøret.
Tages alle Skodderne op, har Vandet frit Løb ud
gennem Udløbsrøret; sættes der Skodder i, maa
Vandet stige saa højt, at det naar deres Overkant,
før det kan begynde at løbe ud. Foran den Fals,
i hvilken Skodderne glider, er der en anden Fals,
som bruges til at fastholde et Gitter af Zinksold;
dette Gitter hindrer Fiskene i at undvige med
Vandet. Selvfølgelig bør Udløbsrøret udgaa fra
Dammens dybeste Sted, og hvor Talen er om
kunstigt anlagte Damme, volder dette i Reglen ingen
Vanskelighed. Billigst og smukkest lader Damme
sig anlægge, hvor Terrænforholdene er saaledes,
at en kort Dæmning er tilstrækkelig til at
opstemme Vandet. Naar Dæmningen skal bygges,
graves først en Grøft, som fyldes med faststampet
Ler; her ovenpaa rejses en Vold af samme
Materiale. Udenom denne Vold som vandtæt Kærne
bygges den øvrige Dæmning med Skraaninger paa
c. 50°; den dækkes med Græstørv eller tilsaas.
Hvor Munkens Udløbsrør gaar gennem Dæmningen,
tættes der særlig omhyggeligt med Ler; en Krave
om Røret af Bræddestumper paa Højkant er at
anbefale. Er Dambunden ujævn, maa den afgraves
saaledes, at alt Vandet kan strømme let ud
gennem Munken ved Udfiskningen. Har Dammen
uregelmæssig Form, eller er den meget flad, kan
det være rigtigt at grave Samlegrøfter i Bunden,
som hurtigt leder Vand og Fisk til Munken.
Tætning af Bunden kan foretages med Ler eller Dynd.
Til Springvandsbassiner o. l. kan man selv paa ren
Sandbund let danne en kunstig, vandtæt Bund af

<img>Fig. 1. Lodret Snit gennem Dæmning og Munk.
U-Udløbsrør, D-Damrør, Le-Lerkærne, L-Laag,
G-Gitter, V- Vandspejl, K-Krave om Udløbsrøret.</img>

<img>Fig. 2. Tværsnit af Damrøret.
S-Stemmebrædder, G-Gitter.</img>
Cement, Asfalt-Blypapir el. a. Formen af
Dammens Overflade, der for Udseendet har saa stor
Betydning, har fiskeriligt mindre at sige. I større
Damme vil en kratbevokset Ø være af smuk
Virkning. Ved Beplantning af Bredderne bør der tages
Hensyn til, hvilke Fisk det er Hensigten at
opdrætte. Springvand i Dammen kan, hvor Vandet
kun har ringe Iltindhold, saaledes som det
hyppigt, men ikke alle Steder er Tilfældet med
Vældvand, gøre fortræffelig Gavn ved at gennemlufte
Vandet. Ved Anvendelse af særlige
Monteringsstykker kan man, naar Tilløbsvandet har større
Tryk end nødvendigt for Springvandets Højde,
bringe en Del af Damvandet med i Straalen eller
blande denne med Luft, hvorved saavel Nytte- som
Skønhedsvirkning forstærkes. Gaar der en
værdifuld Fiskebestand i Dammen, kan det være rigtigt
at værne den mod Tyve. Munken forsynes da med
Laag og Hængelaas, saa Dammen ikke alt for let
kan tømmes, og ude i Dammen nedrammes en
solid Pæl under Vandfladen; den er beregnet paa at
fastholde ubudne Vaad og spækkes derfor med Søm
og Kroge. Mod Odderen kan hele Dammen
omgives med et lavt Hønsetraadshegn. Til Værn mod
fiskende Fugle kan man danne »Tilty« for Fiskene
af nogle Pæle med en dækkende Plade over. Bedst
er det dog helt at holde Fuglene borte fra Damme
med Ungfisk; i Andedamme trives derimod større
Karper særlig godt paa Grund af den megen
Gødning. Vandet i Dammen kan efter sin Oprindelse
betegnes som Vældvand, Kildevand, Bækvand,
Aavand, Søvand, Mosevand eller Nedbørsvand, og
efter dets Art bør dets Fiskebestand afpasses. Ved
en Skildring af de mest udprægede Modsætninger,
en typisk Karpedam og en typisk Ørreddam, naas
lettest Forstaaelsen af, hvilke Omstændigheder der
i øvrigt spiller størst Rolle for Fiskene.
Karpedammen forsynes bedst med Nedbørsvand eller i
hvert Fald ikke med større Tilløb end nødvendigt
for at dække Fordampningen. Bunden maa skraane
ganske svagt fra Bredden udefter, og kun
nærmest Munken vokser Dybden til over 1 m. Læ for
de fremherskende Vinde er gavnlig, men Skygge
maa undgaas; Træer umiddelbart ved Dammen bør
altsaa saa vidt muligt indskrænkes til den nordre
Bred. Siv og andre skyggende Overvandsplanter
udryddes bedst ved at slaas af under Vandet to
Gange med kort Mellemrum om Sommeren,
hvorved Hjerteskuddet raadner. Der maa gerne være
Tilløb til Dammen fra Møddinger og
Køkkenrendestene, ligesom Gødning fra Ænder og fra Køer,
der trækkes til Vanding, kun gør Gavn. Endog
Svinegødning kan tilføres Dammen direkte, men
om alle disse Stoffer gælder det, at de skal
omsættes til Smaaorganismer, særlig Krebsdyr som
Dafnier, før de tjener til Karpeføde; en pludselig
Tilførsel af megen Gødning maa derfor ikke finde
Sted. Damvandet kan her til Lands aldrig blive
for varmt for Karpen, som vokser bedst, naar
Vandet er over 20°. Foruden sin naturlige
Næring, Smaadyrene, kan Karpen ogsaa tage kunstigt
Foder, f. Eks. knuste Lupiner eller Majs, men uden
en vis Brøkdel naturligt Foder trives den ikke.
Derfor maa Karpedamme ikke gerne være for
smaa, kun i gunstige Tilfælde under en kvart
Hektar. Hvor man kun har én Dam til
Raadighed, ligesom hvor man ikke vil sætte sig
grundigere ind i Karpedambrugets Kunst, bør man
lægge Driften saaledes, at man hvert Foraar
besætter Dammen med nykøbte, garanteret 2-Aars
Karper (ikke ældre!) paa mellem 1/4 og 1/2 kg
Stykket. I Løbet af Sommeren skal hver Karpe
tage et kg paa i Vægt, saa at man om Efteraaret
ved Udfiskningen har salgbare Spisekarper. Pr.
Hektar kan man for en middelgod Dam uden
Fodring regne en Tilvækst paa c. 120 kg, og her kan
altsaa udsættes 120 Sættekarper. Efter
Udfiskningen om Efteraaret er det rigtigst at lade
Dammen ligge tør, helst støvtør, og nu er det godt at
behandle den med Gødning; er den sur og dyndet,
faar den Kalk. Kan Dammen af Skønhedshensyn
ikke faa Lov at ligge tør, lige til Besætning paa
ny finder Sted i April Maaned, bør den dog i det
mindste ligge tør et Stykke Tid midt paa
Vinteren, saa at hele Bunden kan gennemfryse. —
Ørreddammen maa have Gennemstrøm af friskt,
køligt Vand (aldrig over 18°), bedst Kildevand.
Blæst kan gavne, hvor Strømmen gennem Dammen
er svag. Skyggende Træer gør kun Skade, for saa
vidt Løvfaldet vanskeliggør Ristens Renholdelse.
Vil man i Ørreddamme danne et skyggefuldt
Tilholdssted for Fiskene, lader dette sig praktisk gøre
saaledes: Man anbringer nogle Lægter flydende i
Vandskorpen, og mellem dem udkastes Stykker af
Brøndkarse (Nasturtium aquaticum (L.)), som da
hurtigt breder sig til et grønt Plantedække;
Fordelen ved dette er, at det hele før Udfiskningen
kan fjernes med en Rive eller kan flyttes andet
Steds hen, uden at Planterne ødelægges.
Overvintringen af disse sker bedst i et Vældsted. Den
vildtvoksende Brøndkarse er ikke rigtig ren i
Smagen, saa vil man tillige benytte Planten til
Spisebrug, bør man forsage med en forbedret Sort.
Ørreden taaler ikke urent Vand og holdes sikrest
i Damme med Sand- eller Grusbund. Til Yngelen
maa Dammen gerne være ganske lav, men til
ældre Ørreder mindst 1/4 m ved Bredden og 1-2 m
ved Munken. Ørreden tager villigt Foder (f. Eks.
hakket Fisk) og kan leve udelukkende deraf;
derfor kan der, naar Vandstrømmen er rigelig og
god, holdes mange Ørreder sammen paa en ringe
Flade; fornys Dammens Vandmasse en Gang i
Døgnet, kan der som Regel sættes 15 Stkr. spæd
Ørredyngel eller af Sættefisk c. 200 gr pr. m<sup>2</sup>,
men jo tættere Besætning des større Risiko. De
store Dambrug opdrætter Ørreden paa 2-3 Aar til
en Vægt af c. 1/8 kg; disse »Portionsfisk« sælges
levende til Tyskland. For mindre Partier end
hundrede kg vil en Transport af den levende Fisk
i Reglen ikke betale sig, men ogsaa den slagtede
Portionsørred kan opnaa god Pris. Der er heller
intet i Vejen for at opdrætte Ørreden til større
Vægt, og store Ørreder er meget fornøjelige Fisk.
Vil man give Afkald paa at opdrætte Spisefisk i
Dammen, vil det, hvis denne er rig paa
Naturnæring for Ørred (Tanglopper o. l.) mulig betale sig
bedst at købe spæd Ørredyngel i Marts-April
Maaned og udsætte c. 5 Stykker pr. m<sup>2</sup>. Yngelen
fodres da ikke; om Efteraaret skal der være mindst
50 pCt. af det udsatte Antal som 8-12 cm lange
Sættefisk. Da Fiskene vokser ret uens, og en af
Hovedreglerne for en rationel Drift af
Ørreddambruget er, at Fiskeri skal holdes vel sorteret efter
Størrelse, bør man ikke holde Ørreden mere end
højst et Aarstid ad Gangen uden at frasortere de
største og de mindste. Mellem den typiske
Karpedam og den typiske Ørreddam er der en Del
Overgangsformer; men i de Damme, der er lovlig
kølige til Karpen, finder allerede Regnbueørreden
sig til Rette. Denne amerikanske Ørredart taaler
varmere Vand end sin Landsmand, Kildeørreden,
og den hjemlige Ørred. Af dennes to Former, Hav-
og Bækørreden, vil man gøre klogest i at holde
sig til den sidste. — Kan det ikke lade sig gøre
at anbringe Munk i Dammen, er der dog den
Mulighed at tømme den gennem Pumpning eller med
Snegl. Maa ogsaa dette lades ude af Betragtning,
og lader Dammen sig ikke fuldstændig udfiske
med et finmasket Vaad, er man ikke i Stand til at
kontrollere Fiskebestanden nøjagtigt. Mindre
Damme kan een Gang for alle renses for en
forhaandenværende Bestand af Hundestejler eller
Smaaaborrer ved Behandling med brændt Kalk, men
saadanne Tilfælde maa dog helst en Fagmand
bedømme. Driften af Damme, der ikke kan tømmes,
giver i Reglen kun et ringe Overskud. Er
Dammen uden Gennemstrøm og dækket af Is om
Vinteren, maa der »vækkes« ɔ: hugges Vaager, i
hvilke da anbringes et Halmneg. Det er i
saadanne Vande nødvendigt at sørge for en passende
Balance mellem Rovfisk og Fredfisk. Rovfisk er
Gedden, Aborren, Ørredarterne og til Dels Aalen,
medens alle Karpefiskene (Karpe, Karuds, Suder,
Skalle, Brasen o. s. v.) er Fredfisk. Aborren bør
aldrig udsættes, da den er graadig og vokser
daarligt. Ørreden udsættes kun, hvor der ingen
Gedder er; i næsten alle Tilfælde staar man sig ved
at udsætte halvaars eller ældre Ørreder i Stedet
for Yngel. Gedden er let fangelig og fornøjelig,
men bør i Damme aldrig faa Lov til at opnaa
større Vægt end 1 kg. Aalen taaler næsten al
Slags Vand, hvor den blot kan overvintre; den
lever delvis af samme Næring som Suderen,
hvorfor den ikke skal holdes i Suderdamme. Af
Fredfiskene gør man rettest i at nøjes med een eller
nogle faa Arter i hver Dam. Er der Brinker i
Dammen, og er denne ikke stærkt dyndet eller
bladfyldt om Efteraaret, forsøges tillige med
Krebs. Til Udsætningen kan bruges enten unge
Krebs eller Moderkrebs, der fra Jul til
Forsommeren gaar med de befrugtede Æg under Halen;
indtil de selv faar gravet Huler, hjælper man
dem til et Skjul Dagen over ved at udlægge
Drænrør. Krebsen behøver tre Aar til at opnaa
Spisestørrelse; den kan fodres med Aadsler (ikke
mere ad Gangen, end der ædes den paafølgende
Nat) eller f. Eks. med Roer. Hovedreglen for
Driften maa være at sørge for, at der ikke er flere
Fisk i Vandet, end at der bliver rigelig Næring
til dem alle. Bliver Fiskene i Dammen for smaa,
er det vist hyppigere, fordi der fiskes for lidt,
end fordi der fiskes for meget; det gælder da at
træffe Grænsen. Som Prydfisk maa særlig
anbefales Guldrimten, en smuk, guldskinnende
Varietet af en af vore Skallearter (Leuciscus idus var.
orfus). Den udmærker sig fremfor Guldfisken
(Cyprinus auratus) og Guldsuderen (Tinca
vulgaris var. aurata) ved at være livligere og holde sig
mere i Vandets øvre Lag. Guldrimten er haardfør
og kan let overvintres. I Henhold til Lov om
Ferskvandsfiskeri af 2. Juni 1917 § 24 er
Fiskeriinspektøren pligtig til saa vidt muligt at yde
private Vejledning; der ydes intet Honorar, kun
Rejseudgifter maa betales efter fastsatte Regler.
C. V. O.
</chapter>

<chapter name="Fiskeguano">
<b>Fiskeguano</b> se <sp>Kunstgødning</sp>.
</chapter>

<chapter name="Fittonia">
<b>Fittonia</b> (Acanthaceæ), Varmhusplante fra de
ækvatoriale Egne af Amerika. <sp>F.
argyroneura</sp> E. Cocm. med krybende, halvt hængende
Stængler og ovale Blade med sølvhvidt Aarenet.
<sp>F. gigantea</sp> Lindl. med oprette, indtil 60 cm
høje Stængler og grønne Blade med røde Aarer.
<sp>F. Verschaffeltii</sp> E. Coem. med krybende,
halvt hængende Stængler og ovale Blade med røde
Aarer; <sp>E. Pearcei</sp> adskiller sig kun fra
Stamarten Verschaffeltii ved en noget kraftigere Vækst
og stærkere rødt Aarenet. De krybende Arter
hører til de smukkeste Kant- og
Indfatningsplanter i Varmhuset og er ogsaa fortræffelige til
Udplantning i smaa Jordrabatter, ved Bagvæg og
lignende Steder, hvor de vil danne et nydeligt
tegnet Bladtæppe. <sp>Kultur:</sp> Formeres let ved
Stiklinger af halvmodne Skud i Formeringsbedet
og trives godt i en noget let Jordblanding, men
fordrer Skygge.
M. H.
</chapter>

<chapter name="Fjerbregne">
<b>Fjerbregne</b> se <sp>Athyrium</sp>.
</chapter>

<chapter name="Fjergræs">
<b>Fjergræs</b> se <sp>Stipa pennata</sp>.
</chapter>

<chapter name="Fjernellike">
<b>Fjernellike</b> se <sp>Dianthus plumarius</sp>.
</chapter>

<chapter name="Fjældribs">
<b>Fjældribs</b> se <sp>Ribes alpinum</sp>.
</chapter>

<chapter name="Fjældsimmer">
<b>Fjældsimmer</b> se <sp>Dryas</sp>.
</chapter>

<chapter name="Fjärilar">
<b>Fjärilar</b> (s.) se <sp>Sommerfugle</sp>.
</chapter>

<chapter name="Fladbælg">
<b>Fladbælg</b> se <sp>Lathyrus</sp>.
</chapter>

<chapter name="Fladeberegning">
<b>Fladeberegning</b> kaldes den Beregning, ved
hvilken man udfinder en plan Flades Størrelse
(Fladeindhold) i Forhold til en bestemt Fladeenhed, f.
Eks. i Forhold til 1 m<sup>2</sup>, 1 Kv.-Alen o. s. v. Et
<sp>Kvadrats</sp> (Fig. 1) Fladeindhold er Længden
af den ene Side X sig selv. Eksempel: er
Kvadratets Sider lig 4 m, bliver Fladeindholdet 4 X 4
= 16 m<sup>2</sup>. — Et <sp>Rektangels</sp> (Fig. 2)
Fladeindhold er = Længden af dene ene Side ab
(Grundlinien X Længden af den tilstødende Side bc
(Højden), ab X bc = □. Eks. ab = 5 m bc =. 4 m
5 X 4 = 20 m<sup>2</sup>. — Et <sp>Parallelograms</sp> (Fig.
3) Fladeindhold er = Længden af den ene Side
(Grundlinien) ab X Længden af den vinkelrette
Afstand fra den parallelle Side (Højden) h.
ab X h = □. Eks. ab = 5 m, h = 4 m, 5 X 4
= 20 m<sup>2</sup>. Til Grundlinie vælger man den
længste Side. — Et <sp>Trapez</sp>'s (Fig. 4) Fladeindhold
er = Summen af de to parallele Siders Længder
ab + dc divideret med 2 X Længden af deres
vinkelrette Afstand (Højden) h. (ab + dc) : 2 X h

<img>Fig. 1.</img>

<img>Fig. 2.</img>
= □. Eks. ab = 8 m, dc = 6 m, h = 4 m,
(8 + 6) : 2 X 4 = 7 X 4 = 28. — En
<sp>Trekants</sp> (Fig. 5) Fladeindhold er = Længden af
den ene Side (Grundlinien) ab X Længden af den
vinkelrette Afstand fra denne til den modstaaende
Vinkelspids (Højden) h divideret med 2. ab X h : 2
= □, f. Eks. ab = 6 m, h = 4 m, 6 X 4 : 2
= 6 X 2 = 12 m<sup>2</sup>. Grundlinien vælger man
saaledes, at den saa nær som muligt bliver lige stor
med Højden. — <sp>En retvinklet Trekants</sp>
(Fig. 6) Fladeindhold er = Længden af den ene
Katete ab X Længden af den anden Katete hc
divideret med 2. ab X bc : 2 = □. Eks. ab = 5 m,
bc = 4 m; 5 X 4 : 2 = 5 X 2 = 10 m<sup>2</sup>. — <sp>Et
Trapezoides</sp> (Fig. 7) Fladeindhold er =
Længden af Diagonalen ab X Summen af
Længderne af dennes vinkelrette Afstande fra de
modstaaende Vinkler (Højderne) h og h1 divideret
med 2. ab X (h + h1) : 2 = □. Eks. ab = 12 m;
h = 4 m, h1 = 6 m; 12 X (4 + 6) : 2 = 12 X 5
=60 m<sup>2</sup>. — <sp>Cirklens</sp> (Fig. 8) Fladeindhold
er = Længden af Radius r X sig selv X 3,14
(nøjagtigt med 5 Decimaler 3,14159). r X r X 3,14
= □. Eks. r = 4 m; 4 X 4 X 3,14 = 50,24 m<sup>2</sup>. —
<sp>Ellipsens</sp> (Fig. 9) Fladeindhold er = Længden
af den store Akse ab divideret med 2 X Længden
af den lille Akse cd divideret med 2 X 3,14.
Altsaa: ab : 2 X cd : 2 X 3,14. Eks. ab = 20 m, cd
= 6 m;10 : 2 X 6 : 2 X 3,14 = 47,10 m<sup>2</sup>. — Planer
med uregelmæssig Begrænsning maa for at kunne
beregnes inddeles i mindre Planer af en saadan
Form, at de kan beregnes, og Summen af disse
Planers Fladeindhold bliver da det uregelmæssige
Plans Fladeindhold, f. Eks.: En plan Flade som
Fig. 10 inddeles i Trekanterne a, b, c og d, hvis
Fladeindhold beregnes hver for sig. Summen af
disse Trekanters Fladeindhold er da = hele
Fladeindholdet. En plan Flade som Fig. 11 deles dels
i Trekanter, dels i Trapezer. Beregningen sker
paa samme Maade som ved Fig. 10. Beregning
af Kubikindhold se Kubikberegning.
E. G.

<img>Fig. 3.</img>

<img>Fig. 4.</img>

<img>Fig. 5.</img>

<img>Fig. 6.</img>

<img>Fig. 7.</img>

<img>Fig. 8.</img>

<img>Fig. 9.</img>

<img>Fig. 10.</img>

<img>Fig. 11.</img>
</chapter>

<chapter name="Fladstjerne">
<b>Fladstjerne</b> se <sp>Stellaria</sp>.
</chapter>

<chapter name="Flammeblomst">
<b>Flammeblomst</b> se <sp>Phlox</sp>.
</chapter>

<chapter name="Flipkrave">
<b>Flipkrave</b> se <sp>Iberis</sp>.
</chapter>

<chapter name="Flitteraks">
<b>Flitteraks</b> se <sp>Melica</sp>.
</chapter>

<chapter name="Flittige Lise">
<b>Flittige Lise</b> se <sp>Impatiens Sultanii</sp> og
<sp>Malva capensis</sp>.
</chapter>

<chapter name="Florvinger">
<b>Florvinger</b> (Neuroptera), nätvingar (s.). Smaa
Insekter med store, fint netaarede, gennemsigtige
Vinger. De minder noget om Guldsmede, sländor
(s.), men maaler sjælden mere end 25-30 mm
mellem Vingespidserne. Hertil hører bl. a.
Guldøje (Chrysopa), florsländor (s.) og stinksländor (s.)
(Hemerobius), begge Slægter repræsenterede af
flere Arter. Saavel fuldt udviklede som Larver
(Bladlusløver) er Rovdyr, som ernærer sig af smaa
sugende Insekter, Bladlus, Bladlopper m. fl. De
anses derfor som nyttige Insekter.
A. T.
</chapter>

<chapter name="Fluefanger">
<b>Fluefanger</b> se <sp>Kødædende Planter</sp>.
</chapter>

<chapter name="Fluepletsvamp">
<b>Fluepletsvamp</b> (<sp>Leptothyrium pomi</sp>)
viser sig paa Æbler og Pærer i Frugtmodningens
sidste Stadier som smaa, kulsorte Prikker, der
ganske ligner Fluepletter; Svampen kan ogsaa
fremkalde mørkt olivengrønne eller sortagtige
Pletter med en ejendommelig straalet Tegning. F.
optræder stedse paa Hudens Yderflade og
frembringer ikke de mere dybtgaaende døde Partier eller
Sprækker, som er karakteristiske for Æbleskurv
(s. d.). F. har derfor kun Betydning ved at
skæmme Frugtens Udseende og derved
formindske dens Salgsværdi; den er almindelig i Aar med
fugtigt Vejr i August-September. Angrebet
holdes nede ved Sommersprøjtning med
Bordeauxvædske eller Svovlkalk som angivet under
Æbleskurv (s. d.).
F. K. R.
</chapter>
<chapter name="Fluer">
<b>Fluer</b> se <sp>Tovingede</sp>.
</chapter>

<chapter name="Flugor">
<b>Flugor</b> (s.) se <sp>Tovingede</sp>.
</chapter>

<chapter name="Fläder">
<b>Fläder</b> (s.) se <sp>Sambucus</sp>.
</chapter>

<chapter name="Fløjlsblomst">
<b>Fløjlsblomst</b> se <sp>Tagetes</sp>.
</chapter>

<chapter name="Fløjlsgræs">
<b>Fløjlsgræs</b> (n.) <sp>Lagurus ovatus</sp>.
</chapter>

<chapter name="Fløjlsplet">
<b>Fløjlsplet</b> se <sp>Tomat-Fløjlsplet</sp>.
</chapter>

<chapter name="Folkepark">
<b>Folkepark</b> se <sp>Offentlige Anlæg</sp>.
</chapter>

<chapter name="Fontanesia">
<b>Fontanesia</b> (Oleaceæ), haardføre Buske. <sp>F.
phillyræoides</sp> Labill., Syrien, en temmelig
uanselig, mellemhøj Busk. Den minder i Udseende
om Ligustrum, har lancetformede Blade og i Juni
smaa, uanselige hvidlige Blomster i smaa,
grenede Toppe.
A. B.

F. kan anvendes i Busketter paa solrig Plads,
hvor de unge Skud kan modnes. Den formeres
bedst ved Stiklinger af grønt Træ under Glas
eller Deling af ældre Planter.
J. B.

F. kan i Norge kun dyrkes i de sydvestlige
Kystegne.
N—k.
</chapter>

<chapter name="Fontæne">
<b>Fontæne</b> se <sp>Springvand</sp>.
</chapter>

<chapter name="Foraarslyng">
<b>Foraarslyng</b> se <sp>Erica carnea</sp>.
</chapter>

<chapter name="Foreninger og Tidsskrifter">
<b>Foreninger og Tidsskrifter</b> paa Havebrugets
Omraade i <sp>Danmark</sp>. Den første Forening, der
betragtede det som sin Opgave at fremme
Havebruget i Danmark, var »<sp>Det kgl. danske
Landhusholdningsselskab</sp>«, stiftet 1769, hvis
Virksomhed for en Del bestod i Præmier, udsatte
for Løsningen af forskellige samfundsnyttige
Opgaver, deriblandt ogsaa til Havebrugets Fremme.
Det belønnede Mansa's Have-Katekismus (se
Danmarks Havebrug), der var skreven efter Selskabets
Opfordring, med den store Guldmedaille. I
Tidernes Løb, og særlig efter de egentlige
Haveselskabers og Gartnerforeningers Dannelse, overlodes det
væsentlig disse at fremme Havebrugets Interesser.
Helt har Landhusholdningsselskabet dog aldrig
opgivet denne Side af sin Virksomhed, men viser
ved Uddeling af Rejseunderstøttelse, ved Udgivelse
af Bøger angaaende økonomisk Havebrug o. s. v.,
at det endnu den Dag i Dag anser det for en af
sine Opgaver at støtte Havebruget.
Landhusholdningsselskabets Støtte er væsentligst bleven ydet
Nyttegartneriet, medens Lysthaven først fik sin
Talsmand i »<sp>Selskabet til
Blomsterkulturens Fremme</sp>«, som blev stiftet d. 23.
Septbr. 1830 af 9 »Blomstervenner«, der samledes
efter Indbydelse af <sp>Oberst d'Origny</sp>, som blev
Selskabets Formand, indtil han 1835 afløstes af
<sp>Professor J. F. Schouw</sp>. Som Genstand
for Selskabets Virksomhed betragtedes alle
Prydplanter for Friland og alle de Potteplanter, der
kunde overvintres uden Væksthuspleje. Fra Aaret
1834 inddrog Selskabet Køkken- og Frugthaven
under sit Virkefelt, antog samtidig Navnet
»<sp>Selskabet til Havekulturens Fremme</sp>«,
og oprettede 1. Februar samme Aar det <sp>første
Blomsterudsalg</sp> i København. I de
følgende Aartier var dets Indflydelse paa dansk
Havebrug betydelig og heldbringende. Samarbejdet
med Landhusholdningsselskabet og de stedlige
økonomiske Foreninger var meget inderligt og blev
af ikke ringe Betydning for Havesagens Trivsel
her i Landet. I Aaret 1833 lejede Selskabet
<sp>Gartner Danckerts</sp> Have paa Østerbro ved
København og afholdt her ugentlige
Sammenkomster af selskabelig Karakter. 1837 erhvervede
Selskabet en Grund i Frederiksberg Allé og lod
her anlægge en Have. 1882 blev dette Anlæg
solgt, og Selskabet overtog Forpagtningen af
Frederiksberg Slots Driveri-, Frugt- og Økonomihave
ved Frederiksberg Runddel; den nye Have blev
dog først tilgængelig i Sommeren 1884 og
indviedes da ved Afholdelsen af en større offentlig
Rosenudstilling. Den 17. Septbr. 1880 fik
Selskabet i Anledning af sit 50 Aars Jubilæum Ret
til at bære Navnet »<sp>Det kongelige
danske Haveselskab</sp>«. Selskabets første
Aarsberetning var forfattet af den kendte Botaniker
Dr. <sp>C. Vaupell</sp> og udkom 1860; af de følgende
fik Beretningen for 1863 en særlig værdifuld
Karakter ved et Tillæg »Beskrivelse og Tegning af
31 paa det danske Haveselskabs Produktudstilling
i Oktbr. 1860 fremlagte Pære- og Æblesorter, som
egner sig til almindelig Dyrkning her i Landet«.
Selskabet har desuden, navnlig i 70erne og i
1881, givet Understøttelse til Havebrugsskrifter,
særlig i økonomisk Havebrug, samt delvis
paataget sig Udgivelsen af disse. Selskabets
»udadgaaende Virksomhed«, hvortil Staten har ydet de
nødvendige Midler, har omfattet Fremme af
Frugttrædyrkningen i alle Landsdele (fra 1872), især
gennem Uddeling af Frugttræer af bestemte
Sorter til Ubemidlede paa Landet; Præmiering af
havemæssigt dyrkede Husmandslodder (fra 1873),
Oplæring af Arbejderes og Husmænds Sønner i
økonomisk Havebrug (fra 1874) samt Oplæring af
Arbejderes og Husmænds Hustruer og Døtre i
økonomisk Havebrug (fra 1898) og ved Kursus i
Havesagers Anvendelse. Nogle af disse
Virksomheder er i de senere Aar ophørte som ikke
længere tidssvarende, og fra 1918 har Selskabet
overladt Varetagelsen af de øvrige til de andre
Haveselskaber for med større Kraft at samle sig om det,
som det nu anser for sin Hovedopgave: at fremme
Interessen for Prydhaven (Havekunsten). Blandt
Selskabets Virksomheder maa ogsaa nævnes
<sp>Havebrugsudstillinger</sp> og
<sp>Prøvedyrkning</sp>. Selskabet har Fortjenesten af at have
været Banebryder for Havebrugsudstillingerne her
hjemme — den første Udstilling afholdtes allerede
1832 — ligesom det saa godt som ene har været
Bæreren af Udstillingssagen, indtil Almindelig
dansk Gartnerforening vandt tilstrækkelig indre
Styrke til ogsaa at kunne tage denne Opgave op.
Medlemstallet var d. 1. Januar 1919: 2408. —
Allerede i Aaret 1843 havde der dannet sig
»<sp>Det praktiske Haveselskab for
Jylland, Fyn og Hertugdømmet
Slesvig</sp>«, under hvilke Provinser tillige Samsø og
Langeland var indbefattede. Stifteren og Sjælen
i dette Foretagende var Generalkrigskommissær
<sp>H. C. Riegels</sp> paa Snoghøj ved Fredericia.
Selskabets væsentligste Formaal var ikke alene at
fremhjælpe Planteskoler for vilde Træer til Læ
og forædlede Frugttræer, men ogsaa »de utallige
Frembringelser ved Havekulturen, der ere lige
ønskelige saavel for deres Nytte som for deres
Skønhed og for Liebhavere ere vanskeligst at faa«.
Til Snoghøj Planteskole var knyttet en
Gartner-Læreanstalt »<sp>Collins Minde</sp>«, hvis første Elev
var den senere Handelsgartner <sp>H. C. V. Løwe</sp> i
København. Selskabets i de første Aar stærkt
opblussende Virksomhed stilnede efterhaanden af, og
det gled senere over i »<sp>Det danske
Hedeselskab</sp>« (dannet 1866), hvis indirekte store
Betydning for Havebruget ved at vække Sansen
for Plantning i Jyllands træfattige Egne er
velbekendt. Paa det af Hedeselskabet givne Grundlag
arbejdede »<sp>Det jydske Haveselskab</sp>«,
stiftet d. 27. Juni 1873 i Aarhus efter
Tilskyndelse af Kaptajn <sp>Dalgas</sp> og Generalkonsul
<sp>Pontoppidan</sp>, med det særlige Formaal at
fremme Frugttrædyrkningen i Jylland. Selskabet
paabegyndte i 1873 Anlæg af en større
Prøveplantning med Frugtsorter og en Planteskole i
Aarhus, senere er der anlagt et betydeligt Antal
<sp>Forevisningshaver</sp> rundt om i Jylland.
Disse Haver er alle senere nedlagte.

Paa Initiativ af Forstander <sp>J. Nielsen</sp>,
Klank, og Statskonsulent <sp>W. Riedel</sp>
paabegyndtes i 1908 sammenlignende Dyrkningsforsøg
med Stammer af Køkkenurter.

Foruden Forsøgsdyrkning har Virksomheden
omfattet Tiltrækning af Frugttræer og Frugtbuske til
Uddeling paa billige Vilkaar i Landbo- og
Plantningsforeningerne; fra Planteskolen har der fra
1883-97 været uddelt 120,000 Planter.
Virksomheden omfatter i øvrigt aarlige Frugtudstillinger,
Udsendelse af Vandrelærere, Udgivelse af
landøkonomiske Skrifter og Oplæring af Elever. I 1913
oprettedes en 12,4 ha stor Forsøgsgaard:
<sp>Havebrugsgaarden</sp> i Hørning, hvortil
Stammeforsøgene henlagdes og hvor der senere er
paabegyndt Forsøgs- og lagttagelsesplantninger med
Frugttræer og Frugtbuske samt
<sp>Forædlingsarbejde</sp> med Køkkenurter. Selskabet støttes af
flere Amtsraad, ligesom Statskonsulenten i
Planteavl er knyttet til dette. Medlemstallet var 3600 i
1919. Som Medlemsblade modtager Medlemmerne
»<sp>Vort Havebrug</sp>« og »<sp>Haven</sp>«. Hvad »Det
jydske Haveselskab« er for Jylland, er
»<sp>Østifternes Forening til Frugtavlens
Fremme</sp>« for Øerne; den blev stiftet 1888; i
1908 forandredes Navnet til »<sp>Østifternes
Haveselskab</sp>«. Selskabet bestaar af 10
Amtsafdelinger, hvis Formænd sammen med en Præsident
og en Vicepræsident udgør Bestyrelsen. Selskabet
virker bl. a. ved Forevisnings- og
Undervisningshaver samt Vandrelærere og søger at skaffe sine
Medlemmer Udbytte ved at forhandle Frugten for
dem samt ved gratis Uddeling af Frugttræer,
Frugttræsprøjter, Pjecer m. m. til Smaakaarsfolk,
og desuden kan Medlemmerne bestille Frugttræer
gennem Selskabet. Aarlig afholdes mindre
Frugtudstillinger. Selskabet har haft 16
Forsøgsfrugthaver (se Østifternes Haveselskabs
Forsøgsvirksomhed under Havebrugets Forsøgsvæsen) og har nu
en fast Konsulent i Havebrug. Medlemstallet er
nu, 1919, c. 15,000.

»<sp>Foreningen til Udførsel af
Havesager</sp>« blev stiftet 1884 af Husmand <sp>Mads
Johansen</sp>, Sødinge, der var Foreningens
Formand indtil 1893, da Foreningen opløstes.
Bestræbelserne for at skabe et paalideligt udenlandsk
Marked mislykkedes imidlertid og fremkaldte en
Overproduktion med lave Priser, bl. a. af
<sp>Tomater</sp>, en Frugt, der hidtil kun i ringe Grad havde
været dyrket herhjemme, men som nu blev slaaet
op ved en kraftig Agitation. En Pjece om
Tomatdyrkning, forfattet af Gartner J. Eltholtz, Ringe
paa Fyen, blev trykt i flere Oplag og uddelt i flere
Tusind Eksemplarer. Tomatens Aktier som
Eksportartikel sank hurtigt, men den fik dog fra nu
af en stigende Betydning for dansk Havebrug.
Køkkenhavens eneste, store Nyerhvervelse i det
sidste hundrede Aar. Foreningen havde ogsaa det
Formaal at omdanne Frugten til Vin- eller
Konservesartikler. Foruden de allerede nævnte findes der
adskillige andre stedlige Foreninger, der er mere
eller mindre stærkt knyttede til Havebruget; blandt
disse kan nævnes de jydske
<sp>Plantningsforeninger</sp>, der forsyner deres Medlemmer med de
nødvendige Hegn-, Læ- og Frugtplanter og navnlig
i mere træfattige Egne virker banebrydende for
Havebruget. I nær Forbindelse med den nyere Tids
Arbejderbevægelser staar Oprettelsen af
»<sp>Kolonihaver</sp>«; selv om Tanken allerede har været
fremme i Begyndelsen af 19. Aarhundrede, har den
dog først givet sig praktisk Udslag i de senere
Aartier, hvortil den stærke Bebyggelse indenfor
Byernes Omkreds og den dermed følgende
Bortrydning af talrige Haveanlæg delvis har bidraget.
Fremgangsmaaden er den, at der til Arbejderne
for en moderat Betaling udlejes et mindre Stykke
Havejord. Den største af de Foreninger, der har
at gøre hermed, er »<sp>Det københavnske
Haveselskab</sp>«, stiftet 8. Septbr. 1892.
Efterhaanden er der opstaaet en Mængde andre
Foreninger og Selskaber baade ved København og
Provinsbyerne, og der findes for Tiden næppe nogen
Købstad uden Kolonihaver. I 1908 stiftede en Kreds
af 20 københavnske Foreninger
»<sp>Kolonihave-Forbundet</sp>«, der i 1914 udvidedes til at
omfatte hele Landet og i 1919 tæller 226 Foreninger.
Statens Tilskud til denne Organisation var i
1919-20 20,000 Kr. Fra April 1919 er
Havebrugskandidat A. Dalskov udnævnt til Statskonsulent for
alle Landets Kolonihaver (se endvidere Art.
Kolonihaver).

Ved en Sammenslutning af det kgl., det jydske
og Østifternes Haveselskab stiftedes i 1898 »<sp>De
samvirkende danske
Haveselskaber</sp>, hvis Bestyrelse bestaar af Formanden,
Sekretæren og et Bestyrelsesmedlem for hver af
Foreningerne; Præsidiet dannes af de 3 Formænd, der
fører Forsædet skiftevis for 3 Aar ad Gangen.
Formaalet er ved Samarbejde at bringe Enhed i de 3
Haveselskabers Bestræbelser for at fremme
Havebruget. Af det af Staten bevilgede Tilskud (for
1919-20 c. 30,000 Kr.) anvender Samvirksomheden
et vist Beløb til fælles Formaal og Resten fordeles
til de 3 Selskaber til Anvendelse i særlige Øjemed.
Selskabet udgiver siden 1900 »<sp>Haven</sp>«.

<sp>Husmandsforeningerne</sp> gør et stort
Arbejde for at fremme Havebruget hos deres
Medlemmer. De samvirkende jydske
Husmandsforeninger har rundt i Jylland mange Forevisningshaver,
egen Frøhandel og en dertil hørende Kontrolmark.
De samvirkende fynske H. har en Forsøgs- og
Forevisningshave ved Odense, og de samvirkende
sjællandske H. bestræber sig ligeledes for at opmuntre
og fremme Havebruget. Hver af de 3
Sammenslutninger har en Havebrugskonsulent. Disse
Konsulenter har en stor Virksomhed som
Foredragsholdere og Kursusledere.

<sp>Danmarks Frugtavlerforening</sp> er
stiftet d. 14. Dec. 1916 paa Initiativ af
Statskonsulent A. Dalskov, Gentofte. Foreningen ser sin
Hovedopgave i Konsulentvirksomheden, hvortil den
søger at knytte bosiddende Gartnere i alle Egne af
Landet. Konsulenterne virker for Anlæg af
Frugthaver og en rationel Udnyttelse af disse og de
allerede anlagte; de er behjælpelig med Bekæmpelse af
Plantesygdomme og udfører Beskæringsarbejdet
samt Frugtens Nedplukning og Sortering til Salg
eller Opbevaring. Konsulentarbejdet ledes af en
Landskonsulent, og Foreningen betjenes i 1919 af
c. 100 Konsulenter. Foreningen søger at fremme
Salget af Medlemmernes Frugt, bl. a. gennem et
Salgskontor i København. Foreningen udgiver
Medlemsbladet »<sp>Frugtavl</sp>«. I Samarbejde med selve
Foreningen, der tæller c. 4000 Medlemmer, staar
en Del Landbo- og Husmandsforeninger, Parcel- og
Byggeforeninger samt Kolonihave-Forbundet for
Danmark. Samarbejdet angaar væsentligst
Konsulentarbejdet, hvortil hver af disse Foreninger
yder sit aarlige Bidrag.

For at fremme Frugtavlens Rentabilitet og
Frugtens rette Anvendelse er der i flere af Landets
Egne oprettet <sp>Andelsfrugterier</sp>. Deres
Virksomhed har ikke hidtil sat sig større Spor.

Af andre Foreninger, der har Tilknytning til
Havebruget, skal her nævnes <sp>Selskabet for
Stuekultur</sp>, stiftet i København i 1893. Dets
Formaal er at fremme Interessen for Planter i
Stuekultur, Sang- og Sirfugle, Akvarie- og
Terrariedyr og -Planter. Dette søges opnaaet gennem
Udgivelsen af »<sp>Stuekultur</sp>« og Smaabøger,
ved Mødeaftener og Udflugter samt Udstillinger.
Medlemstallet i 1919 c. 3000.

<sp>Det fynske Haveselskab</sp> stiftedes
1908 med det Formaal at vejlede ved Valg af
Haveplanter til Handelsbrug, bistaa Medlemmerne
ved Afsætning af Produkterne i Ind- og Udland,
søge at udvikle Dyrkning af Bærfrugt til England,
samle Træfrugthandelen om nogle faa Æblesorter
og i øvrigt vejlede Medlemmerne i rationel
Havedyrkning; Foreningen har aldrig haft videre
Betydning og er atter opløst.
A. M.

<sp>Gartneriske Foreninger</sp>. Det
gartneriske Organisationsliv begynder i 1830erne. 21. Jan.
1835 stiftes i København en Gartnerforening med
Botanisk Gartner Mørck som Formand og
Handelsgartner Hintze som Næstformand. Foreliggende
Oplysninger tyder paa, at Foreningen nærmest har
været selskabelig; endnu fra 1837 er der
Vidnesbyrd om dens Eksistens; i alt havde den 36
Medlemmer, blandt hvilke man finder en Række
kendte Gartnernavne (Kock, Danckert, Ohlsen,
Rothe, Petersen Rosenborg m. fl.). At der i 40erne
ogsaa har eksisteret en Gartnerforening, er der
spredte Efterretninger om, men det stærke
politiske Røre i 1848 har øjensynligt været ugunstigt
for Gartnerforeninger. I Slutningen af 50erne
forsøges at puste Liv i den hensygnede Forening,
men det er først med Stiftelsen af
»<sp>Hortulania</sp>« 1866, at der kommer lidt mere Form og
Fasthed over det gartneriske Organisationsliv.
Hortulania var nærmest en københavnsk Forening og
virkede ved Afholdelse af Møder og Udstillinger
samt Udsendelse af Meddelelser fra Møderne. Ude
i Provinsen begynder man omtrent samtidig at
arbejde paa gartneriske Sammenslutninger; i 1867
dannes <sp>Fyns Stifts Gartnerforening</sp>,
der afholdt en Udstilling i 1868, men opløstes et
Par Aar senere. »Hortulania« trivedes heller ikke
godt. I 1881 laves Lovene om; den betegner sig
som »<sp>Dansk Gartnerforening
Hortulania</sp>«, og Meningen er, at den skal være en
virkelig Landsforening. Der var imidlertid en Del
Meningsforskel og Brydning indenfor Standen. I
København dannes en Forening, der betegner sig
som »<sp>Gartnerforeningen af 23.
August 1883</sp>«; den blev senere en Kreds af
»Dansk Gartnerforening«. I fynsk-jydske
Gartnerkredse var Tanken om Dannelse af en stor
Landsorganisation fremme, og i Steptember 1884
samledes en mindre Kreds af Gartnere i Aarhus for
at drøfte disse Planer. Et Udvalg blev nedsat,
Love udarbejdede, og 3. December holdtes i Horsens
det konstituerende Møde for »<sp>Dansk
Gartnerforening</sp>«. Ogsaa enkelte Sjællændere var med,
bl. a. Wendt, Roskilde og Zeiner Lassen,
Helsingør. Brostrøm, Viborg, blev Formand, Zeiner
Lassen Næstformand og Dæhnfeldt, Odense,
Sekretær. Samme Efteraar var af en københavnsk
Komité udarbejdet et Projekt om en »Almindelig
Gartnerforening«, hvori »Hortulania« skulde gaa
op; Foreningen blev da ogsaa stiftet, men der blev
meget snart taget fat paa at sammensmelte de to
Landsforeninger, og efter megen Forhandling og en
Del Gnidning lykkedes disse Bestræbelser; i Maj
1887 dannedes »<sp>Almindelig dansk
Gartnerforening</sp>«, Brostrøm blev Foreningens
Formand, og han beklædte denne Post indtil 1898, da
han afløstes af den hidtidige Næstformand,
Handelsgartner D. T. Poulsen, der indtil
Sammensmeltningen havde været Formand i »Almindelig
Gartnerforening«. Under disse to Mænds dygtige og
energiske Ledelse voksede »Alm. d. Gartnerforening«
sig stor og stærk, og er bleven en betydningsfuld
Faktor indenfor det danske Gartneri. Ved
Sammenslutningen i 1887 (1. Juli) talte Foreningen
786 Medlemmer (deraf 34 ekstraordinære); 1912
(1. Juli) (25 Aarsdagen) talte Foren. 2606 Medl.
(deraf 268 ekstraordin.; 1919 (1. Juli) 4166
Medlemmer (deraf 575 ekstraordin.). Foreningens
Organ er »<sp>Gartner-Tidende</sp>«, der allerede
begyndte at udkomme 1885 som Medlemsblad for
»Dansk Gartnerforening«. »Gartner-Tidende«
trykkes nu ugentlig i 4400 Ekspl., og bestaar dels af
et ret fyldigt illustreret Hovedblad, dels af et
omfangsrigt Annoncetillæg.

Oprindelig var Foreningens Medlemmer
indordnede i 6 Hovedkredse, men i 1901 vedtoges
Oprettelsen af 21 Amtskredse, og i 1919 er der
givet disse Adgang til yderligere Deling, saa man
muligvis vil naa til, at hvert nogenlunde stort
Befolkningscentrum med Opland udgør en Kreds.
Disse Kredse har Selvstyre i lokale
Anliggender. Foreningens øverste Myndighed er
Repræsentantskabet; Repræsentanterne vælges for 3
Aar ad Gangen skiftevis i de forskellige Kredse.
Repræsentantskabet vælger Bestyrelsen, og denne
vælger Foreningens Formand.

»Alm. d. Gartnerforening« arbejder ad mange
Veje paa at fremme Erhvervet, højne Standen og
øge dens Anseelse. Foreningen betragtes af
Myndighederne som en fuldgyldig Repræsentation for
den danske Gartnerstand, og ikke mindst under
Verdenskrigen er dette Forhold fæstnet. Paa
Finansloven 1919-20 er der tilstaaet Foreningen et
Statstilskud paa 5000 Kr. — i Lighed med de
Tilskud, der ydes mange andre Organisationer
indenfor Landbrug og andre Erhverv. Blandt de
mange Opgaver, Foreningen har taget op, skal
anføres Lærlingeforholdene og Undervisningssagen.
Elevkontrakter er udarbejdede, og det tilstræbes,
at Forholdet mellem Gartnerelev og Læremester
ordnes kontraktmæssigt, saaledes at der skabes
Fasthed i Forholdet og de unge Gartnere faar en
forsvarlig og rationel Uddannelse. Efter 5 Aars
Læretid faar saadanne paa Kontrakt ansatte
Elever et af Foreningen udstedt Lærebrev; til Dato
har c. 1100 af disse Kontrakter været anvendt. I
Tilfælde af Uenighed mellem Lærling og
Læremester afgøres Tvisten ved Voldgift. For de unge
Gartnere er i Vintermaanederne rundt i adskillige
Amtskredse etableret en Aftenundervisning, der for
en væsentlig Del opretholdes ved Foreningens
Midler, ligesom der paa Foreningens Initiativ er
tilvejebragt et for denne Undervisning afpasset Sæt
Lærebøger og Fortegninger. Og da der arbejdes
efter en fælles Plan for hele Landet, kan en Elev,
der flytter, fortsætte Undervisningen et andet Sted.
Foreningen uddeler ogsaa nogle Understøttelser til
unge Gartnere, der vil søge en Havebrugsskole.
Foreningen ejer et ret betydeligt Bibliotek, der
staar til Udlaan for Medlemmer; Gartner-Tidende
bringer og har bragt (Realregister er udarbejdet
for de første 30 Aarg. 1885—1914) en stor
Mængde Artikler af faglig Art, og Foreningen har
foruden de ovennævnte Lærebøger udgivet flere
Smaaskrifter, af hvilke f. Eks. »Haveplanternes
Sygdomme« (»den grønne Bog«) er udsendt i
18,000 Ekspl. Foreningen og dens Kredse har
ladet afholde eller deltaget i en stor Mængde
Udstillinger; mest omfattende var den 4. nordiske
Havebrugsudstilling i København i 1912, hvortil
Stat og Kommune ydede betydelig Hjælp. Uden
Tvivl har disse Fremvisninger og Udstillinger
bidraget meget til at fremme den teknisk-faglige
Udvikling indenfor det danske Gartneri, og de har
ligeledes i høj Grad bidraget til at øge Publikums
Interesse for det gartneriske Erhverv.

For Omsætningens Fremme virker Foreningen
bl. a. ved den omtalte Annonceafdeling som
Tillæg til Gartnertidende; en stor Mængde
Frieksemplarer sendes til vore nordlige Nabolande.
Foreningen har arbejdet kraftigt paa en
Toldlovgivning, der tjente Gartneriets Interesser, uden at
disse Bestræbelser dog endnu har ført til positive
Resultater. Den udenlandske Konkurrence fra de
klimatisk bedre udstyrede Lande føltes ofte i
Aarene før Verdenskrigen meget trykkende. Under
Verdenskrigen har Udførselsforbudene været en
svær Hemsko paa Omsætningen, der dog i det
hele og store maa erkendes at have været
særdeles god i denne Periode.

Foreningen har taget den gartneriske
Forsøgsvirksomhed op — Gødningsforsøg og
Stammeforsøg. Denne Gren af Virksomheden sorterer under
Foreningens Planteavlsudvalg, og siden 1918 er
ansat en Konsulent til at varetage disse Opgaver.
Staten refunderer Halvdelen af de med denne
Virksomhed forbundne Udgifter (i 1918—19 er
budgettet: 9000 Kr.). Ogsaa
Frugtsortspørgsmaalet har Foreningen arbejdet med, og Sortslister
er udarbejdede til Vejledning for Frugtavlere.
Endvidere har Foreningen taget sig af
Sygdomsbekæmpelsen — ved Forsøg, Konsulentvirksomhed,
Foredrag o. s. v. Alm. dansk Gartnerforenings
Budget 1918—19 er paa 64,000 Kr., dens
Formue var 1. Juli 1918 34,000 Kr.

De socialt-humane Opgaver har ikke spillet
videre Rolle. Fornylig er tilvejebragt en
Overenskomst mellem Foreningen og
»Pensionsforsikringsanstalten«, hvorved enhver Gartner paa
særdeles billige Vilkaar kan erhverve en Pensionsret.
Det vil navnlig have Betydning for Privatgartnere
og Handelsgartneriets Funktionærer. I 1908
oprettedes <sp>Alm. dansk Gartnerforenings
Ulykkesforsikringsselskab</sp>, der
efterhaanden har vundet stor Tilslutning;
Ulykkesforsikringsselskabet har i Aarenes Løb udbetalt
36,000 Kr. i Erstatning; det omfatter 7800
Arbejdere og ejer en Formue paa 21,000 Kr.

Gartnerforeningen »<sp>Hortulania</sp>« vedblev at
bestaa efter de to Landsforeningers
Sammensmeltning, men som en udpræget Københavnerforening,
omfattende Medlemmer med Handelsgartner
Hauschild i Spidsen, som var misfornøjede med den
Udvikling, Tingene havde taget. Den var
væsentlig selskabelig, fik ingen synderlig Tilgang og
opløstes til Slut i 1916. Rundt i Provinsen
dannedes som Led først i »Dansk Gartnerforening«,
senere i »Alm. d. G. F.«, <sp>lokale Kredse</sp>
omfattende de indenfor en By med nærmeste Opland
boende Medlemmer af Landsforeningen; de kan
vanskeligt skilles ud fra de i de senere Aar
opstaaede »Handelsgartnerforeninger«, der er helt
selvstændige Organisationer, der som Navnet antyder
kun skulde omfatte Handelsgartnere. Disse lokale
Foreninger samler Medlemmer til Foredrags- og
Forhandlingsmøder, afholder Fremvisninger,
fastsætter Plantepriser og staar som Gartnernes
Repræsentation overfor de lokale Myndigheder. Der er
ofte et vist Samvirke mellem disse
Sammenslutninger og Amtskredsene af »Alm. d. G. F.«;
formentlig vil i Fremtiden mange af disse lokale
Foreninger gaa over til at blive Kredse i »Alm. d.
G. F.« I alt er der c. 30 af disse lokale
Gartnerforeninger, af hvilke de største er:

<table>
<td>Kbhvns Handelsgartnerforen.<td>med<td>c.<td r>230<td c>Medl.
<td>Gartnerf. f. Falster og Østlolland<td c>-<td c>-<td r>60<td c>—
<td>Handelsg. f. f. Odense og Omegn<td c>-<td c>-<td r>100<td c>—
<td>Aarhus Handelsgartnerforen.<td c>-<td c>-<td r>60<td c>—
<td>Aalborg og N. Sundby Gartnerf.<td c>-<td c>-<td r>75<td c>—
<td>Randers lokale Gartnerforen.<td c>-<td c>-<td r>50<td c>—
<td>Søndre Birks Handelsgartnerf.<td c>-<td c>-<td r>70<td c>—
</table>

Blandt Handelsgartnerforeningerne er
<sp>Københavns H. G. F.</sp> absolut den betydeligste; den
er stiftet i 1907 med I. Sørensen, Emdrup, som
Formand af en Kreds af Gartnere, der følte Trang
til at have en Organisation, der særlig var i Stand
til at varetage de torvesøgende Gartneres
Interesser, og den har da ogsaa haft en ikke ringe
Indflydelse paa Torveforholdenes Udvikling i
Hovedstaden; men ved Siden heraf har den efterhaanden
taget adskillige andre Opgaver op, hvorom
meddeles udførligt i dens i 1918 udgivne 10 Aars
Beretning. Torvesagen har ogsaa for
<sp>Amagerlands Producentforening</sp> (c. 300 Mdl.)
været en vigtig Opgave. Af udprægede
Specialforeninger indenfor Gartneriet i Danmark er
der efterhaanden opstaaet mange — et
Vidnesbyrd om en stærkt vaagnende Erkendelse af
Samarbejdets Nødvendighed paa ethvert
Omraade, hvor der er et Fællesskab. Blandt de
ældste af disse Foreninger er <sp>Foreningen af
danske Planteskoleejere</sp> (stiftet 1898,
oprindelig kun omfattende jydske Planteskoleejere,
men 1906 udvidet til at omfatte hele Landet), hvis
vigtigste Opgave har været at fastsætte ensartede
Priser og Salgsbetingelser og modvirke Udlandets
ofte haarde Konkurrence (115 Medlemmer).
<sp>Dansk Anlægsgartner- og
Havearkitekt-Forening</sp> omfatter den efterhaanden
— navnlig under Verdenskrigen — stærkt
voksende Gren af Gartneriet, der giver sig af med
Projektering, Anlæg og Vedligeholdelse af Haver og
Parker. Foreningen er stiftet 1902 som en
udpeget Arbejdsgiverforening, men er siden omformet
og varetager nu Standens Interesser i al
Almindelighed; den er landsomspændende og har fornylig
delt sig i en Række lokale Kredse med et samlet
Medlemstal paa c. 150.

En Kreds af Privatgartnere dannede i 1917
»<sp>Dansk Privatgartnerforening</sp>« med
Overgartner Risum som Formand. Foreningens
Formaal er at virke for en social og økonomisk
Højnelse af Privatgartnernes Stilling, anvise Pladser
o. s. v. Medlemsantallet er c. 260.

Indenfor Handelsgartnernes Kreds er der nogle
mindre specielle Organisationer, saaledes
»Foreningen af Havefrøavlere« stiftet Marts
1918 indenfor Københavns Handelsgartnerforening,
men efterhaanden ogsaa med Medlemmer ud over
Landet, i Særdeleshed Kaalfrøavlere. — i alt omtr.
40. Formaalet har særlig været at tilvejebringe
et rimeligt Forhold mellem Frøets Markedspris og
Avlerprisen. Andre af Verdenskrigen fremkaldte
Organisationer er de to Foreninger af <sp>danske
Blomsterløgdrivere</sp> — een for
København og Omegn og een i Provinsen. Den
første er ældst og oprindelig udgaaet af Københavns
Handelsgartnerforening. Det er særlig Forholdet
til de hollandske Eksportører, som har
fremtvunget disse Organisationer, der dels samvirker
indbyrdes og dels med tilsvarende i vore Nabolande.
Dernæst er der
<sp>Kaaldyrkerforeningerne</sp>, af hvilke der er en i hver af de større
Landsdele, og som er sammensluttede til »<sp>De
samvirkende
Kaaldyrkerforeninger</sp>« med Folketingsmand Lillelund som
Formand; Medlemmerne (i alt c. 400) er for en stor
Del Landmænd. Det var de vanskelige
Eksportforhold og den uundgaaelig Misfornøjelse med
Dispensationernes Fordeling, der fremkaldte denne
Sammenslutning i Efteraaret 1917.
<sp>Lilliekonvaldyrkerne</sp> i Odense havde for nogle
Aar siden en Forening til at varetage Eksporten.
Endelig eksisterer der endnu et Par Foreninger af
ældre Dato, der ogsaa har en enkelt Kultur til
Samlingsmærke; det er <sp>Dansk
Chrysantemumselskab</sp> fra 1897 og <sp>Fyns Stifts
Chrysantemumselskab</sp> fra 1900, hvis
Formaal er at vække Opmærksomhed om denne
Blomst ved Afholdelse af Udstillinger,
Fremskaffelse af Nyheder, Uddeling af Stiklinger, Udgivelse
af faglig Beretning o. s. v.; de omfatter mest
Handelsgartnere som Medlemmer.

Til de specielle Foreninger maa ogsaa
henregnes <sp>Foreningen af danske
Havebrugskandidater</sp>, der foruden at være et
Bindeled mellem forhenværende
Landbohøjskolestuderende ogsaa skal søge at varetage
Havebrugskandidaternes Interesser, navnlig virke for at der
ved Besættelse af forskellige offentlige
Gartnerembeder fordres saadanne Kvalifikationer, at
Havebrugskandidater særlig vil komme i Betragtning.
Af forhenværende Elever paa hver af de tre
Havebrugsskoler (Aarslev, Beder og Vilvorde) er dannet
<sp>Elevforeninger</sp>, der — særlig ved
Udgivelse af en Aarsberetning og Afholdelse af Møder
— holder Forbindelse mellem Eleverne indbyrdes
og deres gamle Skoler.

Vi gaar derefter over til en Gruppe af
Sammenslutninger, der dog endnu ikke spiller nogen
større Rolle indenfor Gartneriet — <sp>de
kooperative</sp>. Man har paa Fyn en
<sp>Kulindkøbsforening</sp> i Forening med Andelsmejerierne, og
indenfor Københavns Handelsgartnerforening blev
i 1918 startet »<sp>Gartnernes
Fællesindkøb</sp>«, der i Maj 1919 er gaaet over til at blive
en selvstændig Forening med Handelsgartner N.
Schmidt som Formand; det er i Særdeleshed Indkøb
af Brændsel, Virksomheden er baseret paa, og
dens Omsætning i det første Prøveaar var over
600,000 Kr. I <sp>Næstved</sp> og <sp>Nordjylland</sp>
er der ogsaa et Par Fællesindkøbsforetagender, der
i Særdeleshed er baseret paa Indkøb og Fordeling
af Frø, Blomsterløg o. l. Den nørrejydske bærer
Navnet »<sp>Jydske Gartneres
Frøforsyning</sp>« og omfatter baade Avl og Salg af Frø. Et
Tilløb til kooperativ Virksomhed af anden Art var
»Gartnernes Tørreri«, der forsøgtes dannet i 1917,
men resulterede i, at det allerede eksisterende
Tørreri »Ama« i Tømmerup paa Amager optog
Gartnerne som Medinteressenter.

De sociale Modsætninger er først i de
allersidste Aar kommen frem i Gartneriet, naar
Anlægsgartneriet undtages. Medhjælperforeningen
»<sp>Flora</sp>«, der i 1880erne og 90erne havde
Afdelinger et Par Steder i Landet, var ingen
Fagforening i almindelig Forstand. Omkring 1900
dannedes en saadan, men det er først under
Verdenskrigen, at »<sp>Dansk Gartnerforbund</sp>« faar
synderlig Betydning. Det har særlige Afdelinger
for Anlægsgartnere, Planteskole- og
Handelsgartnermedhjælpere og Arbejdere, og det har
Afdelinger i flere Provinsbyer. Hvad der særligt har givet
den faglige Bevægelse Vind i Sejlene er den store
Statshjælp til de med Fagforeningerne nøje
sammenknyttede Arbejdsløshedskasser; der har
endvidere været knapt med Arbejdskraft, og
Lønningerne i Gartnerierne var heller ikke ganske fulgt
med Tiden, »<sp>Foreningen af
arbejdsgivende Anlægsgartnere</sp>« af 1902 er
allerede nævnt. Den i 1899 stiftede »<sp>Forening
af arbejdsgivende Gartnere i Kbh.
og Omegn</sp>« fik aldrig siden Betydning og
opløstes, men i 1919 er der Landet over stiftet
flere <sp>Arbejdsgiverforeninger</sp>, dels for
Planteskoleejere, dels for Handelsgartnere, men
det hele er endnu ret løst og spredt; der er dog
gjort Forarbejder for en Landssammenslutning.
Af human-filantropiske Foretagender er det
ældste og største <sp>Gartnernes
Hjælpeforening</sp>, der stiftedes 1859, og hvis Formaal er
at støtte trængende Gartnere og deres efterladte,
særlig naar disse selv eller deres paarørende har
været Medlemmer af Foreningen. Ved Gaver og
Medlemsbidrag vokser Fonden stadig; den er nu c.
160,000 Kr., uddelte i 1918 tilsammen 7000 Kr.
Medlemstallet er c. 450. Et andet beslægtet
Foretagende er <sp>Gartnernes
Alderdomshjem</sp> (1900), hvis Formaal er at samle Midler
til at rejse et eller flere Hjem for gamle,
trængende Gartnere. Medlemstallet er c. 240 og
Formuen er 70,000 Kr. I 1901 stiftedes <sp>Jydske
Gartneres Alderdomshjem</sp>, men denne
Forening opløstes ret hurtigt. Rundt i Provinsen
findes flere smaa lokale Hjælpekasser i Tilslutning
til de <sp>lokale Foreninger</sp> med væsentlig
samme Formaal som Gartnernes Hjælpeforening (i
Næstved, Randers og Aalborg f. Eks.). I 1918 er
stiftet <sp>Kristelig Gartnerkreds</sp>, der
tæller c. 150 Medl. <sp>Foreningen af
overordnede kommunale Gartnere ved
Lystanlæg og Kirkegaarde i Danmarks
Byer</sp> dannedes i 1919.
F. S.

<sp>Tidsskrifter</sp>. De danske
Havebrugstidsskrifter kan deles i to Grupper, nemlig de, som er
eller har været knyttede til særlige Foreninger,
og de, som skylder Enkeltmand deres Tilværelse;
Grænsen imellem dem er dog ikke skarp. Det
ældste af dem alle er »<sp>Annaler for Hauge-
og Blomsterdyrkning</sp>«, 1834-35, udgivet
og redigeret af Lærer <sp>L. Sønderman-Holm</sp>
i Roskilde. Der udkom i alt kun 4 Hæfter. Det
næste i Rækken er »<sp>Have-Tidende</sp>«, der
blev udgivet af »<sp>Selskabet til
Blomsterkulturens Fremme</sp>« og var redigeret af et
Redaktionsudvalg; der udkom 9 Bind i Aarene
1835-43. Derefter fulgte »<sp>Have-Avis</sp>«,
Organ for Riegels jydske Haveselskab, redigeret af
Lærer <sp>Kjærbølling</sp>, med 3 Bind fra 1844-47.
Med »<sp>Archiv for Haugevæsen</sp>«, 1848,
begyndte <sp>Bentzien</sp> sin gennem 33 Aar
fortsatte, først af Døden standsede Virksomhed som
Bladudgiver og Redaktør. Af det nævnte
Tidsskrift udkom kun en enkelt Aargang med 4
Numre, allerede det følgende Aar blev det
omdøbt til »<sp>Dansk Haugetidende</sp>«, senere, i
1864, til »<sp>Dansk Havetidende</sp>«. 1879 gik
Bladet over paa Foreningen »Hortulania«s Forlag,
cg Aargangen 1881 var den sidste, Bentzien
redigerede; efter hans Død d. 8. Marts 1882 overtog
en af Foreningen nedsat Komité Redaktionen. Fra
April 1885 var Havebrugskandidat <sp>J. P.
Christensen</sp> Redaktør, støttet af et
Redaktionsudvalg; Bladet udkom fra nu af hver 14. Dag og
fik en særlig Annonceafdeling. Med 12. Hæfte af
39. Aargang afsluttede »Dansk Havetidende« d.
15. Juni 1887 sin Tilværelse, idet
»<sp>Gartner-Tidende</sp>« blev de to sammensluttede
Foreningers Organ. »<sp>Den danske Frugthave</sp>«,
udgivet af et Selskab, 1869-75. Det første Nr. af
Gartner-Tidende var udkommet den 15. Januar
1885, redigeret af Proprietær <sp>C. C. Mørch</sp>,
Aarhus; fra Nytaar 1886 overtog Havebrugskandidat
<sp>L. Helweg</sp> Redaktionen. Fra 1. Januar 1902
til 1. Jan 1904 var Direktør <sp>A. Berg</sp> Redaktør,
han afløstes af Havebrugskandidat <sp>J.
Simonsen</sp>, der i Aug. 1905 efterfulgtes af cand. phil.
<sp>G. N. Brandt</sp>, der atter fratraadte d. 1. Jan.
1907, og Redaktionen overtoges af den nuv.
Redaktør <sp>P. Chr. F. Borregaard</sp>. Gartner-Tidende's
Annonce-Afdeling udgaar 1 Gang ugentlig og er
hver 14. Dag ledsaget af et 8-sidet, illustreret
Tekstnummer; fra Januar 1911 med ugentligt
Tekstnummer. 1884-85 udkom
»<sp>Medlemsblad for Foreningen til Udførsel af
Havesager</sp>«, redigeret af Landbrugskandidat
<sp>J. Uldall</sp>, 1869-90 fik det Navnet »<sp>Vort
Havebrug</sp>«, men vedblev under samme
Redaktion at være nævnte Forenings Organ, indtil det
blev afløst af »<sp>Ceres</sp>«, 1890-93, redigeret af
Foreningens Bestyrelse. »Vort Havebrug« havde i
Begyndelsen fuldstændig, senere delvis samme
Indhold som den ligeledes af Uldall redigerede
»<sp>Nationaltidendes Havetidende</sp>«, der
senere gik ind under samme Dagblads
»Landbrugstidende«. Organ for »Østifternes Forening til
Frugtavlens Fremme« er Maanedsbladet »<sp>Ydun</sp>«,
stiftet 1894, redigeret af Forsøgsleder
<sp>Deichmann</sp>, 1-7. Aarg. »<sp>Vort Havebrug</sp>«,
startet 1897-98, redigeret af Torveassistent <sp>P.
Hansen</sp>, var Medlemsblad for »Det
københavnske Haveselskab«; det udkommer nu ikke mere.
I 1903 paabegyndtes Udgivelsen af
»<sp>Hjemmets Plante- og Dyreverden</sp>«, der
udgives af Selskabet for Stuekultur og nu hedder
»<sp>Stuekultur</sp>«. Det udkommer hver 14. Dag.
Redaktøren er <sp>C. Lund</sp>. »<sp>Den frie
Gartnertidende</sp>« blev udgivet af et Konsortium
med <sp>C. Boe Frederiksen</sp>, Odense, som
ansvarhavende. Det udkom med 16 Numre i 1906
og var et Oppositionsblad mod Gartnerforeningens
daværende Ledelse. Maanedsbladet
»<sp>Kolonihaven</sp>« begyndte at udkomme i 1911, det
udgives af Kolonihave-Forbundet og redigeres af
<sp>C. Nielsen</sp>. Siden 1913 udgiver og redigerer
<sp>N. P. Jensen</sp>, Vonge, Tørring, et nyt »<sp>Vort
Havebrug</sp>«, der udkommer maanedlig og er
Medlemsblad for Det jydske Haveselskab. Siden
1914 udkommer »<sp>Frugthandler-Bladet</sp>«,
Ugeblad for Vildt-, Frugt- og
Grønthandlerforeningen af 1889. Redaktør <sp>N. C. Espersen</sp>,
København. Danmarks Frugtavlerforening udgiver
siden 1917 Maanedsbladet »<sp>Frugtavl</sp>«, der
redigeres af Statskonsulent <sp>A. Dalskov</sp>,
Gentofte. 1918 begyndte Ugebladet
»<sp>Blomsterhandler-Bladet</sp>« at udkomme, udgivet af
Blomsterhandlerforeningen af 1900 og redigeret af
et Udvalg. Mellem-Fagbladene maa ogsaa nævnes
»<sp>Medlemsblad for Dansk
Gartnerforbund</sp>«, der udgives af Forbundet.
Redaktøren er <sp>A. Nielsen</sp>, København. — Af
Tidsskrifter, knyttede til Enkeltmand, maa først og
fremmest nævnes »<sp>Tidsskrift for
Havevæsen</sp>«, April 1867-Juni 1879, i alt 13
fuldstændige Aargange og 3 Hæfter af 14. Aargang.
Redaktør og Udgiver var Docent <sp>J. A. Dybdahl</sp>,
med hvis Død Tidsskriftet standsede; for 2.
Aargangs Vedkommende var daværende cand. phil.,
nuværende Professor <sp>Eug. Warming</sp>
Medredaktør. Bentziens Virksomhed som Redaktør
indskrænkede sig ikke til »Have-Tidende«; April
1862 paabegyndte han Udgivelsen af
»<sp>Maanedlig Havekalender for
Smaahave-Ejere og Stuegartnere</sp>«, men Foretagendet
gik ind efter 3 Numres Fremkomst. Ikke bedre
gik det »<sp>Tidsskrift for
Frugttrædyrkere</sp>«, Hæfte I-III, 1865-66. »<sp>Dansk
Havebrugs-Tidende</sp>« — Indholdsfortegnelse for
1.-9. Aargang — er et Maanedsblad, paabegyndt
1890, med Havebrugskandidat, Handelsgartner <sp>J.
Jenssen</sp>, Stege, som Redaktør. Af meget kort
Varighed var Bladet »<sp>Gartner-Børs,
Annonceblad for Handelsgartnere</sp>«, fra
25. Juli 1893-24. Septbr. 1895. Det blev udgivet
af Lærer <sp>K. S. Thorbæk</sp>, Odense.
»<sp>Hortulania</sp>«, Medlemsblad for Gartnerforeningen
Hortulania, Maanedsskrift. Redigeret af J.
Jenssen, Stege, 1894; hovedsagelig Aftryk af
ovennævnte Dansk Havebrugstidende. »<sp>Nordisk
Havebrugstidende</sp>«, redigeret af
Havebrugskandidat, Handelsgartner <sp>A. Dalskov</sp>. 1. Aarg.
1.-16. Fra 17.-25. og 2.-4. Aarg. redigeret af <sp>P.
Hansen</sp>, København. 1897. »<sp>Haven</sp>«,
Medlemsblad for de samvirkende Haveselskaber,
redigeret af Havebrugskandidat <sp>Carl Mariboe</sp>.
1900. <sp>Medlemsblad</sp> for Gartnerforeningen
for Nordre Birk. 1901. Lyngby. Samme for 1904.
Ansvarshavende <sp>J. C. Hansen</sp>, Lyngby.
<sp>Meddelelser</sp> fra det kgl. danske Haveselskab,
redigeret af Gartner <sp>Jens K. Jørgensen</sp>. 1908.
»<sp>Dansk Havetidende</sp>«, Ugeskrift,
redigeret af <sp>A. Dalskov</sp>. 1910.
»<sp>Handelsgartneren</sp>«, »det grønne Blad«, er et Annonceblad,
der ugentlig udsendes fra Odense, før gratis, nu
mod en ringe Betaling. »<sp>Vore Haver</sp>«,
Ugeblad for Havebrug og Havekunst, Kbhvn. 1919,
oplevede kun to Kvartaler. Flere Dag- og
Ugeblade bringer ugentlige Artikler om Havebrug
eller har en »Havetidende«; det er saaledes
Tilfældet med »Hjemmet«, »Berlingske Tidende«,
»København«, »Aftenpostens Landboblad« m. fl.
Endvidere maa nævnes, at Husmandsforeningernes
Medlemsblade »<sp>Husmanden</sp>« og især
»<sp>Husmandshjemmet</sp>« har Afdelinger for
Havebrug.
A. M.

<sp>Foreninger og Tidsskrifter i
Norge</sp>. En Havebrugsforening stiftedes i Kristiania i
1862 med det Formaal at virke for
Havedyrkningens Fremme. Dette søgtes opnaaet ved Afholdelse
af Foredrag og Diskussion om Emner vedrørende
Havebruget, hvorhos Foreningen afholdt flere
Havebrugsudstillinger. I Hovedstadens Gartnerkredse
fremkom i Begyndelsen af 70erne Ønsket om at
erstatte denne Haveforening med en
Gartnerforening; dette skete i 1874, fra hvilket Aar
»<sp>Christiania Gartnerforening</sp>« daterer sig.
Dens Formaal er at fremme Havedyrkningens og
Standens Interesser, hvilket søges opnaaet ved
Afholdelse af Møder i Vinterhalvaaret med Foredrag
og Diskussion samt ved Afholdelse af
Havebrugsudstillinger. I 1884 stiftedes Selskabet
»<sp>Havedyrkningens Venner</sp>«, som omfatter det
hele Land. Ved Udgangen af 1918 talte Selskabet
over 1500 Medlemmer. Fra 1886 har Selskabet
haft Statsbevilling, som for Tiden er 11,000 Kr.
aarlig. Selskabet har virket ved Afholdelse af
Foredrag, Uddeling af Planter m. m. til
Medlemmerne, Uddeling af Frugttræer og Bærbuske til
ubemidlede Havedyrkere, Udgivelse af Skrifter om
Havebrug og Afholdelse af Havebrugsudstillinger.
Desuder har Selskabet haft henimod 30
Forsøgsstationer, fordelte over hele Landet; den nordligste
i Senjen, omtr. 69° n. Br. Hensigten med disse
Forsøg har væsentlig været at undersøge, hvilke
Frugt- og Bærsorter der egner sig bedst for de
forskellige Landsdele — en Sag, som for Norges
Vedkommende er af indgribende Betydning, fordi
de klimatiske og andre Forhold afviger betydelig
fra hinanden paa de forskellige Steder. Selskabet
oprettede i 1911 paa lejet Jord i Asker en
Forsøgsstation for Havevækster og med spredte Felter
udover Landet. Havebrugskandidat K. Weydahl
ansattes som Forsøgsleder. Under dennes energiske
Ledelse voksede Forsøgsvirksomheden meget
hurtig, og fra Vaaren 1913 forpagtede Selskabet
Gaarden Ø. Berg i Asker til Hovedstation og fik
da af Staten 10,000 Kr. i Tilskud til
Virksomheden. Gaarden blev indkøbt i 1915. For 1918
havde Selskabet et Statstilskud paa 27,900 Kr.,
deraf 21,900 Kr. til Forsøgsvirksomheden. Fra
Juli 1919 overgaar Forsøgsvirksomheden til Staten
og Stationen er besluttet flyttet til Norges
Landbrugshøjskole. Statsbevillingen til Selskabets
øvrige Virksomheder er for 1919 11,000 Kr. — I
1900 stiftedes »<sp>Norsk Gartnerforbund</sp>«
med det Formaal at samle Landets Gartnere til
Samarbejde for Standens Interesser. Denne F. blev
i 1910 afløst af en ny F., Norsk Gartnerforening.
I 1908 stiftedes
»<sp>Havebrugsfunktionærernes Forening</sp>«, som har til Formaal at
samle offentlig og kommunalt ansatte Gartnere til
at virke for Standens og Havebrugets Fremme.
Gartnerforeninger findes i de fleste større Byer,
ligesom Havebrugsforeninger er stiftet i de fleste
sønden- og vestenfjældske Amter. — Landets
ældste Havebrugstidsskrift er »<sp>Norsk
Havetidende</sp>«, som begyndte at udkomme i 1885.
Tidsskriftet udgives af »Havedyrkningens Venner«
og redigeredes af Selskabets Sekretær, <sp>Peter
Nøvik</sp> til 1914, siden af Professor H. H. Gran.
Siden 1903 udgiver »Norsk Gartnerforbund«
Tidsskriftet »<sp>Vort Havebrug</sp>«, som fra 1911
overtoges af Norsk Gartnerforening og siden
udkommer under Navnet »Norsk Gartnerforenings
Tidsskrift« med Gartner H. Kabro som Redaktør
og Foreningens Sekretær. Flere
Landbrugstidsskrifter indeholder jævnlig Artikler om
Havebrug.
H. M.

<sp>Foreninger</sp> og <sp>Tidsskrifter i
Sverrig</sp>. Af Selskaber eller Foreninger, hvis Formaal
er at fremme Havedyrkningen, er der adskillige.
Tidligere stiftedes Foreninger, som anlagde egne
Haver med Væksthus, Planteskoler og Plantninger
af Prydvækster, saasom: Svenska
Trädgårdsföreningen i Rosendal ved Stockholm, stiftet 1832,
Göteborgs Trädgårdsförening 1842, Sällskapet
D. B. V. (de badende Venner) Visby 1856,
Trädgårdsföreningen i Skara 1857, Linköpings
Trädgårdsförening 1859, Örebros Trädgårdsförening
1864, Norrbottens läns trädgårdsförening Luleå 1875
og Westernorrlands läns trädgårdsförening Hernösand
1884. Flere af disse Anlæg er efterhaanden
overtaget af de respektive Stadsmyndigheder. I Stedet
derfor er opstaaet Foreninger uden egentlig
praktisk, økonomisk Virksomhed, som kun afholder
Sammenkomster, hvor Medlemmerne giver Møde
før at drøfte forskellige Spørgsmaal, der vedrører
Havedyrkningen. De ældste af disse Foreninger
var: Stockholms gartnersälskap, Stockholm, 1848,
Goteborgs trädgårdsmästareförening, 1849, Upsala
trädgårdssälskap, Upsala, 1862, Skaraborgs läns
trädgårdsodlareförening, 1862, Sälskapet
Hortikulturens Vänner, Göteborg, 1873, Skånska
trädgårdsföreningen, 1875, Gefleborgs och Stora
Kopparberg läns trädgårdssällskap, 1875, Svenska
trädgårdsodlareförbundet, Stockholm, 1885, Örebro
läns gartnersällskap, 1885, Skaraborgs läns
trädgårdsvänners förening, 1886, m. fl. De fleste af
disse tilligemed en hel Del senere dannede
Lensforeninger og Selskaber er nu sammensluttede i
<sp>Sveriges Allmänna Trädgårdsforbund</sp>,
stiftet 1909, til hvilket de erlægger Afgifter i
Forhold til deres Medlemstal, og ved hvis Møder
de repræsenteres af særskilt valgte
Repræsentanter. Forbundet omfatter 30 Lokalforeninger med
tilsammen omkring 1500 Medlemmer. Udenfor
Forbundet staar stadig af de først oprettede
ældre Foreninger: Selskabet Hortikulturens Vänner
med henved 200 og Skånska Trädgårdsföreningen
med omtr. 2000 Medlemmer. Af senere dannede
Foreninger mærkes: Sveriges Pomologiska
Förening, stiftet 1900, med over 2000 Medlemmer;
Svenska Medicinalväxtföreningen, 1910, med
omkring 1000 Medlemmer; endvidere
Handelsträdgårdsmästareförbundet, Trädskoleägareföreningen,
Foreningen Sveriges Trädgårdskonsulenter samt De
konditionerande trädgårdsmästarnes förbund. De
fleste af disse Foreninger har i 1919 til
Varetagelse af fælles Interesse sluttet sig sammen i
Svenska Trädgårdssällskapens Centralråd.

Siden begge de ældre Havebrugstidsskrifter,
nemlig Tidning för Trädgårdsodlare, hvis Udgivelse
begyndte 1862, og Svenska Trädgårdsföreningens
Tidsskrift, som begyndte 1878, er ophørt at
udkomme henholdsvis i 1901 og 1902, samt desuden
et Par andre ligeledes er ophørt; udgives nu i
1919 i Sverrig kun følgende Havetidsskrifter,
nemlig: <sp>Skånska
Trädgårdsföreningens Tidsskrift</sp>, »<sp>Täppan</sp>« beg. i 1877,
»<sp>Viola</sp>«, beg. 1895, »<sp>Trädgården</sp>«, beg.
1902, »<sp>Trädgårdsbladet</sp>« beg. 1910 samt
»<sp>Sveriges Ppmologiska Förenings
Årsskrift</sp>«, som i den senere Tid er udgivet i 4
Hæfter aarlig med tilsammen over 200 Sider.
P. L.

<sp>Frugtavlerforeningerne i
Sverrig</sp> har i de sidste Aartier mere og mere henledet
Opmærksomheden paa sig og vundet Terræn i
næsten alle Provinser, hvor der overhovedet kan
være Tale om Frugttrædyrkning. Den første
Frugtavlerforening dannedes i Östergötland i Aaret
1901, og siden den Tid har denne Bevægelse bredt
sig saaledes, at der i 1918 fandtes i alt 450
Foreninger med tilsammen c. 19,000 Medlemmer.
Deraf var i Södermanlands Len 78 Foreninger, i
Östergötlands 66, i Skaraborgs 51, i Göteborg og
Bohus L. 36, i Gotlands L. 34, i Älvsborgs L. 32,
i Kalmar L. 28, i Malmöhus L. 24, i Blekinge L.
22, i Örebro L. 21 o. s. v. I næsten hver
Forening er ansat en saakaldt »trädskötare«, i de
større Foreninger to eller flere. Foreningernes
Formaal er overensstemmende med deres Love: at
fremme Frugtdyrkningen og at søge at
tilvejebringe lønnende Afsætning eller Anvendelse af den
høstede Frugt. Dette Formaal søger Foreningerne
at naa gennem følgende Midler: 1) Rigtig Røgt
og Pleje af forhaandenværende Frugttræer; 2)
Anskaffelse af gode Frugttræer i passende Sorter fra
paalidelige Planteskoler ved paatænkte
Nyplantninger; 3) Afholdelse af Møder med Foredrag og
Diskussion om Spørgsmaal vedrørende
Frugtdyrkningen; 4) Vedtagelse af fælles Foranstaltninger i
herhenhørende Anliggender, som Salg af Frugt,
Anskaffelse af dertil nedvendigt Pakmateriale,
fornødne Redskaber til Beskæring og Udtynding
(Gallring s.) af Frugttræer m. m. samt af Midler til
Bekæmpelse af Skadedyr og Sygdomme.
Foreningens Medlemmer nyder følgende Rettigheder og
Fordele foruden Stemme- og Valgret ved
Foreningens Møder: 1) Gennem Bestyrelsen at faa, saa
vidt muligt, Navn bestemt paa ubekendte
Frugtsorter, naar et vist Antal Frugter indsendes,
ledsaget af nøje Beskrivelse efter en Formular, som
faas udleveret. 2) Efter Anmeldelse til
Bestyrelsen at faa Bistand af den hos Foreningen ansatte
»trädskötare« i ham paahvilende Arbejder, og for
hvilket Betaling erlægges til ham efter en fastsat
Takst. 3) At, naar Bestyrelsen anser det for
nedvendigt, faa Besøg af Husholdningsselskabets
Konsulent, paa Foreningens Bekostning, samt
4) Gennem Bestyrelsens Omsorg, saa vidt
muligt, at erholde fordelagtig Afsætning for
omhyggeligt høstet og sorteret Frugt.
Medlemskontingentet er i de fleste Foreninger fastsat til 1 Kr.
i Indtrædelsespræmie og 50 Øre i Aarskontingent.
I en Del af Foreningerne er Aarsbidraget
afhængigt af Antallet af Frugttræer, saaledes at den,
som har højst 10 Træer, betaler 50 Øre, den, som
har indtil 50 Stkr., 1 Kr., og for større Antal
betales 2 Kr. i Aarsbidrag. Ordinært Møde holdes
en Gang aarlig i Forbindelse med Lenskonsulentens
Besøg, under den saakaldte Beskæringsrejse,
hvorved Revision, Bestyrelsesvalg og lignende
Anliggender foreligger. Desforuden holdes
ekstraordinære Møder med Foredrag og Diskussion.
Bestyrelsens Pligter er at repræsentere Foreningen,
udøve fattede Beslutninger, forvalte Foreningens
Ejendom og træffe alle Foranstaltninger, som kan
føre til Opnaaelse af Foreningens Formaal, samt
særligt at vaage over den ansatte
Frugttræbeskærers Virksomhed. Træbeskæreren er bunden til
Foreningen ved Kontrakt, hovedsagelig af følgende
Indhold: Aftalen gælder til Opsigelse fra en af
Siderne sker, hvilket maa ske mindst 3 Maaneder
før 1. Januar eller 1. Juli. Det paahviler
Træbeskæreren personligt at udføre alle til
Frugttræernes Røgt hørende Arbejder, i
Overensstemmelse med den Instruks, som meddeles ham af
Lenskonsulenten eller paa anden Maade gennem
Foreningen, og i den Orden, som Foreningens
Bestyrelse bestemmer. Sin Løn oppebærer
Træbeskæreren hos Rekvirenten efter en af Bestyrelsen
fastsat Takst. I en Tjenestebog, som udleveres af
Foreningen, skal han nøje indføre alle udførte
Arbejder, og Bogen skal, naar som helst det fordres,
fremvises for det Medlem af Bestyrelsen, som
denne udser til Kontrol af Arbejdsordningen, samt
for Lenskonsulenten til Undersøgelse af
Arbejdernes Udførelse. Naar det kræves, er Træbeskæreren
pligtig at deltage i forekommende
Undervisningskursus paa Foreningens Regning. Foreningen
udleverer de nødvendige Arbejdsredskaber, hvilke
Træbeskæreren er pligtig at tage Vare paa og ikke
at udlaane. Naar Foreningen bekoster
Uddannelsen og Værktøjet, maa Træbeskæreren ikke
udføre Arbejder i Frugttræbehandling hos
Ikke-Medlemmer uden Bestyrelsens Tilladelse.
Træbeskærerens Uddannelse har hidtil bestaaet i dels
særlig foranstaltede Kursus ved Havebrugsskolerne i
Åtvidaberg, Alnarp og Eksperimentalfältet, dels
kortere Kursus, foranstaltede af Lenskonsulenterne i
de forskellige Len. Desuden plejer Træbeskærerne
at følge Lenskonsulenterne til Bistand indenfor
Foreningens Omraade fra det ene Arbejdssted til det
andet, for derved at faa Underretning om,
hvorledes de forskellige Arbejder skal udføres paa
passende Tider. Ved næste Besøg kontrolleres
Arbejderne og rettes mulig forekommende Fejl og
Misgreb. De Redskaber, som Foreningen plejer at
anskaffe, er Save, Sakse, Knive, Skrabere og
Barkbørster samt Sprøjter, som altsaa gennem
Træbeskærerne staar til Medlemmernes frie Disposition.
Endvidere anskaffes fælles Materiale til Limbaand
og til Besprøjtning, som debiteres Medlemmerne
til Indkøbspris efter Forbruget. Pakkemateriale
som Dele til Kasser, Kartoner, Træuld og
Silkepapir, hjemtages i rige Frugtaar i større Partier
og stilles til Medlemmernes Raadighed.
Deltagelse i Frugtudstillinger, Præmieringer og
Frugtmarkeder sker i Fællesskab ved Foreningens
Omsorg. Med Tiden turde en særlig Organisation for
hele Landet blive nødvendig til Ordning af
Frugthandelen, med Støtte af det grundlæggende
Arbejde, som udføres af Foreningerne. Disses
Hovedopgave turde vedblive at være den forud angivne,
Røgt og Pleje af Træerne og det bedste Udvalg
af Sorter. I mange Foreninger er allerede plantet
Tusinder af Træer af udvalgte passende Sorter;
ligeledes er en Mængde Træer ompodede. Da
disse Arbejder i en nær Fremtid kommer til at
»bære Frugt«, turde det ikke være saa
besværligt, som det nu synes, at faa en planmæssig
ordnet Frugthandel indenfor Landet. En af de
vigtigste Opgaver for Foreningsbevægelsen kan siges
at være at give Almenheden Lejlighed til bedre
at drage Nytte af de i de fleste Provinser ansatte
Lenskonsulenter, som herigennem faar en mere
specielt undervisende Virksomhed og derved gør
meget større og almindeligere Gavn.
Husholdningsselskaberne understøtter ogsaa
Foreningsvirksomheden paa mange Maader, dels gennem
Organisationstilskud paa 15 à 20 Kr. til hver
nydannet Forening, dels ved at bekoste
»trädskötarnes« Uddannelse samt ved at bidrage noget til
deres Lønning, hvilket Bidrag i de fleste Len
udbetales med 5 Øre pr. Arbejdstime. For de
respektive Lenskonsulenter er Foreningerne ogsaa af stor
Betydning, idet de gennem dem ikke alene har
den Tilfredsstillelse at kunne gøre meget mere
Gavn paa deres Pladser, end hvad der ellers vilde
være Tilfældet, men ogsaa at de gennem
Foreningerne og deres »trädskötare« kan indsamle en hel
Del statistiske og andre Opgivelser fra deres
Virksomheds Omraade. Paa Initiativ af Sveriges
Pomologiska Forening er udarbejdet et omfattende
Forslag til bedre Uddannelse af
Frugtavlerforeningernes »trädskötare«. Dette Forslag er senere
indgivet til Statsmagten af en Komité af Sagkyndige,
der paa Opfordring fra Rigsdagen har udarbejdet
et omfattende Forslag til Foranstaltninger for at
højne Havedyrkningen i Landet.
P. L.

<sp>Foreninger og Tidsskrifter i
Finland</sp>. Omtrent 1820 blev der i Åbo, som er det
finske Havebrugs Vugge, dannet en Forening
under Navn af» <sp>Åbo
Trädplanteringssällskap</sp>«, hvis Formaal var at forskønne Byens
Gader og Omegn med Plantning. Herfra udgik den
første Forening til Havedyrkningens Fremme i
Finland, nemlig »<sp>Finska
Trädgårdsodlings Sällskapet</sp>«, som blev stiftet den 10.
Oktober 1837 i Åbo, og som i sin Tid talte c. 500
Medlemmer blandt Landets intelligenteste og mest
bekendte Mænd. Æren for denne Forenings
Oprettelse skyldes den daværende Guvernør i Åbo og
Björneborg Län L. G. v. Haartman. Til Selskabets
Formand valgtes daværende Ministerstatssekretær
R. H. Rehbinder, og denne Post beklædte han til
sin Død 1841. Ved Stiftelsen modtog Selskabet af
Kejser Nikolaj I en Gave paa 5000 Rubler, og af
Åbo By blev der paa fordelagtige Vilkaar tilstaaet
Selskabet et større Areal ved Kuppis källa.
Selskabet havde paa sit Program: Bøjning og
Udbredelse af Havedyrkning i Finland, Forsøgsdyrkning
med ny Planter og særlig Forsøg til
Undersøgelse af Haardførheden hos Planter hørende
til det økonomiske Havebrug. Endvidere at
bistaa Landbefolkningen med Raad og Daad ved dens
Havedyrkning. Tiltrækning af gode Frugttræer og
Frugtbuske samt Avl af Havefrø, for at Selskabet
kunde sælge disse Ting til billigst mulig Pris til
Almenheden. Dernæst skulde Selskabets Have ikke
alene være tilgængelig for Offentligheden, men
tillige blive en Botanisk Have for Gymnasiet og
Skolerne. I Forbindelse med nævnte Have
indrettedes en Havebrugsskole til Uddannelse af
Gartnere. Endelig uddelte Selskabet Præmier for
velpassede Haver og foranledigede afholdt
Havebrugsudstillinger. Haven blev anlagt ved Kuppis, og
Havebrugsskolen, den første i Finland, blev
grundlagt i 1841. Som Gartner og Forstander for Skolen
blev antaget Danskeren <sp>A. Floor</sp>. Selskabet
oppebar dengang et aarligt Statstilskud paa 400
Rubler, og i 1841 fik det ekstra Tilskud paa 1000
Rubler. Selskabets øvrige Indtægter var det aarlige
Medlemsbidrag, og Medlemstallet var i 1839 444
og i 1843, da Selskabets sidste Aarsskrift udkom,
639. Selskabets Aarsmøder afholdtes i
Husholdningsselskabets Lokale i Åbo, ved hvilken
Lejlighed Rehbinder altid plejede at indfinde sig, saa
længe han levede, ligesom ogsaa Foreningens
Stifter v. Haartman. Efter 1843 slappedes Interessen
for Foreningen lidt efter lidt, og ved et Møde i
Marts 1855 blev det besluttet at opløse Selskabet
og at overlade til Åbo By Jorden, Plantningerne
og Bygningerne samt tillige Selskabets Gæld. Det
ovennævnte Åbo Trädplanteringssälskap eksisterede
noget længere, og i hvert Fald kan dets
Virksomhed spores endnu i 1860.

Det varede nu længe, inden der blev dannet et
nyt Haveselskab i Finland. Først i Aaret 1881
stiftedes <sp>Finska Trädgårdsföreningen</sp> i
Helsingfors. Stifterne var nogle for Havedyrkning
varmt interesserede Mænd, som General J. af
Lindfors, den botaniske Professor S. O. Lindberg,
Professor Th. Sælan, Handelsgartnerne Fr. Rotkirch
og M. G. Stenius m. fl. Foreningens Formaal var
i Hovedsagen det samme som Finska
Trädgårdsodlings-Sällskapets. I Djurgården ved Helsingfors
blev bygget Væksthus, anlagt Planteskoler og
Frugthaver samt oprettet en Gartnerskole. Skolens
første Direktør blev Svenskeren John Wallmark.
Under de følgende Direktører Erik Zätterlöf, Björn
Lindberg og C. T. Ward blev Haven og Skolen lidt
efter lidt omdannet til et fuldstændigt
Handelsgartneri, og i 1907 opløstes Foreningen, idet
Helsingfors By købte Væksthusene m. m. 1881
stiftedes Foreningen <sp>Aura Trädgårdsvänner</sp>
i Åbo. Medlemmerne er hovedsagelig Gartnere og
udgjorde i 1918 noget over 100. Foreningens
Ordfører er Direktør Ossian Gauffin. <sp>Helsingfors
Trädgårdsgille</sp> blev oprettet paa Initiativ
af M. G. Stenius i Helsingfors 1887 og bestaar
saa godt som udelukkende af Handelsgartnere og
Blomsterhandlere i Helsingfors og Omegn. I 1898
forandrede Foreningen Love og kom til at hedde
<sp>Trädgårdsodlingens Vänner</sp>. 1917
forenede dette Selskab sig med »Finska
Trädgårdsodlareforbundet« (stiftet 1891), hvorefter den ny
Forening antog Navnet <sp>Nylands svenska
trädgårdssällskap</sp> og fik samme Aar sine
Vedtægter godkendte af Regeringen. Ordfører er
Magister Eric v. Rettig og Sekretær Ossian
Lundén. Medlemstallet er c. 100. <sp>Tampereen
Puutarhayhdistys</sp> (Tammerfors
Trädgårdssällskap) blev stiftet 1897 og var oprindelig en
finsktalende Filial af Finska
Trädgårdsodlareförbundet i Helsingfors. I 1907 overgik den til at
blive en selvstændig Forening. Medlemstallet var
1918 80. Ordfører er Handelsgartner Aksel
Enberg. Andre Haveselskaber er <sp>Tyrvään
Puutarhayhdistys</sp> (Tyrvis
Trädgårdssällskap), finsktalende, stiftet 1887. <sp>Kuopio
Trädgårdsförening</sp>, stiftet 1889.
<sp>Jyväskylän Puutarhaseura</sp> (Jyväskvlä
Trädgårdssällskap), finsktalende, stiftet 1898,
<sp>Lahden Puutarhaseura</sp> (Lahtis
Trädgårdssällskap), finsktalende, stiftet 1898,
<sp>Wiipurin Puutarhaseura</sp> (Wiborgs
Trädgårdssällskap), finsktalende, stiftet 1907,
<sp>Lounais Suomen Puutarhayhdistys</sp>
(Sydvästra Finlands Trädgårdssällskap) i Åbo,
finsktalende, stiftet 1910. <sp>Nylands
Fruktodlareförening</sp>, stiftet 1915, 215 Medlemmer,
Ordf. Friherre R. Gripenberg. <sp>Helsingin
suomal. puutarhaseura</sp> (Helsingfors finske
Haveselskab), stiftet 1911. Ordf. Handelsgartner K.
Hiltunen. <sp>Sortavalan Puutarhaseura</sp>
(Sordavala Haveselskab), stiftet 1916, og
<sp>Trädgårdsodlingens Vänner</sp> i Wasa, stiftet
Foraaret 1919. Flertallet af disse Foreninger har
1918 sluttet sig sammen til et Forbund:
<sp>Trädgårdssällskapens i Finland
centralförbund</sp>; og af hvert Selskab er en Repræsentant
til Stede ved Forbundets Møder. Centralforbundets
Ordfører er Direktør Ossian Gauffin. De
svensktalende Haveselskaber i Finland: Aura
Trädgårdsvännar, Nylands svenska trådgårdssällskap og
Nylands Fruktodlareförening har desuden i Lighed
med øvrige svensktalende landøkonomiske
Selskaber sluttet sig til <sp>Landtbrukssällskapens</sp>
i <sp>Finland centralförbund</sp>.

<sp>Tidsskrifter</sp>. Det første selvstændige
Havebrugstidsskrift i Finland var
<sp>Trädgårdsvännen</sp>, som udkom 1893 til 1895; det var
skrevet paa Svensk og blev udgivet af
Helsingfors Trädgårdsgille og redigeredes af Björn
Lindberg, Ossian Lundén og Walter Sjöberg. Det
første Havetidsskrift paa Finsk begyndte at udkomme
i 1898 i Tammerfors under Navn af <sp>Puutarha</sp>
(Haven), redigeret af Stadsgartner K. J. Gauffin.
Det er Organ for Tammerfors Trädgårdssällskap
og udkommer en Gang maanedlig med et 16-sidet
Nummer. Aarlig Statsunderstøttelse 1800 Mark.
Redaktøren er Rektor Kaarlo Länkelä,
Fagredaktør Trädgårdsmästrane O. Karsten og J. K.
Kornmann, Juho Rannikko og Blomsterhandler Yrjø
Rikala. Finlands Havetidsskrift paa Svensk er fra
1907 <sp>Finska Trädgårdsodlaren</sp>, Organ
for »Nylands svenska trådgårdssällskap« i
Helsingfors og »Aura Trädgårdsvänner« i Åbo.
Ansvarlig Udgiver er Harald Wasastjerna, Redaktør
er Havebrugskandidat Ossian Lundén. Tidsskriftet
udkommer i Helsingfors en Gang maanedlig,
16-20 Sider, og er rigt illustreret.
Statsunderstøttelse 1500 Mark aarlig.
O. L.
</chapter>

<chapter name="Forficula">
<b>Forficula</b> se <sp>Ørentviste</sp>.
</chapter>

<chapter name="Forglemmigej">
<b>Forglemmigej</b> se <sp>Myosotis</sp>.
</chapter>

<chapter name="Formalin">
<b>Formalin</b> er en vandig, 35-40 pCt.-holdig
Opløsning af Luftarten Formaldehyd, der udmærker
sig ved sin kraftige desinficerende Virkning. F.
brages derfor til Bekæmpelse af forskellige
Svampeangreb. Til <sp>Desinfektion af Jord</sp>
anvendes 1 kg Formalin fortyndet med 40 kg Vand
til Gennemvanding af 4 m<sup>2</sup> Jord (se i øvrigt Art.
Desinfektion af Jord). Til
<sp>Vintersprøjtning</sp> af Frugttræer og Frugtbuske fortyndes 1
kg F. med 40 kg Vand. Til
<sp>Sommersprøjtning</sp> mod Meldugssvampe bruges 50-100 gr F.
til 40 kg Vand. Til <sp>Afsvampning</sp> af
Sellerifrø udblødes Frøene i 4 Timer i en Blanding
af 100 gr F. og 40 kg Vand.
F. K. R.
</chapter>

<chapter name="Formeringshus">
<b>Formeringshus</b> se <sp>Væksthus</sp>.
</chapter>

<chapter name="Formeringssvamp">
<b>Formeringssvamp</b> viser sig i Formeringshuse og
-bede som et farveløst, spindelvævsagtigt
Skimmellag, der kan overvokse og dræbe talrige Frøplanter
og Stiklinger af mange forskellige Plantearter
(<sp>Coleus</sp>, <sp>Begonia</sp>, <sp>Tradescantia</sp>,
<sp>Calceolaria</sp> o. fl. a.); F. kan danne en
sammenhængende Hinde over Sandet i Bedet, naar den er
særlig kraftig udviklet. Til Forebyggelse af F.
maa der foretages en omhyggelig Rengøring og
Desinfektion af de paagældende Huse, og der maa
anvendes rent, udvasket og ophedet Sand, og
Fugtighedsgraden maa ikke være højere end strengt
nødvendigt. Forud for Husets Anvendelse kan
man lade det gennemfryse en Uges Tid, efter at
man har tømt Varmerør, Vandbeholdere o. lign.
for Vand. Man kan standse et begyndende
Angreb ved Overpudring med en Blanding af
Melkalk og Svovlpulver.
F. K. R.
</chapter>

<chapter name="Formfrugthave">
<b>Formfrugthave.</b> Se <sp>Frugthaven og dens
Beplantning</sp>.
</chapter>

<chapter name="Formuldning">
<b>Formuldning</b> (Humificering) er et
Samlingsnavn for de mange forskellige, men endnu kun
lidet kendte Processer, gennem hvilke dyriske og
vegetabilske Legemer overføres i den brunlige el.
sortagtige Masse, som benævnes Humus el. Muld.
Ved rigelig Luftadgang og ved Tilstedeværelse af
en tilstrækkelig Mængde basiske Stoffer, særlig
Kalk til Mætning af de under Omsætningerne
dannede frie Humussyrer og andre organiske Syrer,
skrider F. temmelig hurtigt frem. Under disse
Forhold foregaar F. sædvanlig i sund Have- og
Agerjord, og Resultatet er her Dannelsen af
»nevtral Humus«, den Humusform, som alm. benævnes
Muld. Hvor Luften ikke eller kun i ringe Grad
har Adgang, som i vaade og kolde Jorder, eller
hvor Jorden er meget fattig paa mineralsk
Plantenæring og navnlig paa basiske Stoffer (f. Eks.
Hedejord) fremstaar den for Plantedyrkningen saa
skadelige »sure Humus«. Er Jorden baade vaad
og fattig paa mineralske Stoffer, som f. Eks. de
raa Højmosejorder, foregaar Formuldningen saa
langsomt, at aarhundredgamle Planterester kan
forefindes i omtrent uomsat Tilstand i Tørven. De
lavere Dyreformer er utvivlsomt af væsentlig
Betydning for Omsætningen af Dyre- og Planterester
og særlig da i Jorder, som ikke eller kun
sjældnere udsættes for kunstig Bearbejdning
(Skovjorder, vedvarende Græsmarker o. a.). Af størst
Betydning i denne Henseende er vel nok under de
fleste Forhold Regnormenes Virksomhed, men ogsaa
adskillige andre Dyreformer som Rundorme, Snegle,
Tusindben, Insektlarver o. a. spiller utvivlsomt
ofte en betydelig Rolle. Dog er ingen af disse i
Stand til direkte at danne egentlige Humusstoffer,
men deres Betydning for F. bestaar væsentligst
deri, at de findeler Plante- og Dyreresterne, optager
dem i sig som Næring for derefter at udskille
dem i mere eller mindre omsat Tilstand i deres
Ekskrementer. Ved den inderlige Blanding med
Jordbundens mineralske Stoffer, som disse
Dyreformers jordrodende Virksomhed giver Anledning til,
skabes der gode Betingelser for de organiske
Stoffers fortsatte Sønderdeling ved Hjælp af
Mikroorganismer.

Humusdannelsen er sikkert overvejende af
mikrobiologisk Natur, men ogsaa rent kemiske
Omsætninger, navnlig Iltningsprocesser, maa dog
antages at være medvirkende ved denne. Vort
Kendskab til de Organismer, der særlig er medvirkende
ved F., er kun ringe. Bakterier spiller næppe
nogen større Rolle ved Dannelsen af selve
Humusstofferne, hvorimod de naturligvis er stærkt
medvirkende i de første Stadier af Plante- og
Dyreresternes Omdannelse til Muldstoffer. Selve
Dannelsen af Humusstoffer tillægges almindeligt
Skimmelsvampe.

De forskellige organiske Stoffer formulder ikke
lige let. I al Almindelighed kan det siges, at
kvælstofrige Stoffer formulder hurtigere end
kvælstoffattige, dyriske Stoffer derfor sædvanlig hurtigere
end Plantestoffer. Grøn Plantemasse formulder
hurtigere end tør Plantemasse. Træ formulder
særdeles langsomt, men særlig modstandskraftig
overfor Formuldningsprocesserne er dog den sure Tørvs
helt eller delvis uomsatte Bestanddele.

Jordens Reaktion er, som foran berørt, i
væsentlig Grad bestemmende for Formuldningens
Hurtighed. Formuldningsprocesserne forløber livligst
ved nevtral til alkalisk Reaktion, og for at
bibeholde denne maa der forefindes et Oplag af
syremættende Stoffer (Kalk) til Neutralisation af de
under Omsætningerne dannede Syrer. I sure Jorder
foregaar Formuldningen forholdsvis langsomt, hvad
der kan medføre en større Humusophobning (Mor-
eller Tørvedannelse). Humusstofferne er
naturligvis ikke Slutningsprodukterne ved Plante- og
Dyreresternes Sønderdeling, der, omend forholdsvis
langsomt, føres videre, indtil Dannelsen af de rent
uorganiske Bestanddele: Vand, Kulsyre, Brint og
Ammoniak. Humusstoffernes Dannelse er saaledes
ikke ensbetydende med en Afbrydelse men kun
med en Forhaling af de elementære Stoffers
Kredsløb.
H. C.
</chapter>

<chapter name="Forraadnelse">
<b>Forraadnelse.</b> Ved F. betegner man sædvanlig
den ildelugtende og af Mikroorganismer
foranledigede Nedbrydning af døde organiske,
kvælstofholdige Stoffer. Nedbrydningsprocesserne i de
kvælstoffrie organiske Stoffer betegnes sædvanlig ved
»Gæringer«, men for øvrigt benyttes Betegnelserne
F. og Gæring ofte i Flæng. — F.bakterier
forekommer overalt, og F. indledes og forløber hurtig,
hvor Betingelserne — særlig passende Varme og
Fugtighed — er til Stede. Ved Indtørring og
Frysning standser F.processerne, og som bekendt
benytter man sig ofte af dette Forhold ved
Konservering af Fødemidler. F., kan foregaa saavel ved
som uden Luftadgang.
H. C.
</chapter>

<chapter name="Forsendelse af Havesager og Frugt">
<b>Forsendelse</b> af Havesager og Frugt, se
Frugtpakning, og Forsendelse af Planteskoleartikler og
Potteplanter, se Pakning.
</chapter>

<chapter name="Forsythia">
<b>Forsythia</b> (Oleaceæ), haardføre Buske, meget
værdifulde som Prydbuske paa Grund af de som
oftest meget talrige, gule Blomster, der tidlig om
Foraaret, førend Løvspring, bedækker Grenene. De
forskellige Arter ligner hinanden meget i det
væsentlige. <sp>F. suspensa</sp> Vahl., Kina, mellemhøj
eller høj Busk med stærkt overhængende Grene.
Den almindeligst dyrkede. — <sp>F. viridissima</sp>
Lindl., Kina, mellemhøj, opret Busk med grønne,
næsten firkantede unge Grene.
A. B.

<sp>Anvendelse:</sp> F. er yndede Busketplanter.
Arterne med overhængende Grene er de
smukkeste og kan anvendes som espalierede ved
Gitterværk, Verandaer o. l., løst hængende ud over stejle
Skrænter og Stenpartier, højstammede paa fri Plads,
syd for mørke Naaletræer o. s. v., og alle Steder
er de af stor Virkning. <sp>Kultur:</sp> F. formeres
ved Aflægning eller ved Stiklinger af grønt Træ
under Glas, som nævnt under Deutzia, og tillige,
dog ikke saa sikkert, ved Stiklinger af modent Træ
paa Friland. Naar de gives en solrig Plads,
fremskyndes Blomstringen. F. viridissima er lidt
ømtaalig.
J. B.
</chapter>

<chapter name="Forsøg med Haveplanter">
<b>Forsøg med Haveplanter</b> se <sp>Havebrugets
Forsøgsvæsen</sp>.
</chapter>

<chapter name="Foryngelse af Frugttræer">
<b>Foryngelse</b> <sp>af Frugttræer</sp>. Naar
Blommetræer fremtræder med nøgne Grene, der kun i de
yderste Spidser er besatte med Frugtgrene, idet
det nedre frugtbærende Parti efterhaanden er gaaet
ud, giver de kun daarlig Frugt og oven i Købet
kun i ringe Mængde. Naar Æble- og Pæretræer
ikke giver Skud, medens tværtimod den ene Gren
efter den anden i Toppen efterhaanden dør, er
Træet svagt. Dersom et Træ ikke giver Skud, men
lutter Blomsterknopper, der kun naar at give smaa,
daarligt udviklede Frugter, vil det hurtigt gaa til
Grunde, hvis der ikke træffes Foranstaltning
derimod. I alle de nævnte Tilfælde tyr man til
Foryngelse. I Tiden fra Novbr. til Febr. skæres de
ydre Forgreninger tilbage til to Tredjedele eller
Halvdelen af deres Længde. Ethvert Snit bør ske
over en lille Sidegren, helst en, der vender udad.
Hvis der forefindes Vanskud, især saadanne, som
allerede har faaet Lov at forgrene sig, benytter
man disse som Udgangspunkt for nyt Stillads,
ligesom man senere kan tage frembrydende Skud i
Brug til Udfyldning af Huller i Kronen. Er
Grenene nøgne paa saa lange Strækninger, at man
efter Afskæring til passende Længder kun vilde faa
lutter nøgne Stabbe, bør man første Aar skære
over de nederste Smaagrene. Der vil da længere
nede paa Grenene udvikle sig Vanskud, over hvilke
der saa skæres tilbage. Efter Foryngelsen kan det
før halvtørre og purrede Træ frembyde et godt
formet og lovende ungdommeligt Træ. Man bør saa
meget som muligt undgaa at fjerne store, stærke
Grene; hvis det imidlertid er nødvendigt, bør man,
for at undgaa Spaltning, først — efter tilbørlig
Undersavning — save dem af et Stykke over det
bestemte Sted og derefter skære Stumpen af.
Saarene glattes og behandles som omtalt under
»Frugttrækroners Udtynding«. I Tilfælde, hvor man ikke
kan efterlade synderlig mange Smaagrene paa
Træet, bør Arbejdet fordeles paa et Par Aar. Naar
en stor Gren skal fjernes fra en Hovedgren eller
fra selve Stammen, maa Snittet vel gøres tæt ved
Grenens Grund, saa at der ikke bliver nogen Stab,
men dog ikke saaledes, at man ved at medtage en
Plade af Stammen eller den paagældende
Hovedgren efterlader et for langt og dybt Saar. Et
stærkt tilbageskaaret Træ kommer først rigtig i
Vækst, naar Saarene er lægte. Samtidig med, at
Kronen skæres tilbage, bør der foretages en, dog
ikke for radikal, Rodbeskæring, under hvilken der
tilføres Træet Næring. Man graver 1,50-2 m fra
Stammen en 1 m bred og 1 m dyb Ringgrøft;
Rødderne overskæres med rent Snit, og Grøften fyldes
med Kompost. Har man ikke Kompost eller ikke
nok heraf, tager man gammel Gødning til Hjælp
og blander i øvrigt en Del af den gamle Jord
imellem. Der vil nu foregaa en livlig Rodudvikling.
Træer, som bliver reducerede i saa høj Grad, at der,
saa at sige, kun bliver nøgne Grene tilbage, faar
først Rodbehandlingen et eller to Aar efter, naar
Toppen ved Hjælp af sine ny Grene er fuldt
arbejdsdygtig. — Formtræer, saavel fritstaaende som
Espalier, forynges ved Tilbageskæring af
Hovedgrenene over passende Sidegrene ɔ: saadanne, som
kan afgive Forlængelser og ny Ledegrene. Saafremt
man vil have en lige Forlængelse, maa den
Sidegren, til hvilken der er skaaren tilbage, skæres
ned paa en lille Stab, fra hvilken der saa fra en
sovende Knop kan ventes en Forlængelsesgren, der
kan ledes i den ønskede Retning. Naar vandrette
Snortræer ved Forsømmelse eller af andre Grunde
efterhaanden har faaet for kraftige oprette Grene,
maa disse skæres meget stærkt tilbage; samtidig
foretages en Omplantning eller en gennemgribende
Rodbeskæring, saaledes som omtalt under
»Beskæring af Rødder«. — Førend man griber til at save
løs i et gammelt, svagt Træ, maa man altid først
overveje, om Svagheden ikke kan afhjælpes, og
Foryngelsen indtræde alene ved Hjælp af
Gødskning.
J. J.
</chapter>

<chapter name="Foryngelse af Parkbestand">
<b>Foryngelse</b> <sp>af Parkbestand</sp> se
<sp>Plantning</sp>.
</chapter>

<chapter name="Forædling">
<b>Forædling</b> kaldes den vegetative
Formeringsmaade, hvor de til Formering bestemte Plantedele
ikke, som ved Aflægning eller Stikning, selv
danner Rødder, men derimod paa kunstig Maade, ved
Okulation, Podning eller Afsugning, bringes i saa
inderlig Forbindelse med Stamme eller Grene af
en anden Plante, at en Sammenvoksning finder
Sted, hvorved altsaa den til Formering benyttede
Gren eller Knop fremtidig vokser og ernæres
gennem den forædlede Plantes, Vildstammens, Rødder.
F. anvendes først og fremmest i alle de Tilfælde,
hvor andre Formeringsmaader ikke lader sig
benytte, altsaa naar vedkommende Plante ikke eller
kun vanskeligt danner Rødder ved Stikning eller
Aflægning, og ikke lader sig formere ægte af Frø.
De forskellige Frugtsorter lader sig, som bekendt,
ikke formere ved Frø. Saar man Kærner af et
Graastensæble, faar man ikke Graastener paa de
Træer, der vokser op af disse Kærner, men
derimod som Regel daarlig og ubrugelig Frugt. Da
vore dyrkede Frugtsorter, Æbler, Pærer o. s. v.,
praktisk talt heller ikke lader sig formere ad
anden vegetativ Vej, men derimod meget let ved F.,
benyttes selvfølgelig denne Formering'smaade ved
Formering af Frugttræer som baade den hurtigste
og billigste. Mange Varieteter af Sirtræer med
brogede Blade eller med smukke Blomster og
Frugter maa af samme Grund ligeledes formeres ved F.,
for at faa Sorten ægte. Endelig kan der være
Tilfælde, hvor vedkommende Plante, som Art, vel
lader sig formere ægte ved Frø, men hvor F.
alligevel ofte maa anvendes, fordi vedkommende
Planteart har sin Hjemstavn i saa fjerntliggende Egne
af Jordkloden, at spiredygtigt Frø ikke, eller kun
sjældent, lader sig fremskaffe. Ved Fremkomsten
af ny Varieteter, f. Eks. af Roser og flere andre
træagtige Planter, hvor det gælder om hurtigst
muligt at faa vedkommende Nyhed i stærk
Formering, vil F. ligeledes i Reglen være den hurtigste
og billigste Formeringsmaade. Ved F. faar man,
som ovenfor nævnt, en Del af den Plante, man vil
formere, til at vokse og leve videre ved Hjælp af
Grundstammens Rødder. Dette Forhold faar
Betydning i Frugtavlen, ved Tiltrækning af de
saakaldte Dværgtræer. Forædles Pærer paa
Kvæde-Grundstammer og Æbler paa Grundstammer af det
svagtvoksende Doucinæble, faar man Træer af mere
moderat Vækst og i Reglen tidligere
Bæredygtighed, end hvis man til de samme Sorter havde
benyttet Grundstammer af den almindelige Æble og
Pære. Omvendt kan der ogsaa forekomme Tilfælde,
hvor det kan være formaalstjenligt at bibringe
en svagtvoksende Art eller Varietet en kraftigere
Vækst ved at forædle den paa en mere
kraftigvoksende Grundstamme. Endelig bliver det ved at
benytte F. i flere Tilfælde muligt at dyrke mere
sarte og kælne Planter under mindre gunstige
Jordbunds- og Klimatforkold, hvor de vilde
vantrives, hvis de dyrkes som rodægte. De fleste af
vore fine Rosen sorter, som Theroser, Thehybrider
o. s. v., forædler man derfor næsten altid paa
Grundstammer af vor vildtvoksende, haardføre
Hunderose, Rosa canina, da de derved bliver baade
kraftigere og mere modstandsdygtige, end hvis de
var formerede ved Stikning. — For at F. skal
kunne lykkes, er det en nødvendig Forudsætning,
at den ædle Kvist (Knop) og Grundstammen
(Vildstammen) er nær beslægtede. Enten maa de
henhøre til to Varieteter af samme Art —
Grundstammer af vilde Æbler forædlet med Kviste af
vore dyrkede Æblesorter — eller de maa være to
Arter af samme Slægt: Grundstammer af Pyrus
Malus forædlet med Kviste af Pyrus prunifolia. I
nogle Tilfælde kan det dog lade sig gøre at forædle
Arter af forskellige Slægter med hinanden, men
de maa i hvert Fald høre til samme Familie.
Pæretræet (Pyrus communis) og Kvædetræet (Cydonia
vulgaris) hører til to Slægter, men til samme
Familie (de kærnefrugtede), og de fleste Pæresorter,
om end ikke alle, vokser og trives godt paa
Kvæde-Grundstammer. Æbler og Pærer repræsenterer
ligeledes to forskellige Slægter indenfor de
kærnefrugtedes Familie, og det kan lade sig gøre at faa
Æbler til at slaa an paa Pære-Grundstammer, men
saadanne Forædlinger trives ikke og dør bort i
Løbet af et Par Aar. Disse to Eksempler viser
altsaa fire Slægter indenfor samme Familie, af hvilke
de to lader sig forædle sammen, de to andre
praktisk talt derimod ikke. Det gælder derfor i Praksis
at vide Besked i hvert enkelt Tilfælde, da det
botaniske Slægtskabsforhold ikke altid yder
tilstrækkelig Vejledning.

Formering ved F. kan ske paa tre fra
hverandre noget afvigende Maader, nemlig ved Okulation,
ved Podning og ved Afsugning. Den førstnævnte
er vel nok den Forædlingsmaade, der nu for Tiden
anvendes mest. Til Udførelse af de forskellige
Operationer ved F. benyttes en bestemt Slags Kniv,
Okuler- eller Podekniv, som under Arbejdet stadig
maa holdes ren og skarp, for at Saarfladerne paa
Kvist og Stamme kan blive saa rene og glatte som
muligt. Til at binde med, for at holde Podekvisten
eller Øjet fast til Grundstammen, benytter man nu
næsten altid Raffiabast, der er et stærkt og i de
fleste Tilfælde tilstrækkelig holdbart
Bindemateriale. Naar Luften, som ved F. i Drivhus, er varm
og fugtig, foretrækkes ofte Bomuldstraad, da Basten
under saadanne Forhold let vil raadne for hurtigt.
Ved Podning paa Friland vil det i Reglen være
nødvendigt at oversmøre Forædlingsstedet med
Podevoks, dels for at forhindre Regnvandets
Indtrængen i Saaret, men navnlig for at beskytte
Podekvisten mod Udtørring ved Sol og Vind, saa længe
indtil Sammenvoksningen har fundet Sted. Ved al
F. heles Saarene og sker Sammenvoksningen paa
den Maade, at Dannelsesvævet (Kambiet) danner
nyt Væv og vedbliver at udvikle sig, til Saarene
er lægte, saaledes at der til sidst indtræder en
fuldkommen og inderlig Forening af Kvist eller Øje
og Grundstamme. Man maa derfor altid passe, at
saa meget af Dannelsesvævet paa Kvist og
Grundstamme som muligt kommer til at ligge
umiddelbart ind til hinanden. F. foretages i Reglen lavt
paa Grundstammen, ved lave Roser paa selve
Rodhalsen, ved Frugttræer 8-10 cm over
Jordoverfladen. I begge Tilfælde bliver det altsaa
Podekvisten eller det ædle Øje, der udvikler sig til at
danne hele den ny Plante. I Modsætning hertil
kan det i flere Tilfælde være formaalstjenligt at
foretage F. højt oppe paa Stammen, ɔ: i Stamhøjde.
Her bliver det altsaa Grundstammen, den vilde
Stamme, der kommer til at danne Træets
fremtidige Stamme, medens kun Kronen dannes af
Forædlingen. Sidstnævnte Fremgangsmaade benytter
man ved Tiltrækning af stammede Roser, ogsaa ofte
ved stammede Kirsebær og i flere andre Tilfælde,
hvor den ædle Plante enten slet ikke formaar at
danne en brugelig Stamme, som f. Eks. ved Roser,
eller hvor den vilde Stamme af andre Grunde,
større Haardførhed, smukkere Vækst el. l., er at
foretrække.

I. <sp>Okulation</sp>. Denne Forædlingsmaade er i
Besiddelse af forskellige Fordele fremfor Podning
og Afsugning. Den foraarsager forholdsvis smaa
Saar, idet der kun indsættes en enkelt Knop (Øje)
med tilhørende Barkskjold i Grundstammen.
Dernæst udføres den paa en Tid af Aaret, fra midt
i Juli til først i Septbr., da der i Reglen er
mindre travlt end om Foraaret. En anden Fordel er
det, at Grundstammerne ikke nedskæres samtidig
med Okulationens Udførelse, men først det
paafølgende Foraar, hvorved man bliver i Stand til i de
Tilfælde, hvor vedkommende Plante ogsaa lader
sig forædle ved Podning, f. Eks. ved
Grundstammer af Frugttræer, i Løbet af Vinteren og
Foraaret at efterpode alle de Stammer, hvor Øjet ikke
er slaaet an eller senere er bortdøet. Følgende tre
Faktorer er nødvendige for at opnaa et godt
Resultat af Okulationen: a) Jorden, hvori
Grundstammerne skal plantes, skal være i passende god
Kultur, saa Stammerne kan være i god Vækst til
Okulationstiden, b) Grundstammerne skal være sunde
og kraftige, c) Okulationskvistene skal være
tilstrækkelig modne, og Knopperne paa dem godt
udviklede. Stammerne bør kun være 1-2 Aar gamle;
paa ældre Stammer vil Barken ofte være for tyk,
Vækstenergien for ringe og Saftomløbet som Følge
deraf for svagt til, at Øjets Fastvoksen til
Stammen kan foregaa tilstrækkelig hurtigt. —
Grundstammerne optages om Efteraaret og sorteres
saaledes, at de alt for tynde og svage Stammer
kasseres, medens Resten studses paa Rødderne.
Grenene paa Stammens nedre Del bortskæres. De
indslaas derefter temmelig dybt i en bekvem Jord, saa
de kan være til Rede om Foraaret, naar
Udplantningen skal foregaa. — Efter den Aarstid,
Okulationen udføres paa, skelner man mellem Okulation
med drivende Øje og Okulation med sovende Øje.
— Okulation med drivende Øje foretages saa snart
Barken løsner om Foraaret, med Knopper af
forrige Aars Vækst, idet man tilsigter ved at okulere
paa denne Tid af Aaret, at faa Øjet til at bryde
og give et Skud i Løbet af samme Sommer. Denne
Forædlingsmaade er imidlertid ganske uden
Betydning her i Landet, som ogsaa i andre Lande med
lige saa nordligt Klima som vort, da Sommeren
er for kort til, at Skuddene kan faa den fornødne
Udvikling og Afmodning. — Ved F. under Glas
i varme Væksthuse lader Okulation med drivende
Øje sig praktisere, men anvendes dog i Reglen
ikke, da man ved F. under Glas foretrækker
Podning som en under disse Forhold langt mere
praktisk og formaalstjenlig Forædlingsmaade. (Se
Podning i Huse Side 279). — Okulation med sovende
Øje, hvor Øjet ikke bryder ud og danner Skud før
næste Foraar, foretages i Juli-August med
Knopper af samme Aars Vækst, men dog ikke før
Planternes anden Saftstigning er godt i Gang.
Forudsætningen for at naa et godt Resultat af
Okulationen er nemlig, at der er rigelig Saftbevægelse
saavel i Grundstammerne som i Ædelkvistene,
saaledes at Barken løsner villigt uden at efterlade
Trevler, og saaledes, at der kan ske en hurtig og
solid Sammenvoksning mellem Øjet og Stammen.
Det kan hænde i tørre Somre, at Grundstammerne
staar i Stampe, naar Okulationstiden er inde, saa
Barken ikke lesner ordentligt. Der er under
saadanne Forhold ikke andet at gøre, end vente til der
efter Omslag i Vejret kommer tilstrækkelig Saft
op i Stammerne. Hvor det ikke drejer sig om
meget større Antal, kan man i Reglen hjælpe sig
ved at give Grundstammerne et Par stærke
Grundvandinger nogen Tid før Okulationen skal
foretages. Under større Forhold er dette ikke gørligt,
men da Kirsebær- og Blommestammerne i Reglen
har Saft nok selv i tørre Somre, okulerer man
naturligt disse først, for derefter at fortsætte med
Æble- og Pærestammerne. Det skal dog bemærkes,
at Kirsebær, særlig de søde Sorter, og Blommer ofte
vokser bedst ved Podning, hvorfor denne
Forædlingsmaade ofte foretrækkes for disse. Skønt det
vel nok er bedst at foretage Okulationen i stille
Vejr med blød og overtrukken Luft, saa lader det
sig selvfølgelig ikke altid gøre i Praksis at
indskrænke Arbejdet til saadanne, ofte sjældent
forekommende Dage. Særlig under større Forhold,
hvor det ofte drejer sig om Stammer i Titusindvis,
maa Tiden tages i Agt og hver Dag benyttes, da
det undertiden kan knibe haardt nok med at blive
færdig, inden Saftbevægelsen ud paa
Eftersommeren atter begynder at tabe sig. Ganske vist kan
Vejret være saaledes, Dage med stærke Storme og
heftige Regnskyl, at det kan blive nødvendigt at
indstille Arbejdet, men fraregnet saadanne
eksceptionelle Vejrforhold, kan Okulationen foretages saa
temmelig uafhængig af Vejret, naar blot Stammer
og Ædelkviste er i den Kondition, de skal være, og
Arbejdet bliver udført hurtigt og paalidelig. Dette
sidste Forhold er selvfølgelig af stor Betydning,
og det viser sig næsten altid, at den Okulatør, der
har Øvelse og navnlig har et godt Haandelag,
procentvis faar langt flere Øjne til at slaa an, end den,
der staar og kludrer med Arbejdet, og tilmed i
samme Tid end ikke naar at sætte det halve Antal
Øjne i. Før Okulationen paabegyndes, vil det ofte
være nødvendigt at give Grundstammerne en
Afpudsning, saaledes at de Skud, der i Løbet af
Foraaret er brudt frem paa den nederste Del af
Stammen, bortskæres, da de ellers let vil komme i Vejen
ved Indsætningen af Øjnene. Det gælder dog om
ved denne Afpudsning kun at borttage de Skud,
som nødvendigvis maa fjernes, da en stærkere
Beskæring af Grundstammerne umiddelbart før
Okulationen let kan foraarsage Forstyrrelse i
Saftomløbet. Af Hensyn hertil har det sin store Betydning,
at Grundstammerne, som ovenfor anført, er
omhyggelig eftersete og beskaarne inden Udplantningen.
Er dette forsømt og der altsaa ved Afpudsningen
om Sommeren kan blive Tale om at bortskære
forholdsvis mange Grene, bør Beskæringen af
Stammerne udføres 3-4 Uger før Okulationen skal
foregaa, for at den ved Beskæringen foraarsagede
Forstyrrelse i Saftstremningen kan faa Tid at komme
i Orden igen. Til Okulationskviste bruger man
kraftige Sommerskud fra sunde Træer, som har
opnaaet en vis Grad af Modenhed. I Reglen
kendes dette paa, at Endeknoppen paa Kvisten har
naaet sin fulde Udvikling. Man benytter kun
kraftige, veludviklede Øjne af et sundt Udseende, og
kun dem, der sidder paa den midterste Del af
Kvisten, Øjnene i Spidsen og paa den nederste Del er
nemlig sædvanligvis for ufuldstændig udviklede.
Naar Okulationskvisten er afskaaren, fjerner man
straks den øverste og nederste Del med de
ubrugelige Øjne og afskærer derefter Bladet indtil
Bladstilken paa de Øjne, der skal benyttes. Selve
Bladstilken bibeholdes, da den yder Tjeneste paa
forskellig Maade.

Okulationskvistene afskæres af Moderplanten,
efterhaanden som de skal bruges, og de maa
hurtigst muligt efter Afskæringen med deres
nederste Del anbringes i en Kande Vand, der henstilles
paa et skyggefuldt Sted i Nærheden af Stykket,
hvor der skal okuleres. Fra denne Beholdning
forsyner saa Okulatørerne sig efterhaanden som
Arbejdet skrider frem, idet hver i en lille Kurv
med fugtigt Græs medfører et mindre Antal Kviste
under Arbejdet i Rækkerne, og disse Kviste maa
i tørt Vejr oven i Købet helst være tildækkede
med et eller andet fugtigt Materiale, f. Eks.
fugtigt Græs, for at forhindre Udtørring. Skal
Okulationskvistene hentes længere borte fra, maa de
under Transporten være beskyttede mod Udtørring
ved Indpakning i passende fugtigt Materiale.
Selve Haandgrebene ved Okulationen udføres paa
den Maade, at man tager Okulationskvisten i
venstre Haand, saaledes, at Kvisten hviler mod den
kødfulde nedre Del af Tommelfingeren og med
Topenden viser ind mod Brystet. Med Okulerkniven
afskærer man saa Øjet med et vedhængende Stykke
Barkskjold af passende Længde, idet man anbringer
Kniven c. 1,3 cm nedenfor Øjet og med et sikkert
Snit fører Kniven frem indtil c. 1,5 cm ovenfor
Øjet, saaledes at et ganske tyndt Lag af Splinten
— den yngste Del af Veddet — medfølger, for til
sidst med et hurtigt Ryk at rive Øjet med
Barkskjoldet helt løs fra Kvisten. Man opnaar derved,
at en større eller mindre Flig af selve Barken
yderligere medfølger. Denne Barkflig griber og
fastholder man nu mellem venstre Haands Pege- og
Tommelfinger, idet man samtidig bøjer Barkfligen
saa meget tilbage, at man ved Hjælp af
Knivspidsen og højre Haands Tommelfinger kan faa fat
i den øverste Del af det tynde Splintlag paa
Skjoldets indvendige Side, hvilket saa fjernes ved et
hurtigt Ryk, saaledes at de Karstrænge, der i Form
af en lille Knude sidder paa den indvendige Side
af Barkskjoldet, umiddelbart under Øjet, ikke
følger med. Sker dette, hvad let kan konstateres, idet
der da i Stedet for en lille Knude viser sig en lille
Fordybning i Barkskjoldet, maa Øjet kasseres, da
disse Karstrænge er nødvendige for at en
Sammenvoksning mellem Øje og Grundstamme kan finde
Sted. Der gives dog Tilfælde, hvor Splinten maa
bibeholdes, og man maa da ved Afskæringen af
Øjet passe nøje paa, at Splintlaget gøres saa tyndt
som muligt. Naar Okulationskvistene, f. Eks. efter
en længere Forsendelse eller af andre Grunde,
indeholder for ringe en Saftmængde, vil det ofte
være vanskeligt at fjerne Splinten, uden at
Karstrængene følger med. Hos visse Pæresorter
træder Øjnene undertiden saa stærkt ud fra Kvisten,
at de næsten kommer til at sidde paa en lille Stilk,
hvorved Karstrængene ligesom bliver trukne ind
i Barken og kommer til at ligge i en lille
Fordybning, saa den nødvendige Berøring mellem
Karstrængene og Stammens Dannelsesvæv derved
vanskeliggøres. Ligesom man i begge disse
Tilfælde vil være henvist til at okulere med Splint,
saaledes synes det ogsaa, at Okulation af Blommer
ofte lykkes bedre, naar Splinten bibeholdes end
naar den fjernes af Barkskjoldet. Det kan
undertiden hænde, naar Okulationskvistene er særlig
tykke og kraftige, at Skjoldet bliver for bredt i
Forhold til Stammerne. I saa Fald bortskærer man
en Smule af hver Side af den Del af Skjoldet, der
er nedenfor Øjet. Naar Skjoldet er afskaaret og i
Orden, under hvilket Arbejde man stadig maa passe
paa ikke at berøre Øjets Saarflade, skærer man paa
et passende Sted paa Grundstammen, med glat
Bark, et T-formet Snit gennem Barken helt ind
til Veddet (Fig. 1 b). Med Okulerkniven aabner
man derefter Barken paa Stammen saa meget, at
Skjoldet med Øjet kan skydes lidt ned under
Barkfligene. Derefter anbringer man Ryggen af Kniven
over Øjet, og skyder paa den Maade, med et let
Tryk paa Kniven, Skjoldet paa Plads. Naturligvis
maa man passe nøje paa ikke at beskadige Øjet.
Med et Tværsnit afskærer man til sidst den Del
af Skjoldet, der er for langt, saa at Barken paa
Skjoldet og Grundstammen kommer til at støde
sammen foroven (Fig. 1 c). Jo snildere og
hurtigere de her beskrevne forskellige Haandgreb
bliver udførte, desto større Udsigt er der til, at
Okulationen lykkes. Efterhaanden som Øjnene
sættes i Stammerne, maa Okulationsstedet ombindes
tilpas fast med Bast, for at forhindre Udtørring
og for at holde Skjoldet ind mod Stammen og
derved bringe Øjets og Stammens Dannelsesvæv i
inderlig Forbindelse med hinanden. Ved Ombindingen
maa selve Øjet med Bladstilken være fri. Naar det
efter c. 14 Dages Forløb viser sig, at Bladstilken
løsner sig ved Berøring eller falder af af sig selv,
er dette et Bevis paa, at Øjet er slaaet an, og at
Okulationen i hvert Fald foreløbig er lykkedes.
Under mindre gunstige Vejrforhold kan
Sammenvoksningen foregaa langsommere, og Bladstilken
altsaa heller ikke lesne saa hurtigt som normalt,
uden at dette dog altid behøver at være Bevis
paa, at Okulationen er mislykket. Naar
Grundstammerne er i meget stærk Vækst, kan det, særlig ved
Okulation af Frugttræer, undertiden hænde, at
Bastbaandene, naar nogen Tid er gaaet, sprænges
eller snærer ind i Stammerne. Derfor maa Stykket
i Løbet af Eftersommeren gennemgaas, og
Stammerne ombindes med ny Baand, hvor det
tiltrænges, da Barkfligeiie, der dækker Skjoldet, ellers
ofte aabner sig, saa Skjoldet med Øjet kommer til
at ligge blot og derved tørrer ind, ligesom det
ogsaa kan ske, at Øjet løsner sig og falder ud. De
Stammer, hvor Baandene sidder godt, behøver
naturligvis ikke at ombindes med ny Baand. Naar
der efter en tør Sommer indtræffer fugtigt og
frugtbart Vejr, kan det undertiden hænde, f. Eks.
hos Blommestammer o. a., at Væksten ud paa
Eftersommeren bliver saa kraftig, at det kan blive
nødvendigt at foretage en passende Indstudsning
af Grundstammernes Tongrene for derved at standse
Væksten lidt. Hvor ikke andre Hensyn gør sig
gældende, vil det være rigtigst at indsætte Øjnene
i Øst- eller Nordsiden af Stammerne, hvor de i
Reglen vil være mindst udsatte for Paavirkning
af Sol og Blæst. Navnlig i varmt og blæsende
Vejr er dette ikke uden Betydning. Hvor
Okulanten, altsaa det Skud, der udvikler sig af Øjet,
allerede første Sommer vokser stærkt til og bliver
langt og kraftigt, som f. Eks. hos Frugttræer,
sættes Øjnene i Reglen i Vestsiden af Stammerne,
fordi det unge Skud, der endnu ikke er vokset
tilstrækkelig solidt sammen med Grundstammen,
vil være mindre udsat for at blæse løs af
Vestenvinden, der paa den Tid af Aaret er den
fremherskende, naar Skuddet sidder paa Vestsiden, og
altsaa blæser mod Stammen, end naar det sidder
paa Østsiden. I Almindelighed sætter man kun
et Øje i hver Grundstamme. Indsættes to Øjne,
hvad undertiden bruges med den Hensigt, at
mislykkes det ene Øje vil dog maaske det andet slaa
an, sætter man, ved lav Okulation, begge Øjnene
i samme Side af Grundstammen, det ene et lille
Stykke over det andet, for saa senere, hvis begge
Øjnene slaar an, at skære det svageste af
Skuddene bort. Ved Okulation af forskellige Sirtræer
i Stamhøjde, f. Eks. stammede Prunus triloba,
indsætter man altid mindst 2 Øjne, men i samme
Højde og paa hver Side af Stammen, for derved
at faa Kronen mere symmetrisk. Højstammede
Roser okuleres som bekendt ogsaa i Stamhøjde, og

<img>Fig. 1. Okulation, a Øjet med Skjoldet, b
Grundstammen med Snittet til Okulation, c
Grundstammen med Øjet før Ombindingen med Bast</img>
her indsætter man saa vidt muligt 3-4 Øjne for
hurtigt at faa Kronen stor og fyldig. Findes der
paa Stammen tilstrækkelig kraftige og tykke
Topgrene, sættes Øjnene i disse, saa nær ind til
Hovedstammen som muligt. Findes der ingen Topgrene,
der er tilstrækkelig tykke, indsætter man
selvfølgelig ogsaa, ved Okulation af Rosenstammer, Øjnene
i selve Stammen i den Højde, man ønsker Planten
skal have. Hvor man har Erfaring for, at
Okulationen er vanskelig, hvad her i Landet f. Eks. ofte
er Tilfældet med Fersken og Abrikos, der okuleres
paa Blomme-Grundstammer, er det praktisk tillige
at indsætte et Øje af en eller anden Blommesort i
hver Stamme, for paa den Maade at sikre sig, hvis
Fersken- og Abrikosøjnene ikke slaar an eller dør
bort i Vinterens Løb.

Ved Okulation af lave Roser, og for øvrigt ogsaa
i andre Tilfælde, hvor man ligesom ved lave Roser
okulerer paa Rodhalsen af Grundstammen, og hvor
Øjet altsaa kommer til at sidde noget lavt paa
Stammen, lige over eller undertiden endog lidt
under selve Jordoverfladen, vil det i vort blæsende
Klima være meget formaalstjenligt straks efter
Okulationen at hyppe Jord saa højt op om
Grundstammen, at de ædle Øjne bliver helt dækkede med
Jord. Derved forhindres den skadelige Paavirkning
af Sol og Blæst, og under Indvirkning af den bløde,
forholdsvis fugtige Luft, der hersker under
Jorddækket, vil Udviklingen og Væksten af
Dannelsesvævet omkring Saaret i Reglen foregaa hurtigere
og rigeligere, end hvis Jordhypning ikke var
bleven foretaget. Hvor Jorden er af nogenlunde let
Bonitet vil, ved Okulation paa Rodhalsen, Hypning
næsten altid være gavnlig og benyttes da ogsaa
meget baade her og i Udlandet. Det maa dog
fremhæves, at Hypning aldrig maa foretages under
Regnvejr, eller naar Jorden efter en stærk Regn
er for vaad og pløret, idet Jorden saa falder for
stærkt sammen og bliver klæbrig, hvorved Luften
for meget udelukkes, og Øjet derved udsættes for
at raadne. Under saadanne Forhold maa man vente
med at hyppe, til Vandet har sat sig og Jorden
atter er bleven bekvem. Efter nogle Ugers Forløb,
kortere eller længere, eftersom Vejrliget stiller
sig, og efter Øjnenes Tilstand, maa den ophyppede
Jord atter føres bort fra Stammerne, for at Øjnene
gennem Paavirkning af Eftersommerens og
Efteraarets Sol og Luft kan faa den fornødne
Afmodning inden Vinteren. I Reglen lader man
Hypningen ligge urørt i c. 4 Uger, men man maa af og
til kontrollere Okulationen ved hist og her at
efterse nogle af Øjnene, da der kan indtræde
Forhold, hvor Hypningen maa fjernes noget før eller
med Fordel kan blive liggende noget længere. Sent
om Efteraaret, i Reglen i Novbr. Maaned, en Dag,
naar Jorden er nogenlunde tør og bekvem, maa
alle lavt okulerede Roser atter tilhyppes med Jord
for at beskytte Øjnene mod Frosten. Tidlig om
Foraaret, saa snart Vejret tillader det, trækkes
Hypningen atter bort, hvorefter Vildstammen
afskæres eller afklippes over Okulationsstedet, et
lille Stykke over Skjoldet, for at Saften, der stiger
op fra Roden, kan tvinges ind i Øjet og bringe
dette til at bryde og efterhaanden vokse og
udvikle sig til den ny, ædle Plante. Hos Frugttræer
og flere andre Planter afskæres Grundstammerne
ligeledes tidlig om Foraaret, dog ikke som hos lave
Roser tæt over Okulationsstedet, men c. 15 cm
højere oppe; den Stab (Fig. 2 A), der derved
fremkommer, benyttes til Opbinding af det ædle Skud,
efterhaanden som det vokser sig langt og
trænger til Opbinding (Fig. 2). De Skud, der bryder
frem paa denne Stab, maa i Løbet af Forsommeren
afpudses gentagne Gange for ikke at tage Saften
fra det ædle Skud. I Løbet af Efteraaret
bortskæres Stabben med et glat Skraasnit (Fig. 2 C),
hvorved det gælder om at passe paa, at Kniven ikke
samtidig kommer til at saare det tæt ovenfor
siddende ædle Skud. Bortskærer man først Stabben
det næste Foraar, kan det hænde, at den
Forraadning, som den døde Stab bliver Genstand for
i Løbet af Vinteren, kan fortsætte sig saa langt
ned i Grundstammen, at det ædle Skud ogsaa
bliver angrebet og dør bort.

II. <sp>Podning</sp>. Ved denne Forædlingsmaade
indsættes et Grenstykke — Podekvist — af den
ædle Plante med 1-2 eller flere Knopper i
Grundstammen. Podning finder Anvendelse, hvor denne
Forædlingsmaade er den mest formaalstjenlige, ved
Efterforædling af Grundstammer, hvor Okulationen
er mislykket, Ompodning af ældre Frugttræer og
ved Forædling af Naaletræer og Løvtræer i
Væksthus under Glas. I de fleste Tilfælde, som f. Eks.
ved Podning af Frugtvildinger, afskæres
Grundstammerne i Reglen i en Højde af 10-15 cm over
Jordoverfladen, hvorefter Podekvisten, efter at være
tilskaaret, indsættes i et tilsvarende Indsnit i
Grundstammen. Ved Podning i Væksthus sættes
Podekvistene dog lavere, ofte endog paa selve
Rodhalsen, eller, som ved Clematis, paa Vildingens
Rødder. I nogle Tilfælde foretrækker man at pode
Planterne i Stamhøjde, men Reglerne herfor er de

<img>Fig. 2. Skuddet fra Okulationsstedet
(B) opbunden til Stabben (A).</img>
samme som angivet under Okulation. Til
Grundstammer bruges 1-3aarige Planter, der om Foraaret
udplantes paa Stykket, hvor de skal vokse, til de
er tjenlige til Udplantning paa Blivestedet, og
podes det paafølgende Foraar. Til Podekviste
anvendes kraftige, velmodne, etaarige Skud med
veludviklede, tætsiddende Knopper, altsaa ikke de
saakaldte Vanskud. Podekvistene maa tages af sunde
Træer, og de maa afskæres tidligt, i Løbet af Febr.,
før der er begyndt at komme Vækst i Knopperne.
Afskæringen af Kvistene maa saa vidt muligt
foregaa i Tøvejr eller, hvis det er Frostvejr, midt
paa Dagen, naar Temperaturen er i Nærheden af
Frysepunktet. Kvistene kan nemlig i frossen
Tilstand tage Skade ved at berøres og sammenbindes,
De Podekviste, der først skal bruges hen paa
Foraaret, i April, maa, efter at være bundtede i
Smaaknipper, med deres nederste Halvdel indslaas i let
Jord eller fugtigt Sand og derefter tildækkes med
et luftigt Dække af Granris eller lignende let
Materiale. De maa opbevares paa et køligt, ikke for
fugtigt Sted, f. Eks. ved Nordsiden af en Mur eller
et Plankeværk, for at Knopperne saa længe som
muligt om Foraaret kan holdes fra at bryde, da
det er af Vigtighed, at de, naar de skal bruges, er
noget bagefter Grundstammerne i Udvikling.
Kvistene maa under Opbevaringen hverken holdes saa
fugtige, at de mugner, eller saa tørre, at de
skrumper ind. I tørt, blæsende Vejr kan det hen paa
Foraaret undertiden være nødvendigt at give dem
en eller flere Overbrusninger med Vand. Naar de
skal bruges, renses de for vedhængende Jord ved
Afskylning i Vand, og viser det sig, at nogle af
Kvistene har taget Skade under Opbevaringen,
frasorteres disse. Resten anbringes med deres
nederste Ende i en Beholder med Vand, for at friske dem
inden Brugen, om Cellerne muligvis skulde være
blevne noget indtørrede. I større Planteskoler
begynder man allerede at pode paa Friland i
Febr.-Marts, naar Vejret tillader det — Vinterpodning —,
fordi der da er bedre Tid end længere hen paa
Foraaret, og tillige af Hensyn til, at nogle
Planter, f. Eks. Kirsebær og Syrener, kun lader sig
pode med et tilfredsstillende Resultat, naar
Podningen foretages meget tidlig paa Aaret. De
Podekviste, der bruges ved Vinterpodningen paa
Friland, skæres først af, umiddelbart før de skal
benyttes. Ved Udførelsen af selve Podningen
nedskæres først Grundstammen i den Højde, man
ønsker, hvorefter Podekvisten afskæres saa lang, at
der bliver 2-3 Knopper paa hver Kvist. Den
øverste, ofte daarligt udviklede Del af Podekvisten
benyttes ikke, og ofte maa ligeledes et Stykke af
den nederste Ende kaseres, hvis det viser sig, hvad
undertiden kan hænde, at den under Opbevaringen
er bleven sort i Veddet. Ved Podning af Nyheder
og i andre Tilfælde, hvor der er Anledning til at
spare paa Kvistene, vil man i Reglen nøjes med
at skære Kvistene i saa korte Stykker, at der kun
bliver en Knop paa hver Podekvist. Naar Stamme
og Kvist er tilskaarne, indsættes Kvisten saaledes,
at Dannelsesvævet paa de to Saarflader kommer til
at støde sammen, hvorefter Forædlingen ombindes
med Bast. Ved al Podning er det af Betydning;,
at Kniven holdes skarp, saa Saarfladerne kan blive
glatte og jævne, og at Podekvisten bindes godt fast
til Grundstammen. Efter Ombindingen maa ved al
Frilandspodning Forædlingsstedet omhyggelig
oversmøres med Podevoks for at forhindre Udtørring
og holde Regnvandet ude fra Saaret.

<sp>Kopulation</sp> (Fig. 3) og Triangulering (se
nedenfor) er de Podningsmaader, der anvendes mest
ved Podning af løvfældende Træer paa Friland og
under Glas. Kopulation paa Friland ligesom
Triangulering foretages sidst paa Vinteren eller i det
tidlige Foraar, inden Saftstigningen i Stammer og
Kviste er rigtig begyndt. Ved Kopulation tiiskæres
baade Grundstamme og Podekvist med et plant,
altsaa ikke hult eller udbuet, skraat Snit af ens
Længde, hvorefter Saarfladerne føjes sammen og
ombindes med et solidt Bastbaand. Ved Kopulation
maa Stamme og Podekvist helst være af
nogenlunde samme Tykkelse, saa Saarene saa vidt
muligt kan dække hinanden. Dette vil imidlertid
sjældnere være Tilfældet, ofte vil Stammerne være
adskilligt tykkere end Kvistene, men dette har,
indenfor en vis Grænse, mindre at betyde, blot man
anbringer Podekvisten saaledes, at Barken og
Dannelsesvævet paa Stamme og Kvist kommer til at
berøre hinanden ved den ene Side af Snittet paa
Grundstammen. Efter Ombindingen oversmøres
Forædlingsstedet med Podevoks, saa alle Aabninger
bliver omhyggelig dækkede, ligesom ogsaa den
øverste Saarflade paa Podekvisten smøres med
Podevoks. Da det undertiden hænder, at Podevokset
trækker sig lidt sammen hist og her, hvorved der
kan fremkomme Aabninger, vil det være rigtigst
at gennemgaa Stykket efter nogle Dages Forløb og
smøre mere Podevoks paa, hvor det tiltrænges.

<sp>Triangulering</sp> eller Kilepodning (Fig. 4)
anvendes meget, særlig hvor Stammerne er for
tykke i Forhold til Kvistene til, at almindelig
Kopulation kan benyttes. Grundstammen afskæres med

<img>Fig. 3. Kopulation a Podekvisten, b
Grundstammen, c Podekvisten anbragt paa sin Plads.</img>
et vandret Snit i den Højde, man ønsker. I den
ene Side af Stammen udskæres et trekantet,
kileformet Indsnit, hvori Podekvisten anbringes efter
at være tilskaaret saaledes, at den saa nøje som
muligt passer ind i og udfylder Udskæringen i
Stammen. Ved Forædling
i Væksthus, særlig ved
urteagtig Podning af
Roser, hvor der til
Podekviste benyttes unge,
fremdrevne Skud, der er bløde
og urteagtige, og derfor
maa behandles med
Forsigtighed, benyttes
Triangulering meget, idet det
unge Skud, ved at an
bringes i Udskæringen i
Stammen, ikke saa let
bliver udsat for Tryk ved
Ombindingen som ved
Anvendelse af almindelig
Kopulation (se Fig. 9). Ved
Triangulering, som ogsaa
ved andre Podemaader,
hvor Fremgangsmaden
tillader det, f. Eks.
Kopulering og Barkpodning, vil
det være rigtigst at skære
Snittet paa Podekvisten
umiddelbart under den
nederste Knop, saaledes at Knoppen, naar Kvisten
er sat paa Plads, kommer til at vende ind mod
Stammen, tæt over Stammens Snitflade (se Fig.
4 b). Derved kommer Knoppen nærmere det Parti,
hvor Sammenvoksningen foregaar, og det Skud,
der bryder frem af denne Knop, bliver maaske af
denne Grund ofte forholdsvis kraftigt og kommer
til at sidde mere lodret over Grundstammen, end
naar Knoppen vender udefter.

<sp>Barkpodning</sp> (Fig. 5) udføres i April, naar
der er kommen saa megen Vækst i
Grundstammerne, at Barken kan løsne. Grundstammen
afskæres med et vandret Snit, og med Kniven gøres
derefter et lodret Snit gennem Barken paa
Stammen. Podekvisten tiiskæres med et skraat Snit,
som Fig. 5 a viser, og med Bagsiden af
Knivsbla-det aabnes Barklæberne saa meget, at Kvisten kan
skydes ind mellem Barken og Veddet paa
Grundstammen. Forædlingsstedet ombindes og smøres
over med Podevoks. Bortset fra enkelte specielle
Tilfælde anvendes Barkpodning i Reglen kun som
Supplement til Vinter-Forædlingen i de Tilfælde,
hvor man enten ikke har naaet at faa alle
Stammerne kopulerede, eller hvor det først hen paa
Foraaret kan afgøres med Sikkerhed, om
Okulations-Øjnene er døde. Lejlighedsvis benyttes
Barkpodning endvidere ved Ompodning af ældre
Frugttræer, hvor man da i de tykkere Grene indsætter 2
eller flere Podekviste i hver Gren.

<sp>Spaltpodning</sp> (Fig. 6). Efter at være
nedskaaret spaltes Grundstammen saaledes, at der
fremkommer en Revne, der med Kniven eller, hvor
Stammen er for tyk, ved Hjælp af en Trækile
holdes saa meget aaben, at Kvisten kan skydes ind
i Spalten. Podekvisten tiiskæres fra begge Sider,
saa den bliver kileformet, og saaledes, at den
Side, der skal ind i Spalten, bliver en Smule
tyndere end den, der vender udefter. Den anbringes
i den ene Side af Spalten, saa Bark kommer til at
støde mod Bark, hvorefter Bastbaandene omlægges,
og Saarene smøres med Podevoks. I tykke
Stammer kan der anbringes en Podekvist i hver Side
af Spalten. Ved Spaltpodning foraarsages der
store Saar, som vanskelig læges. Denne
Podningsmaade anvendes i det hele taget ikke ret meget
her i Landet ved Podning paa Friland, hvorimod
den i visse Tilfælde benyttes ved Podning i
Væksthus, f. Eks. til Podning af Cactus, jvnf.
Epiphyllum.

Ved al Podning paa Friland er det nødvendigt at
give Forædlingerne en ny Ombinding i Løbet af
Forsommeren, naar Sammenvoksningen er godt
fremskreden og Bindene begynder at sprænges eller
snære. Samtidig vil det i Reglen være nødvendigt
at forsyne alle de Podninger, der er slaaet an,
med en Stok af passende Længde. Arbejdet
foregaar paa den Maade, at Baandene, selv om de
ikke snærer endnu, skæres løse ved et lodret Snit
gennem Basten paa den Side af Grundstammen,
der vender modsat Podekvisten, men uden at tage
det gamle Bind af, da dette ved at blive
siddende fremdeles beskytter Podestedet mod
Udtørring og samtidig støtter Kvisten. Derefter tilsættes
Stokkene, ligeledes paa den Side af Stammen, der
vender modsat Podekvisten. Man maa passe, at
Stokken kommer til at staa helt lodret, thi sættes
den skraat, saa den kommer til at hælde mer eller
mindre ud fra Planterækkerne, vil det genere ved
Rensningen med Hestehakken, idet Stokken da let
vil rives løs ved at gribe fat i Hestens Seletøj.

Naar Stokken er sat fast i Jorden, lægges et nyt
Bastbind omkring Podningsstedet udenpaa det
gamle Bind og tillige udenom Stokken, hvorved
denne altsaa bindes fast til Grundstammen, og
samtidig gives det ny Skud en Opbinding til Stokken,

<img>Fig. 4. Triangulering.
a Podekvisten, b
Podekvisten anbragt
paa Grundstammen.</img>

<img>Fig. 5. Barkpodning,
a Podekvisten, b
Podekvisten anbragt under
Barken paa
Grundstammen.</img>

<img>Fig. 6. Spaltepodning,
Podekvisten anbragt i
Spalten paa
Grundstammen.</img>
hvis det er tilstrækkelig langt. Opbindingen af
Skuddene maa gentages en eller to Gange senere
i Sommerens Løb, efterhaanden som de vokser til.

<sp>Rodpodning</sp>. Ved denne Forædlingsmaade
indsættes Podekvisten i selve Roden eller i kraftige
Rodstykker af den vilde Plante. Den træagtige
Pæon, Pæonia arborea, forædles saaledes ved
Podning paa Roden af den almindelige urteagtige
Pæon, Pæonia officinalis (Fig. 7). Podningen
foretages i August, og Podekvistene, der tages af
modent Træ, podes ved Triangulering ind i kraftige
Rodstykker af den urteagtige Pæon. Til
Ombinding benyttes smalle Blystrimler, og
Forædlingsstedet dækkes omhyggeligt med et ikke for tyndt
Lag af æltet Ler. Blystrimlerne har den Egenskab,
at de kan strække sig, efterhaanden som
Podningsstedet tiltager i Tykkelse, hvorved man undgaar
at forstyrre den podede Plante med Ombinding
senere, hvad den i dette Tilfælde ikke taaler. Naar
Tykkelsevæksten bliver for stærk, sprænges
Blystrimlerne, som Figuren viser. Efter Forædlingen
plantes Rodstykkerne i en afbrugt Bænk med let
Jord, saa dybt at selve Forædlingsstedet kommer
lidt i Jorden, hvorefter der sættes Glasklokker
eller tætte Vinduer over Planterne for at skaffe
sluttet Luft, ligesom de maa skygges mod Solen.
Disse Glasklokker eller Vinduer maa blive
liggende over Planterne den første Vinter, og naar
Frosten indtræder, maa der yderligere dækkes med
Lemme eller Maatter. Fraregnet et Eftersyn
engang imellem, naar de enten trænger til Vand,
eller Afpudsning for Raaddenskab, lades Planterne
for øvrigt urørte til næste Eftersommer, da de,
efter at være vænnede til Luften, kan optages og
med Forsigtighed udplantes paa et beskyttet Sted
paa Friland.

<sp>Podning af løvfældende Træer og
Buske i Hus</sp>. Der findes forskellige Træer og
Buske, som f. Eks. Varieteterne af Birk, Bøg, Eg,
Kastanjer o. fl. a., der enten slet ikke, eller kun
med et meget tarveligt Resultat, lader sig forædle
paa Friland i vort Klima. Andre Træer, som f.
Eks. forskellige Varieteter af Lind, Pyrus o. fl.,
lader sig vel forædle paa Friland, men Podning
under Glas foretrækkes ofte som en baade sikrere
og billigere Formeringsmaade end Forædling paa
Friland. Formeringshuset maa have dobbelt Glas
og maa ikke være af for ringe Størrelse, for at
Luften i Huset, samtidig med at være indesluttet,
alligevel kan holde sig ren og frisk. Glasfladerne
maa helst vende mod Vest og Øst, og Huset maa
være forsynet med et kraftigt Varmeapparat, saa
Varmen kan holdes nogenlunde ensartet, selv om
Temperaturen skifter stærkt udenfor. Til
Grundstammer for Træer og Buske anvendes sunde
1-2-aarige Planter, der beskæres forholdsvis stærkt paa
Rødderne, for ikke at tage for megen Plads i
Urtepotterne. Podekvistene maa helst afskæres kort før,
de skal bruges, da frisk afskaarne Kviste, ved
Podning i Hus, næsten altid vokser bedre end Kviste,
der har været opbevarede i længere Tid. Sorter,
der ikke er helt haardføre, maa dog afskæres, før
streng Frost indtræder, og Kvistene indslaas i
fugtigt Sand paa et frostfrit, køligt Sted. Til
Podekviste benyttes etaarige, velmodne Skud med 1-2
Knopper, og Podningen sker i Reglen ved
Kopulation (Fig. 8) og Triangulering. Kvistene
indsættes temmelig lavt, ofte endog paa selve Rodhalsen
af Stammerne, og Forædlingsstedet ombindes med
tyndt Bomuldsgarn, der er indgnedet med Voks
for ikke at raadne for hurtigt. Efter at
Forædlingsstedet er smurt over med Podevoks, plantes
Stammerne i smaa Urtepotter i passende let Jord
og stilles frit paa Bordene i Formeringshuset, hvor
der holdes en Temperatur af 12-16° C. Nogle
Slægter kan dog nøjes med en lidt lavere
Temperatur. Den første Tid maa Podningerne jævnlig
sprøjtes med en fin Sprøjte, og Luften i Huset maa
stadig holdes fugtig ved nogle Gange om Dagen
at sprøjte Vand paa Gulvet og Væggene. Det er
ikke heldigt at begynde Podningen alt for tidlig
paa Aaret, da det synes at Resultatet for flere
træagtige Arters Vedkommende bliver bedre hen
i Februar-Marts, altsaa nærmere ved den naturlige
Saftstignings Periode, end naar man begynder
Drivningen straks efter Nytaar. Da der imidlertid
i Planteskolerne ofte er bedst Tid om Vinteren,
kan man hjælpe sig ved foreløbig at indslaa
Podningerne i Jord i et frostfrit, sluttet Rum, og saa
senere indplante dem i Urtepotter. Bedre er det
straks at plante Podningerne i Potte og foreløbig
stille disse i et Hus, hvor der holdes nogle faa
Grader, for saa senere at flytte lem over i
Formeringshuset. Naar Podningerne har henstaaet nogen
Tid i Formeringshuset, begynder de snart at danne
Kallus ved Saarene, og efter nogen Tids Forløb ny
Rødder og Skud. I Reglen vil der ogsaa
fremkomme ny Skud fra selve Grundstammen, hvilke
maa afbrækkes, naar de er bleven nogle faa cm

<img>Fig. 7.
En et Aars Podning
af Pæonia arborea
paa Roden af
urteagtig Pæon.</img>

<img>Fig. 8.
Kopulation af Lind i Hus.
a Podekvisten, b
Podekvisten anbragt ovre i den ene
Side paa Grundstammen.</img>
lange. Naar de unge Skud paa Podekvistene har
naaet en Længde af c. 8-12 cm, flyttes
Podningerne over i en koldere Afdeling af
Formeringshuset, eller i et andet Væksthus med lidt lavere
Temperatur, for efterhaanden at afhærdes, saa de
i Slutningen af Maj Maaned kan flyttes ud i en
Skyggehal (se d. A.), hvor de nedgraves i en
Rabat med let Jord, saa dybt, at der kommer c.
3 cm Jord over Jorden i Urtepotterne. De gives i
Løbet af Sommeren en Grundvanding, naar de er
tørre, holdes rene for Ukrudt, men henstaar for
øvrigt urørte til næste Foraar, da de slaas ud af
Urtepotterne, uden at Jordklumpen forstyrres, og
udplantes paa Friland.

<sp>Podning af Roser og Clematis i Hus</sp>.
Navnlig ved Formering af ny Rosensorter benyttes
Huspodning efter stor Maalestok. Forædlingen af
disse Planter kan med Fordel paabegyndes straks
efter eller endogsaa før Nytaar, og kan for Rosers
Vedkommende udføres Vinteren igennem til ud paa
Foraaret. Baade til Roser og Clematis benyttes
bedst urteagtige Podekviste, da derved opnaas et
langt bedre Resultat end med Podekviste af modent
Træ. Er urteagtige Rosenkviste ikke for Haanden,
kan modne etaarige Kviste nok benyttes, naar de
afskæres, før de har faaet Frost, men der vil altid
mislykkes forholdsvis mange af saadanne
Podninger. Urteagtige Podekviste af Roser kan i Reglen
let skaffes fra Drivhuse med frit udplantede Roser,
af de Sorter, der dyrkes der. Ellers maa man stille
Planter, der har været dyrkede i Potte Sommeren
forud, tidlig til Drivning. De ny Skud paa disse
Planter vil, naar de har naaet den fornødne
Fasthed, afgive et fortrinligt Materiale til urteagtig
Forædling. Til Grundstammer for Roser benyttes
gode etaarige Frøplanter af Rosa canina, som helst
maa være 5-8 mm tykke ved Rodhalsen. Kraftige
Stammer giver de kraftigste Planter. Podningen
sker ved Triangulering paa Rodhalsen af
Stammerne (Fig. 9), og Kvistene skæres i Reglen saa
korte, at de kun beholder en Knop. Bladstilken og
en Del af Bladet bibeholdes til Sammenvoksningen
er fuldbyrdet, da den saa falder af af sig selv. Til
Ombinding benyttes vokset Bomuldsgarn, men
Forædlingsstedet smøres ikke med Podevoks. De
podede Rosenforædlinger plantes i ganske smaa
Urtepotter for ikke at tage for megen Plads, og hvor
selve Formeringshuset ikke kan holdes meget
varmt med sluttet og fugtig Luft, vil det være
nødvendigt at anbringe Forædlingerne paa ekstra
sluttet Luft, under Formeringsvinduer eller
Glasklokker, hvor der kan holdes en konstant
Temperatur af 20-25° C. Naar Sammenvoksningen er
færdig, og de ny Skud paa Podekvisten har naaet en
Længde af 2-3 cm, flyttes Potterne fra
Formeringsbedet ud i selve Formeringshuset, hvor der den
første Tid helst maa holdes en Temperatur af
16-18° C., og hvor de unge, spæde Skud maa
passes omhyggeligt i Begyndelsen med Skygning for
Solen og Sprøjtning, naar Bladene viser Tegn til at
hænge. Efter nogen Tids Forløb kan Temperaturen
holdes et Par Grader lavere, hvorved Udviklingen
af ny Rødder fremskyndes. Efterhaanden som
Foraaret skrider frem, afhærdes Planterne yderligere,
og paa et passende Tidspunkt gives de en
Ompotning i større Urtepotter og flyttes derefter senere
ud i en halvvarm Bænk.

<sp>Clematis</sp> forædles ved Spaltpodning, paa
kraftige Rodgrene af Clematis Viticella (Fig. 10),
med urteagtige Podekviste fra fremdrevne Planter,
der Sommeren før har været dyrkede i Potte, og
nogen Tid, før Podningen skal begynde, er stillede
til Drivning i et varmt Hus. Podekvisten beholder,
ligesom ved Roser, Bladstilken med et Stykke af
Bladpladen, og Forædlingsstedet ombindes
forsigtigt med vokset Bomuldsgarn, men smøres ikke
med Podevoks. Den forædlede Rod plantes i ganske
smaa Urtepotter, i let sandblandet Jord, saa dybt,

<img>Fig. 9
Triangulering af Roser i Hus. a Grundstammen, b
Podekvisten, c Grundstammen med Podekvist efter at
være plantet i Potte.</img>
at Forædlingsstedet bliver dækket med Jord.
Derefter stilles Potterne under Glasklokker, i en
Temperatur af 20-25° C., hvor de henstaar til
Sammenvoksningen er færdig, og de ny Skud har naaet
en Længde af nogle faa cm, da de flyttes ud af
Klokkerne og derefter behandles paa samme Maade
som de urteagtig podede Roser. Naar Planterne er
afhærdede, og der er indtraadt mildt Vejr, plantes
Clematisforædlingerne ud paa Friland, i en let,
kraftig Jord og paa et beskyttet Sted, hvor der er
Skygge for Middagssolen, eller ogsaa plantes de i
større Urtepotter, der om Sommeren stilles ud paa
en beskyttet Rabat paa Friland.

<sp>Podning af Naaletræer i
Væksthus</sp>. Naaletræer vokser praktisk talt ikke ved
Forædling paa Friland og bliver derfor enten
forædlede ved Podning under sluttet Luft i Væksthus
eller ved Stikning. Grundstammerne maa være
plantede i Urtepotter Foraaret eller Sommeren
forud, saa de kan være rodfæstede i Potterne, naar
de paafølgende Høst eller Vinter skal forædles. Til
Grundstammer bruges 2-4aarige ompriklede
Frøplanter af Blyantstykkelse eller lidt tyndere. Til
Podekviste benyttes i Reglen etaarige Skud af
passende Tykkelse, helst af Topskud, eller da disse
ofte kun kan skaffes i ringe Antal, af Endeskud af
Sidegrenene. Til Podning af Varieteterne af Abies
Slægten bør der kun anvendes Podekviste af
Topskud, eller i hvert Fald kun de Endeskud af
Sidegrenene, der har 3 Knopper foruden selve
Endeknoppen, og Knopperne maa sidde i samme Højde
i Spidsen af Podekvisten, da man ellers kun faar
uregelmæssige, daarligt formede Træer, der først
efter Aars Forløb opnaar en nogenlunde
regelmæssig Vækst. Podekvistene maa først afskæres
fra Moderplanten samtidig med, eller højst et Par
Dage før de skal bruges, idet man dog ved
Podning om Vinteren maa passe paa, at Kvistene
ikke er frosne, naar de afskæres. Podningen kan
foretages baade fra Midten af Aug. til først i
Septbr. og i Febr.-Marts, hvilken sidste Tid i
Reglen maa foretrækkes, hvis man har et
Væksthus til Raadighed, der er egnet til Formaalet.

<sp>Forædlingen af Thuja,
Chamæcyparis, Tax</sp> o. l. foregaar bedst ved
Sidepodning (Fig. 11) paa den Maade, at der paa et
passende Sted paa Grundstammen, hvor denne er lige
og med glat Bark, gøres et Længdesnit paa skraa
ind gennem Barken og det yngste Vedlag,
saaledes at der fremkommer en Spalte af 2-3 cm
Længde (Fig. 11 a). Paa Podekvisten afskæres
Naalene forneden, hvorefter den tiiskæres paa begge
Sider, saa den bliver kileformet, og saaledes, at
den Side, der skal ind i Spalten, bliver meget
tyndere end den Side, der skal vende udefter
(Fig. 11 b). Kvisten indsættes i Spalten, saa
Barken paa Stamme og Kvist kommer til at støde
sammen, og da den øverste Flig af den fra
Stammen løsskaarne Barkdel gerne henvisner, maa
Kvisten sættes lidt dybere, end hvor Spaltens
Aabning begynder. Podestedet ombindes med vokset
Bomuldsgarn, saaledes at der bliver en lille
Aabning mellem de enkelte Traadslyng, og saaledes,
at der ikke lægges noget Baand over selve Stedet,
hvor Spalten ender forneden, da det er her, at
Sammenvoksningen først begynder. — Hvor
Podekvistene er forholdsvis tykke, som hos <sp>Abies</sp>,
<sp>Picea</sp> og <sp>Pinus</sp> Slægterne, udføres
Sidepodningen paa en noget anden Maade (Fig. 12). Paa
den ene Side af Grundstammen afskæres et Stykke
af Barken, saa dybt, at lidt af Veddet følger med
(Fig. 12 a). Efter at Kvisten er tilskaaret paa
tilsvarende Maade, anbringes den i Udskæringen
paa Stammen med Bark mod Bark, i det mindste
ved den ene Side, hvis Stamme og Kvist er
forskellige i Tykkelse. Ved Ombindingen maa man
her ligeledes sørge for ikke at lægge noget Bind
om selve den nederste Del af Forædlingsstedet.
Ved Forædling af Naaletræer i Hus smøres ikke
med Podevoks. Ikke alle Væksthuse egner sig til
Forædling af Naaletræer; Glasfladerne maa vende
mod Øst og Vest, ikke være for store, og ligge
temmelig skraat, for ikke at fange Solen for

<img>Fig. 10. Spaltpodning af Clematis i Hus. a Rod
spaltet foroven og Podekvist, b Podekvist,
c Podekvisten anbragt paa sin Plads.</img>
stærkt. Endvidere maa Huset være tæt, med
dobbelte Vinduer, og indrettet til at kunne skygges,
saa Solen, særlig i den første Tid efter
Forædlingen, kan holdes fuldstændig borte fra Planterne.
Temperaturen holdes paa 10-12° C., midt paa
Dagen lidt højere, og Luften i Huset holdes stadig
fugtig ved Sprøjtning med Vand paa Gulv og
Vægge, naar det tiltrænges. Først i Febr. stilles
Urtepotterne med Grundstammerne til Drivning,
og efter c. 14 Dages Forløb, naar Saftbevægelsen
er godt i Gang, og Stammerne har begyndt at
danne ny Rødder og Skud, kan man begynde

<img>Fig. 11. Sidepodning af Thuja i Hus. a Grundstamme med Snit i den ene Side,
b Podekvist, c Podekvisten anbragt paa sin Plads.</img>

<img>Fig. 12. Sidepodning af Picea i Hus. a Grundstamme med Snit i den ene Side,
b Podekvist, c Podekvisten anbragt paa sin Plads.</img>
Forædlingen. Sammenvoksningen sker i Løbet af 5-6
Uger, men Forædlingerne maa blive staaende i
Huset adskilligt længere, for at
Sammenvoksningen kan blive solid og Efternølerne faa Tid at
komme med. Bedst er det at beholde Planterne i
Huset, hvor de er forædlede, til de sidst i Juni
kan udplantes i Rammer paa Friland. Naar
Bindene begynder at snære stærkt, maa de løsnes,
men ikke aftages, da Kvistene saa undertiden kan
slaa løs fra Stammerne igen. Hos de Forædlinger,
hvor Kallusdannelsen, og altsaa ogsaa
Sammenvoksningen, er tilbage, maa Bindet ikke løsnes,
før det ved et senere Eftersyn viser sig
nødvendigt. Naar Grundstammerne begynder at vokse
for stærkt i Toppen, maa Skuddene studses noget
tilbage, da Toppen ellers vil tage for meget af
Saften og Nærigen fra Podekvisten; men det maa
stærkt fremhæves, at Stammer, der ikke er i
kraftig Vækst, og hvor Sammenvoksningen derfor i
Reglen ikke er tilstrækkelig solid, maa ikke
studses før paa et senere Tidspunkt. Nogen Tid før
Forædlingerne skal flyttes ud paa Friland,
afskæres Toppen af Grundstammerne ved et skraat Snit
umiddelbart over Forædlingsstedet. Podningerne
af Picea Slægten afskæres dog først det kommende
Foraar. Naar Temperaturen i Huset, paa varme
Dage, truer med at stige for stærkt, maa der
gives ekstra Skygge, og paa meget varme Dage kan
det endogsaa blive nødvendigt midt paa Dagen at
lægge Dækkelemme eller Maatter oven paa
Skyggerammerne, særlig naar det samtidig
blæser, for paa den Maade at undgaa at give Luft
paa Huset paa et for tidligt Tidspunkt. Nogen
Tid før Podningerne skal flyttes ud, maa der
gives Luft, naar Vejret tillader det, men i
Begyndelsen med stor Forsigtighed. Sidst i Juni
udplantes Naatetræ-Forædlingerne, uden Potte, tæt i
Rammer paa Friland, i en vel
bearbejdet, ikke for svær
Jord, og skygges straks
med tætte
Skyggerammer eller andet
Skyggemateriale, som bliver
liggende Vinteren over til
hen paa Sommeren
næste Aar, og kun tages af
i mildt, fugtigt Vejr,
naar Planterne skal
efterses med Lugning eller
Løsning af
Jordoverfladen. I Aug.-Septbr.,
Aaret efter
Udplantningen i Rammerne, kan
Planterne gives en
Omplantning paa større
Afstand. Ved Podning i
Aug.-Septbr. kan man i
Stedet for i Væksthus
anbringe Forædlingerne i
en afbrugt Bænk.
Potterne nedgraves i
Jorden, lidt over
Potteranden, hvorefter de dækkes
med Vinduer og Skyggerammer efter at der
først er lagt Papirstrimler i Falsen af Karmene,
for at Luften kan blive saa sluttet som mulig.
Sammenvoksningen vil da, hvis Forædlingen
lykkes, ske i Løbet af Eftersommeren, og Planterne
maa om Vinteren opbevares i kold Bænk eller Hus,
men er Overvintrings-Forholdene ikke meget
gunstige, vil en Del af de Forædlinger, hvor
Sammenvoksningen ikke er bleven tilstrækkelig solid, ofte
dø bort i Vinterens Løb. Naaletræer kan ogsaa for
enkelte Slægters Vedkommende, f. Eks. Picea,
forædles ved Spaltpodning i selve Endeskuddet af
Grundstammen (Fig. 13), men den ovenfor
beskrevne Forædlingsmaade vil i de fleste Tilfælde
være at foretrække.

<img>Fig. 13. Spaltpodning
af Gran i Grundstammems Topskud.
</img>

<img>Fig. 14. Afsugning. a Ædelkvisten, b
Grundstammen, c Grundstammen med Ædelkvisten
før Ombindingen med Bast
</img>

III. <sp>Afsugning</sp> (Fig. 14). Ved denne
Forædlingsmaade afskæres Kvisten eller Grenen ikke
fra Moderplanten, før Sammenvoksningen er
foregaaet, og Grundstammerne, der skal forædles ved
Afsugning, maa derfor være plantede i umiddelbar
Nærhed af Modertræet. Afsugning foretages bedst
om Foraaret, naar Saftstigningen er godt i Gang,
og sker paa den Maade, at der baade paa
Grundstammen og paa den Gren, der skal afsuges,
bortskæres et lige langt og lige bredt Stykke af
Barken og lidt af Veddet, hvorefter Saarfladerne føjes
sammen, saa Bark støder mod Bark, og ombindes
solidt med et stærkt Bastbaand samt smøres med
Podevoks. Efter nogle Maaneders Forløb er
Saarene voksede sammen, og den afsugede Gren kan
da skæres løs fra Modertræet. Afskæringen sker
ikke paa en Gang, men forberedes ved først at
skære Grenen halvt igennem nogen Tid, førend
den skæres helt over. Denne Forædlingsmaade
benyttedes tidligere ved Forædling af Birk, Bøg,
stammede Hassel og enkelte andre Træplanter, men
benyttes nu ikke saa meget og er væsentlig
fortrængt af andre og lettere Formeringsmaader. Birk
og Bøg forædles saaledes nu almindeligt ved
Forædling i Væksthus, og stammede Hassel tiltrækkes
billigere ved Udplantning af kraftige Aflæggere i
en god, velbehandlet Jord. Afsugning bruges i
Formfrugthaver til Sammenpodning af
Grenspidserne paa Snortræer og Palmetteformer.
D. T. P.
</chapter>

<chapter name="Forædling">
<b>Forædling</b> i den Hensigt at tiltrække forbedrede
Kulturformer bestaar i en bevidst foretagen
Ændring af den oprindelige Planteart for at gøre den
mere nyttig for Mennesket. En højt forædlet
Varietet er altsaa en Kulturform med arvelig og langt
værdifuldere Egenskaber i Retning af Skønhed eller
Velsmag eller Tidlighed eller andre lignende
Egenskaber end Stamformen. Om en Planteart kan
forædles eller ikke, beror paa dens Evne til at kunne
variere. I nogle Planteslægter er der nedlagt en
stor Variationsevne (f. Eks. hos Brassica,
Callistephus, Chamæcyparis og Æbler), hos andre en
mindre (f. Eks. Rhabarber, Convallaria, Cratægus og
Valnød), og hos adskillige andre saa godt som
ingen (f. Eks. Havrerod, Latania, Gynerium og
Abies). Nogle Planteslægter frembyder derfor større
Sandsynlighed for Tiltrækning af Forbedringer end
andre. Foruden som Følge af Variationsevnen kan
ny Kulturformer ogsaa opstaa ved Krydsning
mellem to Plantearter eller Varieteter (se Arvelighed
og Befrugtning). Ved Udførelsen af F. i Praksis
benytter man Isolering og Rendyrkning af det ene
eller de enkelte Individer, der har de Egenskaber,
man har til Hensigt at indarbejde i den ny
Kulturform. Man maa imidlertid mærke sig, at
Fremgangsmaaden bliver ikke ens, naar det er
Selvbestøvere, som Bønner, eller det er
Fremmedbestøvere, som Kaal, man arbejder med. Bruger man
til F. en enkelt Bønneplante, og der ikke er
foretaget kunstig Krydsning, bliver Afkommets mange
Individer i Hovedsagen ganske ens, og Udvalg af
enkelte Individer af et saadant Afkomshold i
første og senere Slægtled er omsonst. Hos de rene
Selvbestøvere naar man altsaa straks i første
Slægtled Maalet, men hos krydsede Selvbestøvere
og alle Fremmedbestøvere maa Udvalget gentages
i Slægtled efter Slægtled for paa den Maade
efterhaanden at skille sig af med de Individer, som har
Krydsningsarv fra Individer, der ikke besidder
den attraaede Nyheds Egenskaber, og for
Individer, som har Degenerationstilbøjelighed nedlagt i
sig. Fremmedbestøvere er paa nogle faa
Undtagelser nær næsten alle Haveplanter, og da F. af
Selvbestøverne ingen særlige Vanskeligheder volder, skal
den følgende Omtale indskrænkes til at behandle de
Forhold, der vedrører Fremmedbestøverne.

Som bekendt er det ikke alene ved
Tiltrækningen af en forædlet Kulturform, at Udvalget er den
Hjørnesten, hvorpaa man bygger, men det samme
er Tilfældet, naar man i en saadan forædlet
Nyhed skal opretholde og bevare dens gode
Egenskaber. Et Eksempel vil bedst kunne belyse dette
Forhold. Af Vild Havekaal er i Oldtiden foruden
Grønkaal og Blomkaal tiltrukket Hvidkaal, og af
sidstnævnte er i den nyere Tid opstaaet Amager
Hvidkaal. Den oprindelige Stamform for Amager
Hvidkaal er altsaa Vild Havekaal med almindelig
Hvidkaal som Mellemled. Plantebestanden paa en
Mark med Amager Hvidkaal maa opfattes som
et Selskab af Enkelt-Individer, der hver især
har en større eller en mindre Tilbøjelighed til
at gaa tilbage og nærme sig den almindelige
Hvidkaal og maaske enkelte delvis tillige den vilde
Havekaal. Da Amager Hvidkaalen ikke er et
Naturprodukt, men er en ved Menneskets Indgriben
frembragt Kulturform, er det givet, at saa snart
Retledningen gennem Frøavlerens Udvalg ophører,
gaar Stammen tilbage. Fordi en Frøavler kan
fremlægge Bevis for, at han engang har købt ægte
Amager Hvidkaal, er det altsaa dermed paa ingen
Maade givet, at det Frø, han avler, f. Eks. en halv
Snes Aar efter, ogsaa er Amager Hvidkaal.
Amager Hvidkaalen kan være degenereret saa meget, at
den er bleven til Almindelig Hvidkaal i Stedet for.
Man maa ikke overse, at naar et Menneske
degenererer, bliver han alligevel ved at være et
Menneske, men det samme er ikke Tilfældet med
Kulturformen Amager Hvidkaal. Netop fordi Amager
Hvidkaal ikke er et Naturprodukt, men et ved
Frøavlerens Indgriben fremkaldt Kunstprodukt, vil
den, naar den degenererer, vende tilbage til sin
oprindelige Ophavsvarietet, den almindelige Hvidkaal.
Den bliver altsaa en anden Varietet end det, den
var dengang, Frøavleren anskaffede den, og den
Frøavler, der er sig bevidst, at hans Amager
Hvidkaal er gaaet saa meget tilbage, at den er
bleven til Almindelig Hvidkaal, gør sig altsaa skyldig
i falsk Varebetegnelse, hvis han sælger en saadan
Frøvare for Amager Hvidkaal. For alle de
Kulturformers Vedkommende, hvor der i Litteraturen
foreligger en autentisk og tilstrækkelig
fyldestgørende Beskrivelse af de Særegenskaber, som
kendetegner disse, kan der altsaa gøres Ansvar gældende
overfor Frøsælgeren, saafremt Frøet viser sig ikke
at være den Varietet, som det er udgivet for at
være.

Som ovenfor angivet, bliver det Hovedopgaven
ved F. gennem Udvalget at skaffe sig af med de
Individer, som ikke er i Besiddelse af de for den
attraaede ny Varietet typiske Egenskaber, eller
som har Degenerationstilbøjelighed i sig.
Frøavleren vælger efter bedste Skøn de Moderindivider,
som i Følge deres Udseende synes at komme Idealet
nærmest. Da Erfaringen imidlertid har godtgjort,
at det ret almindelig hænder, at selv de
tilsyneladende mest typiske Moderindivider kan give et
Afkom, der afviger betydelig fra den attraaede
Type, er man i de senere Aar kommen ind paa ved
F. at lægge Hovedvægten paa Udvalget efter
Afkommet. Snarest mulig at gøre den ny Varietet
konstant ved Frø er selvfølgelig af største
Vigtighed, og at naa dertil, gøres sikrest ved hvert Aar
til Fremavlen kun at benytte Afkom efter de
Moderindivider, som mest trofast lader de attraaede
Egenskaber gaa i Arv til Afkommet. Man høster
Frøet af hver Plante for sig, saar det ud hver for
sig, og kun de Afkomshold bruges til Udvalg af
Moderindivider, hvor den attraaede Nyheds
Særpræg er mest fremherskende. Denne Avlsmetode
kaldes Familieavl og er nærmere omtalt under
»<sp>Frøavl</sp>«.
L. H.
</chapter>

<chapter name="Fosfor">
<b>Fosfor.</b> Denne yderst farlige Gift anvendes
stundom til Udryddelse af Rotter og Mus. Midlet faas
paa Apoteket i Form af Dejg, tilberedt til Brug i
det givne Øjemed. Paa Grund af F.s Giftighed
bliver det i den senere Tid ikke anvendt i større
Udstrækning; man har nu flere andre mindre
farlige og meget virksomme Midler. Se Ratin.
A. T.
</chapter>

<chapter name="Fosforit">
<b>Fosforit</b> se <sp>Kunstgødning</sp>.
</chapter>

<chapter name="Fothergilla">
<b>Fothergilla</b> (Hamamelidaceæ), haardfør Busk. <sp>F.
alnifolia</sp> L. fil., Nordamerika, lav Busk med
omvendt ægformede, hen imod Spidsen groft
tandede Blade og i Maj-Juni hvide Blomster i korte,
tætte, oprette Aks.
A. B.
<sp>Kultur:</sp> F. formeres ved importeret Frø, som
rettest saas i Potte, holdes jævnt fugtigt, ligger et
Aar over og spirer vanskeligt. Naar den er
kommen i god Vækst og staar uforstyrret, giver den
undertiden Rodskud, der kan tjene til Formering.
Den ynder en noget fugtig, grus- og lyngblandet
Muldjord og et beskyttet Voksested. F. er nærmest
en Busk for Samlinger.
J. B.
</chapter>

<chapter name="Fotogenemulsion">
<b>Fotogenemulsion</b> (s.) se
<sp>Petroleumsemulsion</sp>.
</chapter>

<chapter name="Fragaria">
<b>Fragaria</b> (Rosaceæ). <sp>F. indica</sp> Andr., Indien,
Ampelplante til Koldhus, Værelse eller Altan, gule
Blomster fra Maj til Oktbr. og smukke, røde
Frugter, der fremkommer i Juli. <sp>Kultur:</sp> Formeres
ved Udløbere og Frø, som spirer i Løbet af 3-4
Uger. En Jordblanding af Løvjord, Kompostjord og
gammel Gødning, med passende Tilsætning af Sand,
vil være mest tjenlig. F. kan med Held benyttes
til Stenhøje eller lign., men er næppe fuldt
haardfør.
Edv. B.
</chapter>

<chapter name="Fragaria vesca">
<b>Fragaria vesca</b> se <sp>Jordbær</sp>.
</chapter>

<chapter name="Franciscea">
<b>Franciscea</b> se <sp>Brunfelsia</sp>.
</chapter>

<chapter name="Fraxinus">
<b>Fraxinus</b> (Oleaceæ), Ask, haardføre Træer. De
talrige Arter af Ask, som kan dyrkes hos os,
ligner hinanden meget i deres ydre Præg. Med
Undtagelse af en enkelt Varietet, der har hele Blade,
har de alle uligefinnede Blade, som dog hos de
forskellige Arter varierer betydeligt i Størrelse og
Form. De fleste er meget høje Træer, nogle kun
smaa Træer eller buskagtige. Blomsterne er hos
de allerfleste i højeste Grad uanselige, kun hos en
Underafdeling (Ornus) har ogsaa Blomsterne
Betydning for Træet som Prydtræ, idet de er
fuldstændige, smaa, hvide og sidder samlede i store,
mangeblomstrede Toppe. Til disse sidste hører: <sp>F. Ornus</sp>
L., Manna-Ask, Sydeuropa, alm. plantet, mindre
Træ med fireparrede, mellemstore Blade.
Ufuldstændige og uanselige Blomster har: <sp>F.
americana</sp> L., Nordamerika, et højt Træ med meget
store, tre- til fireparrede Blade. Varieteten <sp>fol.
albo-marginatis</sp> har hvidrandede Blade.
<sp>F. angustifolia</sp> Vahl, Sydeuropa, et højt Træ
med lange, mangeparrede Blade med smaa,
lancetformede, fjerntstillede Smaablade. <sp>F. excelsior</sp>
L., Alm. Ask, Europa, Danmark, et meget højt,
hos os i Eksemplarer af over 33 m Højde
forekommende Træ. Af de meget talrige Varieteter
fremhæves: <sp>F. e. atrovirens</sp>, Kaalask, et lille
Træ med korte, tykke, knudrede Grene og Skud og
smaa, tæt sammenhobede, krusede, mørkegrønne
Blade. <sp>F. e. aurea</sp> med gule unge Grene. <sp>F. e.
elegantissima</sp> med tynde, slanke Grene og
sirlige, smaafinnede Blade. <sp>F. e. foliis luteis</sp>
har helt gule Blade. <sp>F. e. globosa</sp> er en ganske
lavtvoksende Dværg-Buskform med ganske smaa
Blade. <sp>F. e. monophylla</sp> (F. heterophylla
Vahl), meget ejendommelig ved i Stedet for
finnede Blade at have enkelte, usammensatte, men i
Indskæring meget forskellige Blade. <sp>F. e.
pendula</sp>, Hængeask, velbekendt Hængetræ. <sp>F. e.
spectabilis</sp> med pyramideformet Vækst. <sp>F.
parvifolia</sp> Lam., Orienten, lille Træ med tynde
Grene og temmelig smaa, mangeparrede Blade. <sp>F.
pubescens</sp> Lam., Nordamerika, er et højt Træ
med filtede unge Skud, Bladstilke og
Bladunderside, og med store, tre-fireparrede Blade.
Varieteten <sp>F. p. aucubæfolia</sp> har stærkt
gul-marmorerede Blade.
A. B.

<sp>Anvendelse:</sp> Fraxinus hører for Løvets
Vedkommende til vore smukkeste Træer. F.
excelsior er vindstærk, taaler Lerjord og Sumpbund og
kan derfor finde Anvendelse som Allétræ, Lætræ
o. s. v. paa Lokaliteter, hvor andre Træarter
vanskeligt trives. Dens mere almindelige Brug
hindres derimod ved, at den udfolder sine Blade meget
sent paa Foraaret og taber dem tidligt om
Efteraaret, ligesom den har langtrækkende, graadige
Rødder og ved sine vægtige, stive Grene virker
ødelæggende i Blæst paa de omgivende Træers
Knopper. De fremmede Arter og Varieteterne egner
sig bedst for lyse, aabne Grupper, hvor de kan
udvikle sig frit, for Grupper med finnetbladede
Træer og som frit staaende. F. e. pendula er
særlig anvendelig ved Vandpartier, Vandfald,
Gravsteder og Lysthuse, men maa i de første Aar have
Træværk, hvortil man kan binde og derved retlede
Grenene. De to finbladede Varieteter, F. e.
elegantissima og F. parvifolia minor, er meget
virkningsfulde i Forening med Planter med stort Løv. F. e.
aurea er dekorativ i Vinterlandskab og i Grupper
med forskelligfarvet Bark, og F. e. globosa, podet
i Stamhøjde, er særdeles egnet til Anbringelse ved
Indgange, mindre Indkørsler, til smaa Alléer og
som kugleformet Træ paa udsat Plads. <sp>Kultur:</sp>
F. excelsior formeres ved Frø, som saas om
Efteraaret eller indslaas 1 Aar i Grus eller Jord, i
hvilket sidste Tilfælde det saas næste Efteraar og spirer
paafølgende Foraar. F. pubescens spirer første
Foraar. De enaarige Planter optages om Efteraaret
eller om Foraaret, studses i Roden og prikles om
Foraaret i 7 Rækker paa 1,20 m brede Bede,
optages efter 2 Aars Forløb, studses i Roden og
udskoles i Rækker i 60-80 cm Afstand. Vil man
beholde Planterne i Priklebedene, til de er komne
over »Dyrebid«, hvilket vil sige, indtil de er blevne
saa høje, at Raadyr ikke kan naa at afbide
Endeknoppen, maa de højst prikles i 5 Rækker paa
Bedet, hvis man da ikke foretrækker at borttage

<img>Fraxinus Ornus.</img>
hveranden Række, naar de har staaet i 2 Aar.
Varieteterne og Arter, hvoraf man ikke kan faa
Frø, formeres ved Barkpodning paa F. excelsior.
F. ynder dyb, stærk, noget fugtig Jord, taaler
endogsaa Vand omkring Roden om Vinteren, men
trives ikke paa høj eller sandet Bund. F. Ornus
kræver mere muldet og varm Jord og lidt beskyttet
Plads.
J. B.

F. excelsior kan i det sydlige Norge dyrkes
indtil en Højde af 5-600 m over Havet. Den hører
til de faa Træer, som kan plantes endog i Nordland
helt til den 68. Breddegrad. I de nordlige Egne
bliver den paa udsatte Voksesteder dog kun en
Busk.
N—k.
</chapter>

<chapter name="Fredløs">
<b>Fredløs</b> se <sp>Lysimachia</sp>.
</chapter>

<chapter name="Freesia">
<b>Freesia</b> (Iridaceæ), Koldhusplante fra
Kaplandet med lange, sværdformede Blade og talrige
lange, vellugtende, gulgrønne eller hvide
Blomster, der bestaar af 6 sammenvoksede Blosterblade,
foroven dannende en 6-lappet Krave. En
overordentlig smuk og anvendelig Plante til al Slags
Binderi og Dekoration; blomstrer i de paa
Blomster sparsomme Vintermaaneder. <sp>F. refracta</sp>
Klatt., med gulgrønne Blomster. <sp>F. r. alba</sp> har
hvide Blomster. <sp>F. r. Leichtlinii</sp> har større,
gule Blomster og blomstrer noget senere.
<sp>Kultur:</sp> F. formeres ved Frø eller Knolde, men den
første Formeringsmade giver det bedste Resultat.
Frøet saas paa en varm Bænk i let sandet Jord,
sidst i Marts eller først i Maj, eftersom man vil
have Planterne tidlig eller sildig i Blomst. Naar
de unge Planter bar to Blade, prikles de i 20 cm
dybe Kasser med 5 cm Afstand i en let, men
kraftig Jord. Er Planterne godt rodfæstede, gives
rigelig Luft, indtil Vinduerne i Juni helt aftages,
og de lægges kun paa, naar der indtræder koldt
og raat Vejr; af og til gives en Vanding med
stærkt fortyndet Gødningvand. Hen paa Efteraaret,
naar Nattefrosten begynder, lægges Vinduerne over,
men der gives rigelig Luft. Knopperne vil nu
begynde at dannes. Planterne overvintres i
Bænken, men maa holdes frostfrit. Efterhaanden som
man har Brug for Blomsterne, indflyttes Kasserne
i et lyst og luftigt Hus med 12-14° C., men
Planterne skal vise Tegn til Knopper, inden de drives.
Et Hovedpunkt ved Kulturen er Vandingen.
Jorden maa ikke blive sur, men paa den anden Side
maa Planterne heller aldrig blive for tørre.
Kulturen af ældre Knolde foregaar paa følgende Maade:
I Aug.-Septbr. lægges Knoldene i 10 cm Potter i
en Blanding af lige Dele Løvjord og sandblandet
Græstørvjord og sættes paa et afbrugt Varmebed
eller nær Glasset i et Koldhus, saaledes at Frosten
ikke kan beskadige dem. De vandes sparsomt,
indtil Bladene viser sig, hvorefter Gødningvanding
ved den mere fremskredne Vækst vil befordre
Blomsteransætningen; i gunstigt Vejr luftes
rigeligt. Planterne vil da blomstre frodigt fra Decbr.
til April. Naar de sættes i en Temperatur af
10-12° C., vil Blomstringen finde Sted tidligere.
Efter Blomstringen lader man F. indtørre og
sætter dem ud paa Friland paa et tørt og solrigt Sted,
indtil Knoldene i Begyndelsen af Juli er fuldt
modnede, og Bladene er visnede. Man tager da
Knoldene op, renser og sorterer dem samt gemmer
dem til Lægningen i Aug. I det store kan man
lægge Knoldene i Karme, der er tilberedte med
ovennævnte Jordblanding, og de kan blive
liggende i flere Aar uden at behøve Omplantning. I
Løbet af Vinteren maa man sørge for stadig at
forny Omsatsen, og Blomstringen vil da falde i
Februar.
Edv. B.

<img>Freesia refracta alba.</img>
</chapter>

<chapter name="Fremavl">
<b>Fremavl</b> se <sp>Frøavl</sp>.
</chapter>

<chapter name="Frenela">
<b>Frenela</b> se <sp>Callitris</sp>.
</chapter>

<chapter name="Fritillaria">
<b>Fritillaria</b> (Liliaceæ), Løg vækster med bladet
Stængel og i alt Fald hos de her anførte Arter
hængende eller nikkende Blomster. <sp>F. armena</sp>
Boiss., Armenien, 20-30 cm Stængel med 4-5
linie-lancetformede Blade og én purpurbrun Blomst; Maj.
<sp>F. aurea</sp> Schott, Lilleasien, Kaukasus, c. 20 cm
Stængel med 7-10 lancetformede, blaagrønne Blade
og én enkelt stor, gul Blomst med brunlige
Pletter indvendig; Maj. <sp>F. Imperialis</sp> L.,
Kejserkrone, Persien, 60-120 cm Stængel, rigtbladet,
Blomsterne orangerede, talrige i Krans, ovenover
disse sidder en gold Bladdusk; <sp>fl. luteo</sp> har gule
Blomster, <sp>fl. pl.</sp> har fyldte Blomster, desuden
findes et stort Antal andre Havesorter; April. <sp>F.
kamtschatcensis</sp> Ker. Gawl.,
Nordvestamerika og Nordasien, 30-40 cm. Stængelen har
dels kransstillede, dels spredte Blade og en eller to
sortpurpur Blomster; Juni. <sp>F. latifolia</sp> Willd.,
Kaukasus, Persien, c. 20 cm Stængel med
oval-lancetformede Blade og en rødbrunlig svagt
tærnet Blomst; Maj. Heraf flere Havesorter. <sp>F.
Meleagris</sp> L., Europa, Danmark, Vibeæg, 15-30
cm Stængel med faa linieformede Blade og 1-3
Blomster, disse er kødfarvet- og
mørkerødt-tærnede; <sp>fl. albo</sp> har hvide, <sp>fl. pl.</sp> har fyldte
Blomster. Desuden findes talrige andre Havesorter;
Maj. <sp>F. pallitliflora</sp> Schrenk, Sibirien,
30-40 cm Stængel med talrige oval-lancetformede,
bleggrønne Blade og 3-4 bleggule Blomster; Maj.
<sp>F. pyrenaica</sp> L., Pyrenæerne, c. 30 cm
Stængel, 6-7bladet med én Blomst, som udvendig er
mørkpurpur, noget blaadugget, indvendig
olivengrøn; Maj. <sp>F. Walujewii</sp> Regel, Turkestan,
Bladene linie-lancetformede med indrullet Spids,
Stængelen 20-30 cm bøj med en enkelt stor,
klokkeformet Blomst, udvendig bleg blyfarvet,
indvendig mørkpurpur med hvide Punkter; Juni. Mens
Kejserkrone anvendes paa Rabat eller foran
Busketter i Halvskygge, kan de lavere Arter ogsaa
finde Anvendelse paa Stenhøje eller paa Bede, som
efter Legenes Afblomstring beplantes med andre
Planter. Ogsaa i muldede, halvskyggede Plæner,
hvor Græsset ikke bliver for tæt, kan Arter som
Vibeæg o. l. benyttes. <sp>Kultur:</sp> F. formeres
ved Sideløg, som plantes paa Bede, hvor de
forbliver, til de er blomstringsdygtige.
A. L.

F. kan i Norge dyrkes helt op til Tromsø.
N—k.
</chapter>

<chapter name="Frost">
<b>Frost</b> se <sp>Nattefrost</sp>.
</chapter>

<chapter name="Frostfjäriln">
<b>Frostfjäriln</b> (s.) se <sp>Frostmaalere</sp>.
</chapter>

<chapter name="Frostmaalere">
<b>Frostmaalere,</b> frostfjärilar (s.). Den vigtigste af
disse er <sp>den lille Frostmaaler</sp>,
frostfjäriln (s.) (Cheimatobia brumata L.). Det er en i
visse Aar yderst almindelig Sommerfugl, hvis
Larve undertiden i Forsommeren fuldstændigt
afæder Løvet paa Frugttræer og Bærbuske, samt
desuden angriber en Mængde andre Løvtræer og
Buske. Hannen har blegt graabrune, mer eller
mindre tydeligt tværbaandede, skrøbelige og brede
Vinger, som i Hvile strækkes ud til Siderne, skraat
bagud. Mellem Vingespidserne maaler den c. 25
mm. Hunnen er niere kluntet bygget, graabrun,
og har kun stærkt forkrøblede Vingestumper og
kan derfor ikke flyve. Straks efter de første
Frostnætter om Efteraaret fremkommer Hannerne og
nogle Dage senere Hunnerne; de ses da i
Bevægelse, naar Skumringen er indtraadt. Efter
Parringen lægger Hunnerne i Knopfolder,
Barksprækker o. l. smaa ovale, i den ene Ende noget
fladtrykte Æg af bleggrøn Farve; denne overgaar
snart efter i en rødagtig Farvetone, som det
følgende Foraar lige før Udklækningen mørkner og
bliver graablaa. Udklækningen sker i
Løvspringstiden, og de smaa Larver æder sig da ind i
Knopperne. Mange tilsammen ødelægger de let en
Knop, men oftest træffes kun en eller et Par
Larver i Knoppen, som da har Kraft til at springe ud.
I samme Grad som Larverne vokser til,
søndergnaves de grønne Bladdele, saa at Træerne
henimod Midtsommer, naar Larverne alle er
fuldvoksne, kan staa aldeles nøgne. Den fuldvoksne
Larve har en Længde af c. 25 mm; den er
lysegrøn med grønt eller brunagtigt Hoved og har
smalle, hvidlige Længdestriber paa Ryg og Sider.
Larven har kun fire saakaldte Vorteben i
Bagenden af Kroppen, hvilket bevirker, at Dyret
krummer Ryggen stærkt, naar det tager et Skridt
fremad. Den fuldvoksne Larve sænker sig til Jorden
ved en fin Traad og forpupper sig i Græstørv
eller nogle Centimeter nede i Jorden.

En Frostmaaler-Hærgning udbryder sjælden
pludselig; den varsles gennem nogle Aar og
kulminerer i Løbet af 1-3 Aar, sjælden længere. Mod
Frostmaalerne anvendes forskellige Metoder. Om
Efteraaret kan man anbringe Limringe, limgördlar
(s.) omkring Træerne. Ofte laves disse af 12-14
cm brede Strimler Tjærepap. Ringen bindes fast
omkring Stammen et Stykke over Jorden;
Hulheder i Barken mider Ringen tiistoppes med Træuld,
Mos eller lign. Midt paa Ringen stryges en
Streng af Larvelim, frostfjärillim (s.), som købes
bl. a. hos Frøhandlere. Ringen opsættes i god Tid,
og Limen paastryges saa snart de første Hanner
opdages om Efteraaret. Limen, der skal fange de
op ad Stammen krybende Hunner, bør fornys nu
og da, hvis der kommer Rimfrost og Tørke.
Ringene borttages i Vinterens Løb. Unge Træers
Bark kan skades af Limen. Tidligere anvendtes
ofte Kranse flettede af Halm og bestrøgne med
Tjære i Stedet for disse moderne Limringe.

Frostmaalerlarverne bekæmpes ogsaa ved
Sprøjtning med Arsenikgifte: Schweinfurtergrønt
(Parisergrønt) eller Blyarsenat. Den førstnævnte
Sprøjtningsvædske tilberedes af 75 gr
Schweinfurtergrønt, 150 gr nylæsket Kalk og 100 l Vand. Af
Blyarsenat behøves 100-300 gr pr. 100 l Vand.
Hensigtsmæssige Tider for Sprøjtningen er: 1) lige
før Knoppernes Bristning, 2) lige før Blomstringen
og 3) straks efter denne. De to førstnævnte
Tilfælde er de gunstigste. Det er af Vigtighed, at
den første Sprøjtning sker straks inden de
nyudklækkede Larver æder sig ind i Knopperne.

Til Frostmaalere regnes ogsaa <sp>den store
Frostmaaler</sp> (Hibernia defoliaria L.),
lindmätaren (s.). Denne bliver adskilligt større.
Hannen har gulagtige Vinger, som ofte er prydede
med mer eller mindre tydelige, paa tværs gaaende
Tegninger. Hunnen er fuldstændig vingeløs.
Larven bliver 30 mm lang og er oftest rødbrun paa
Ryggen (stundom gul eller sort) samt har altid
langs Siderne en Række mer eller mindre
sammenflydende gule, langstrakte Pletter. Den store
Frostmaalers Udvikling gaar parallelt med den mindre
Arts. Den lever maaske helst paa Lind, men
træffes ogsaa i stor Mængde paa andre Træer, ogsaa
Frugttræer. Bekæmpes paa samme Maade som den
mindre Frostmaaler (Se Farvetavlen).

Sluttelig maa nævnes, at man har en Art, som
er meget nær beslægtet med den lille Frostmaaler,
nemlig björkfrostfjärilen (Cheimatobia boreata Hb.).
Denne optræder, som Navnet antyder, undertiden i
uhyre Mængde, paa Birk og æder Birkeplantager
fuldstændig nøgne. Den ligner meget den lille
Frostmaaler, men Larven har kulsort Hoved.
A. T.
</chapter>

<chapter name="Frostskade">
<b>Frostskade</b> fremkommer, naar Planter har været
udsatte for saa lave Varmegrader, at de svækkes
eller dør helt bort, hvilket kan gælde Planten som
Helhed eller enkelte Dele af den. F. kan dels
fremkomme som Følge af stærk Vinterkulde, dels
ved Foraars-, Sommer- eller Efteraars-Nattefrost.
De vigtigste ydre Kendetegn paa F. er, at
urteagtige Plantedele (Blade, unge Skud) slappes som
ved Indvirkning af Tørke; Vævene bliver stive
og skøre paa Grund af Isdannelse i deres Indre,
gennemsigtige og glasagtige, og de antager ofte
urene, mørke Farver. Efter Frostens Ophør vil de
frosne Plantedele ofte være døde; Vævenes
Slaphed tiltager; Blade og Skud tørrer hurtig ind og
kan antage meget mørke, næsten sortagtige
Farver. Efter Optøningen af frosne Rodfrugter,
Træfrugt o. l. kan Vandet presses ud som af en
Svamp. Ældre Grene og Stammer af Træer kan
ved stærk Frost danne dybe Revner
(»Frostspalter«); naar Grenenes Bark dræbes, antager den en
brunlig Farve og tørrer hurtigt ind. Til Erstatning
for de bortfrosne Væv kan der fra de uskadte Væv
udvikles ny Skud (St. Hansskud hos Træer,
Udvikling fra sovende Øjne). Naar der har dannet sig
Frostspalter, kan der udvikles langstrakte,
fremspringende Kallusdannelser (»Frostkamme«).

F.s ekonomiske Betydning kan være meget stor.
Vinterkulden kan dræbe mange overvintrende
Urter samt Buske og Træer af »kælnere« Arter.
Foraarsnattefrosten kan tilintetgøre Blomsterne af
Frugttræer og Rodfrugter til Frøavl samt de unge
frembrydende Skud af Løv- og Naaletræer.
Sommernattefrost kan f. Eks. afsvide Kartoffeltoppen
og derved fremkalde Misvækst af denne Plante.
Efteraarsnattefrosten gør megen Skade paa talrige
blomstrende Planter, paa frugtbærende Planter (som
Tomater o. fl.), paa modnende Frøafgrøder af
Blomkaal, Gulerødder og Runkelroer; den kan dræbe
eller svække de ikke helt modne Aarsskud af Træer
og Buske. Indirekte kan F. faa meget alvorlige
Følger, idet adskillige Snyltesvampe kan faa
Indpas gennem de dræbte Væv og derefter gøre ondt
værre (Knoldforraadnelse hos Kartofler, flere
Tilfælde af Kræft, Toptørhed o. lign.).

Den nyere Tids fysiologiske Undersøgelser har
vist, at Planternes Stivfrysning intet har med deres
Ihjelfrysning at gøre; mange Planter kan taale at
være stivfrosne i lang Tid, og omvendt kan mere
kælne Planter fryse ihjel uden at være stivfrosne.
Døden indtræder, naar Temperaturen kommer
under et Punkt, som Planten ikke kan taale. Nogle
Planter kan dræbes ved en hurtig Optøning,
medens de bevarer Livet ved en langsom og
forsigtig Optøning. Den af Vinterkulden fremkaldte F.
kan ofte blive meget forøget ved en stærk
Fordampning fra de frosne Planter (især stedsegrønne
Træer), naar de er udsatte for tørrende Blæst.
Herved berøves Planterne saa meget Vand, at Vævene
ved Optøningen ikke kan faa nok til at fortsætte
deres Livsvirksomhed; Rødderne er paa Grund af
Jordens lave Temperatur ude af Stand til at
forsyne de overjordiske Dele med de fornødne
Vandmængder; megen af den F., som tillægges
Vinterkulden, skyldes sikkert ofte denne Udtørring.

Forskellige Betingelser er afgørende for F.s
Omfang. Saaledes viser de forskellige Plantearter,
Varieteter og Sorter sig ulige haardføre. Den samme
Art kan paa forskellige Udviklingstrin forholde sig
forskelligt; jo livligere Væksten foregaar, des mere
Skade gør selv en ringe Frost; Plantedele i Hvile
og Dvale er særlig modstandsdygtige overfor F.
Træer, særlig de stedsegrønne, er ofte særlig
udsatte for F. i Febr.-Marts, naar der om Dagen er
stærkt Solskin og om Natten Frost; det kommer
af, at Sollyset og Varmen om Dagen virker til at
fjerne de Stoffer i Cellerne, som ellers værner mod
F. Kraftigt ernærede Planter, især Træer og
Buske, som har afsluttet deres Skududvikling i god
Tid, overvintrer bedre end slet ernærede Individer
eller saadanne, hvis Skud modnes sent. I denne
sidste Henseende kan en overdreven Gødskning med
kvælstofholdige Stoffer blive meget farlig;
Fosforsyregødning virker i modsat Retning. Planter paa
lavtliggende Arealer lider mest, dels fordi den
koldeste Luft samler sig i Lavningerne, dels fordi
Udviklingen varer for længe ved her paa den i
Reglen vaade Jord. Planter og Plantedele, som i
Vintertiden er dækkede med Sne, visne Blade eller
Jord, lider meget lidt. Nærheden af store
Vandflader hemmer Afkølingen. Nattefrost optræder
ikke i Blæst og Taage. Som Midler til
Forebyggelse af F. kan nævnes: 1) Valg af haardføre
Arter og Sorter. 2) Dækning af Planter eller
Plantedele med Jord, vissent Løv, Halm, Granris,
Maatter el. lign. Herved beskyttes Planterne mod for
stærk Udstraaling, mod bratte Overgange mellem
Varme og Kulde og mod Fordampning; Tilledning
af Varme fra Jorden kan bedre gøre sig gældende;
Stofskiftets Vintertilstand vedvarer længere ved
Beskygning, og Vævene beskyttes herved;
Kalkning af Træstammer og Grene kan virke i lignende
Retning. 3) Rigelig og alsidig Ernæring; ensidig
Kvælstofnæring bør undgaas. 4) Omhyggelig
Vandafledning. 5) Rygning (se denne Art).
F. K. R.
</chapter>

<chapter name="Fruesko">
<b>Fruesko</b> se <sp>Cypripedium</sp>.
</chapter>

<chapter name="Frugt">
<b>Frugt</b> se <sp>Udvalg af Planter med
smukke Frugter</sp>.
</chapter>

<chapter name="Frugtanvendelse">
<b>Frugtanvendelse</b> se <sp>Frugts Anvendelse</sp>.
</chapter>

<chapter name="Frugtforraadnelse">
<b>Frugtforraadnelse</b> skyldes i Reglen Angreb af
Svampe, af hvilke nogle allerede begynder deres
Udvikling inden Frugten høstes (Kærnefrugt- og
Stenfrugtskimmel, Drueskimmel hos Jordbær og
Vindruer), medens andre først faar Betydning,
efter at Frugten er anbragt i Opbevaringsrummene
(især Penselskimmel paa Æbler og Pærer). F.
forebygges ved 1) Bekæmpelse af Insekter og Svampe
under Frugtens Udvikling paa Træerne, 2)
Skaansom Behandling under Plukning og Transport,
3) Kassation af alle mistænkeligt udseende
Frugter inden Anbringelse i Lagerrummene, 4)
Bortfjernelse af raadne Frugter i Opbevaringstiden,
5) Opbevaring ved en Temperatur, der er saa nær
ved 0° som muligt og ved en passende Ventilation,
6) Rengøring og Desinfektion af
Opbevaringsrummene, naar Frugten er fjernet.
F. K. R.
</chapter>

<chapter name="Frugtgelé">
<b>Frugtgelé</b> se <sp>Gelé</sp>.
</chapter>

<chapter name="Frugtgrene">
<b>Frugtgrene</b> se <sp>Frugttræets
forskellige Organer</sp> samt under de forskellige Slags
Frugttræer.
</chapter>

<chapter name="Frugthavens Beplantning og Pasning">
<b>Frugthavens Beplantning og Pasning.</b>
Jordbunden til Frugttræerne maa hellere være sandet
eller grundet end for leret, da Træerne ynder en
varm Jord. Den lerede Jord er gerne den
frugtbareste, men den overfrodige Vækst gør Træerne
mindre modstandsdvgtige overfor Svampeangreb.
En mere moderat Vækst er at foretrække, og
Træerne er af Naturen saa nøjsomme, at de med
passende Kultur og Gødningstilskud let kan blive
kraftige nok paa lettere Jord. Jorden maa dog
helst være kalkrig. Der er dog nogen Forskel, idet
Kirsebær ynder en udpræget varm, kalkrig Jord,
Æbler og Pærer taaler den noget mere leret, og
Blommer vil gerne trives godt selv paa stærk
leret Jord. Hvis der kan vælges en Jord med lidt
Hældning mod Solen, bør den foretrækkes; i hvert
Fald er stejle Nordskraaninger gerne for kolde og
fugtige.

<sp>Dræning</sp>. Da Træerne trives daarligt og let
bliver syge i en overfugtig Jord, maa Arealet
drænes, hvis Grundvandet staar for højt.
Dræningen sker lettest med almindelige Drænrør; men
da Trærødderne er tilbøjelige til at stoppe dem
til, maa Rørene være rigelig store og lægges godt
dybt og saa langt fra Træerne som muligt, helst
midt imellem Rækkerne.

<sp>Dybdebehandling</sp>. Hvis Jorden ikke er
udpræget sandet, vil det være fordelagtigt at
behandle den noget dybere end almindeligt, før
Træerne plantes, da Jorden gerne er fast sammentrykt
umiddelbart under Plovfuren. Denne
Dybdebehandling foretages med Hesteredskaber, hvor det drejer
sig om større Stykker, idet man paa sædvanlig
Vis pløjer en Fure og derefter løsner Jorden i
Bunden af Furen med en Undergrundsplov eller en
Grubber med flere Tænder. Jorden kan paa denne
Maade behandles til en Dybde af 30-40 cm,
hvilket er tilstrækkeligt. Paa mindre Stykker maa
Haandredskaber anvendes, idet man paa sædvanlig
Vis graver en Fure, og derefter løsner Jorden i
Bunden af Furen med Greb eller Spade o. s. fr.
Undertiden graver man ikke en enkelt Fure ad
Gangen, men tager derimod Grøfter paa c. 80 cm
Bredde. Fremgangsmaaden er ellers den samme.
Ved Dybdebehandling gives 2-300 kg Kali-, 3-400
kg Fosforsyregødning pr. ha og Kalk. Undertiden
har det været Brug at grave indtil 100 cm dybe
Plantehuller til hvert enkelt Træ og fylde disse
Plantehuller med god Jord, Gødning etc.; men det
anses ikke for heldigt, da de dybtgaaende Rødder
saa udvikles særlig kraftigt, hvilket ikke er
ønskeligt, særlig i leret og vaad Jord.

<sp>Læ</sp>. Hvis ikke Jordarealet af Naturen ligger
godt beskyttet mod Vest, Nord og Øst, vil det
være nødvendigt at plante Læ paa disse Sider.
Navnlig mod Vest er Læet nødvendigt, for at
Efteraarsstormene ikke skal blæse Frugten ned; mod
Øst vil Læet væsentligst være af Betydning om
Foraaret til Beskyttelse mod den kolde sviende
Østenvind, som undertiden ødelægger Blomsterne.
I Læbæltet anvendes ofte Mirabeller, Hassel,
Kirsebær, eventuelt andre frugtbærende Planter paa
nogenlunde beskyttede Steder. Se i øvrigt under
»Læplantning«.

<sp>Hegn</sp> om Frugthaven vil oftest være
nødvendigt. Hvis der skal hegnes for Mennesker og
større Dyr, vil en Tjørne- eller Mirabellehæk
yderst i Læbæltet være Hegn nok; hvis Hegnet
tillige skal holde Harerne ude, maa der anvendes
finmasket Staaltraadsnet, men da det er dyrt, vil
det i Reglen foretrækkes at stryge de unge
Træstammer lidt med Frugttrækarbolineum, stinkende
Hjortetakolie el. lign. hvert Efteraar, det er
hurtig gjort, koster næsten intet, og Harerne gnaver
da aldrig i Stammerne.

<sp>Vildstammer og Dværgtræer</sp>. Det
har tidligere været almindeligt at anvende baade
vildstammede Træer og Dværgtræer i blandet
Bestand ved Plantningen, idet man gik ud fra, at
Dværgtræerne var tidligere bærende end
vildstammede. Det er sikkert ogsaa Tilfældet med en hel
Del Sorter, der af Naturen er sentbærende og derfor
væsentligst bør plantes som Dværgtræer; men i
de senere Aar plantes særlig tidligbærende ofte
noget svagtvoksende Sorter, f. Eks. Transparente
blanche, Lord Suffield, Cox's Pomona, Keswick
Codlin, Pederstrup Reinette, Mølleskovæble, Bismarck,
og af Pæresorter f. Eks. Grev Moltke, Colorée de
Juillet, William, Clapps Favorite etc., og der er
for saadanne Sorter ingen Grund til at plante
Dværgtræer, da Vildstammerne bærer lige saa meget
ogsaa i de unge Aar som Dværgtræerne, undertiden
endog mere. Svagtvoksende Vildstammer kan da
anvendes til Mellemplantning og har den Fordel, at
de staar bedre fast end Dværgtræerne, der ofte
vælter om, naar de er stærkt behængt med Frugt.

<sp>Træernes Fordeling</sp>. Ved Tilplantning
af Arealet maa der tilstræbes en saadan Fordeling,
at Træerne hurtig kan komme til at udnytte hele
Pladsen, og saaledes, at Færdsel eventuelt med
Hest og Redskaber let kan finde Sted mellem
Træerne. Det er derfor almindeligt at have Træerne
staaende tæt i Rækkerne og med en noget større
Afstand mellem Rækkerne. Afstanden maa i øvrigt
rette sig efter Væksten hos de Sorter, som skal
plantes. En Afstand af 6-8 m mellem Rækkerne
og 4-7 m mellem Træerne i Rækken er det mest
passende. Hvis man nøjes med den lille Afstand i
Rækken, maa hvert andet Træ senere fjernes. En
bekvem Afstand mellem middelkraftige Træer er
4 X 6 m, naar senere hen hvert andet Træ fjernes
i Rækken, bliver Afstanden 8 X 6 m, og Færdselen
maa da ske paa den modsatte Led. Ved den
Plantningsmetode staar Træerne stadig noget tættere i
Rækkerne end mellem Rækkerne. De Træer, som
senere skal fjernes, kan enten være Dværgtræer
eller tidligbærende vildstammede Træer.

Undertiden anvendes en meget tæt Plantning af
tidligbærende i Reglen svagtvoksende Træer, f.
Eks. 3 X 4 m. En saadan Plantning vil hurtig
kunne give et stort Udbytte, og Træerne kan
senere tyndes ud til større Afstand. I det hele
taget anvendes i Reglen tættere Plantning end
tidligere for hurtigt at faa stort Udbytte af
Frugthaven.

<sp>Plantningen</sp>. Til Plantning anvendes helst
kraftige 2-3 Aars Træer, der har vist sig at vokse
bedst til, og Plantningen finder helst Sted
umiddelbart efter Løvfaldet; men i øvrigt kan Træerne
plantes i mildt Vejr hele Vinteren igennem og
tidlig om Foraaret, men sen Foraarsplantning
giver for svag Vækst. Frugtbuske og navnlig
Hindbær plantes helst i god Tid om Efteraaret, da
de saa straks vil begynde at danne nye Rødder.
De vildstammede Træer sættes i samme Dybde,
som de har staaet før, da for dyb Plantning giver
svagere Vækst. Dværgtræerne derimod sættes saa
dybt, at Forædlingsstedet kommer i Jordskorpen.
Anvendelsen af Kompostjord eller Tørvejord
mættet med Ajle omkring Trærødderne fremmer
Roddannelsen betydeligt. Efter Plantningen vil det
være heldigt at dække Jorden omkring Træerne
med Gødning, Tang el. lign. for at holde paa
Fugtigheden. Ved Plantning tidlig om Efteraaret eller
sent om Foraaret er en grundig Vanding gavnlig.
Før Plantningen renskæres de tykkere Rødder med
et glat Snit. Kronen paa Æble- og Pæretræer
beskæres ikke meget ved Plantningen; hvis der er
for mange Kviste, kan enkelte af de svage,
uheldigt stillede fjernes, og de længste skæres lidt
tilbage. Blomme- og Kirsebærtræernes Kronkviste
skæres derimod tilbage ved Plantningen, saa c.
Halvparten af deres Længde fjernes; der skæres
mest af de kraftigste og mindst af de svage, saa
de efter Beskæringen bliver omtrent lige lange.
Undlades dette, vil de nederste Knopper dø bort,
og en senere Tilbageskæring give et daarligt
Resultat. Paa Frugtbuskene skæres de længste Skud
noget tilbage og af kraftige Hindbærskud skæres
c. Halvparten ved Plantningen. Træer, der plantes
paa godt beskyttede Steder, behøver i Reglen ikke
Afstivning efter Plantningen; men paa udsatte
Steder og navnlig ved Plantning om Efteraaret
maa de afstives med en Pæl, der gaar helt op til
Kronen, og tilbindes, saa Træets Bark ikke kan
ødelægges ved Gnidning mod Pælen. Ældre
Dværgtræer maa ofte støttes for ikke at blæse om, naar
de er godt behængt med Frugt, og Jorden opblødt.

<sp>Jordbehandling</sp>. Et af de vigtigste
Arbejder i Frugthaven er Renholdelse mellem
Træerne. Det er paavist ved grundige Forsøg, først i
England og senere her hjemme, at Græs mellem
Frugttræerne hemmer deres Vækst og
Frugtbarhed i forbavsende Grad. Hvis man ønsker yppig
Vækst hos Træerne, maa hele det Jordareal, som
Rødderne har gennemvævet, være frit for Græs,
hvad enten det drejer sig om unge eller ældre
Træer. Græssets skadelige Virkning synes at have
sin Aarsag i, at det, foruden at tage noget af
den Næring og den Fugtighed, Træerne skulde
leve af, ogsaa udskiller Stoffer, som hemmer
Træernes Vækst; noget lignende gælder for Lucerne
mellem Træerne. Derimod hemmes Træernes
Udvikling ikke saa meget, fordi der dyrkes etaarige
Afgrøder, f. Eks. Køkkenurter mellem dem, fordi
Jorden da altid bliver behandlet og gødet, og de
etaarige Kulturer har deres stærkeste Udvikling
sidst paa Sommeren, Træerne derimod først paa
Sommeren. Jordbehandlingen mellem Træerne maa
saa vidt mulig ske med Hestekraft, da Jorden
derved bliver bedst og billigst behandlet, og da
Arbejdet derved bliver lettest overkommeligt. Om
Efteraaret maa Jorden vendes, hvilket sker med
Plov saa nær ind til Træerne, som Hest og
Redskaber kan komme, dog pløjes ikke dybere inde
under Træerne, end nødvendigt for at faa Jorden
vendt. Hvor der skal staa Mellemkulturer, pløjes
i almindelig Dybde. Nærmest ved Stammerne maa
der gerne graves. I det smaa maa det hele graves.
Det er ved Efteraarsbehandlingen af Betydning at
faa alle nedfaldne Blade og raadne Frugter
dækket, da visse Svampe ellers kan spredes fra dem
det paafølgende Foraar. Naar om Foraaret Jorden
bliver lys, bør den enten harves eller rives over,
saa Overfladen ligger løs og hindrer Udtørring og
Skorpedannelse. I Løbet af Sommeren bestaar
Behandlingen i jævnlig Løsning af Jorden i Forening
med Ødelæggelse af Ukrudtet. Til denne
Behandling benyttes i det større Radrensere,
Fjedertandsharver eller andre Harver, som væsentligst er
egnet til overfladisk Behandling. I det smaa maa
anvendes Hakker og Skuffejern. Selv om en
fuldstædig Renholdelse af Frugthaven ikke kan lade
sig gennemføre, bør man aldrig forsømme at faa
Jorden vendt en Gang hver Vinter, og faa den
jævnet om Foraaret; den Behandling er allerede et
stort Fremskridt fremfor at lade den ligge urørt.
Hvis der ikke findes Mellemkulturer mellem
Frugttræerne, saas undertiden en Grønafgrøde mellem
Træerne ved Høstens Tid; den vil da udvikle sig i
Efteraarstiden og bidrage ved sit Næringsforbrug
til at standse Træernes Vækst i god Tid om
Efteraaret, hvorved de bliver mere haardveddede og
modstandsdygtige mod Frostskade og
Svampeangreb.
Ø. C.

<sp>Gødskning</sp>. Ved Gødskning i Frugthaven
gælder det som overalt om, at der sørges for
tilstrækkeligt af alle de nødvendige Næringsstoffer,
saa Træernes Udvikling ikke skal blive unormal
under Indvirkning af ensidig Ernæring, og
Gødning tilføres helst hvert Aar, for at Træerne ikke
skal komme til at lide af Næringsmangel i enkelte
Aar.

De Stoffer, det kan blive nødvendigt at tilføre,
er Kvælstof, Fosforsyre, Kali og Kalk. Af disse
har <sp>Kvælstoffet</sp> væsentligst Indflydelse paa
Blad- og Skuddannelsen, men bidrager ogsaa til at
forøge Frugtens Størrelse. Det er meget ofte, at
Frugttræerne savner tilstrækkelig
Kvælstofgødning, navnlig naar de er ældre og frugtbærende;
de standser da i Vækst og giver for smaa Frugter.
Hvis Træerne staar paa kraftig Jord, behøver de
dog ikke megen Kvælstofgødning de første Aar,
da en overfrodig Vækst vil give for bløde Skud,
der let angribes af Sygdom; det gælder særlig
mindre modstandsdygtige Sorter af Æbler. For
rigeligt Kvælstof i de unge Aar er desuden
tilbøjeligt til at mindske Frugtbarheden, særlig hvis der
mangler Fosforsyre og Kali.

<sp>Fosforsyre</sp> har særlig Indflydelse paa
Frugtbarheden, da der i alle Frugter oplagres
Fosforsyre; dette Stof maa derfor altid være tilstede i
Frugthaven i tilstrækkelig Mængde.

<b>Kali</b> har stor Indflydelse paa Frugtbarheden,
hvad ogsaa kan skønnes deraf, at Træfrugterne
indeholder forholdsvis stor Mængde af Kali.
<sp>Kalken</sp> har dels Betydning som Næringsmiddel for
Planten, dels ved at forbedre de kemiske og fysiske
Forhold i Jorden, hvorfor man altid maa sikre sig,
at Jorden ikke lider af Kalkmangel. Frugtsporene
indeholder desuden forholdsvis meget Kalk.

Af Gødningsemner maa først nævnes alm.
Staldgødning, den er alsidig virkende og maa helst
tilføres i frisk Tilstand, da den saa virker bedst.
Naar Træerne er vokset noget til og er blevne
frugtbærende, vil 14-18000 kg pr. ha aarlig være
passende. Staldgødningen spredes i nogenlunde
tætte Plantninger ud over hele Jordarealet; hvor
Træerne staar med stor Afstand, spredes det ud
over det Areal, Kronen dækker. Staldgødningen
udføres og nedfældes lettest ved Vinterpløjning
eller -Gravning mellem Træerne. Undertiden
udføres Gødningen i Vintertiden og spredes ud over
Jorden, hvor den faar Lov at ligge Sommeren over,
den beskytter da mod Udtørring, og Næringen
regner efterhaanden ned til Rødderne, selv om der
dog tabes mere Næring derved end ved
Nedfældning af Gødningen. Ajle er ypperlig til
Frugttræerne, den virker særlig ved sit Indhold af
Kvælstof og Kali, der er letopløselig; men da den kun
indeholder lidt Fosforsyre, bør den altid anvendes
med Tilskud af Superfosfat. Ajlen udføres helst i
selve Foraarstiden Marts, April, og hvis Træerne
faar tilstrækkeligt paa den Tid, er senere Tilskud
overflødigt, l Nødstilfælde kan den anvendes i
fugtige Perioder i Forsommeren. Naar Jorden ikke er
tør, anvendes Ajlen ublandet. Til større
frugtbærende Træer anvendes c. 25 Ajletønder fulde pr.
ha eller 6-8 Spande pr. Træ; desuden gives 2 à
300 kg Superfosfat pr. ha.

Af Kunstgødninger anvendes som
Kvælstofgødning Chilisalpeter 'eller Norgesalpeter, som
Fosforsyregødning 18 pCt. Superfosfat og som
Kaligødning 37 pCt. Kaligødning, og hvis ingen anden
Gødning gives, vil en Mængde af c. 3 à 400 kg
Salpeter, 3 à 400 kg Superfosfat og 250 kg Kali
kunne erstatte Næringen i den førnævnte Mængde
Staldgødning. Til et større frugtbærende Træ 1 à 2
kg af hver Slags.

Naar Træerne bliver gamle og bærer meget, kan
de taale betydeligt mere, men de passende
Mængder kan man bedst se sig tilrette med ved at
betragte Træernes Vækst og Frugtbarhed fra Aar til
Aar.

Salpeteret udføres helst i Foraarstiden, mens der
endnu er en Del Fugtighed i Jorden; ved
Anvendelse selv i Forsommertiden kan Tørkeperioder
undertiden hindre det i at virke, før det er for sent.
Fosforsyre- og Kaligødninger udstrøs helst i
Midvintertiden, saa Vinterfugtigheden kan opløse og
fordele deres Næringsstoffer i Jorden. Ved
Foraarsbehandlinsren mellem Træerne vil de saa ogsaa blive
noget nedfældet.

Foruden de her nævnte Gødninger kan som
Kvælstofgødning særlig paa lettere Jord anvendes
svovlsur Ammoniak i knap saa store Mængder som
Salpeter, det maa nedfældes. I Stedet for
Superfosfat kan paa kalkfattig Jord anvendes
Thomasslagge i lidt større Mængder end Superfosfat.
Desuden er en god Kompost værdifuld til
Frugttræerne. I øvrigt kan anvendes hvad som helst,
der indeholder nogenlunde lettilgængelige
Plantenæringsstoffer, naar man har billig Adgang til
saadanne Gødninger, men deres Virkning vil i Reglen
være betydelig ringere end af de her nævnte
Gødninger. Hvor Jorden ved Undersøgelser viser sig
at trænge til Kalk, maa dens Tilførsel ikke
forsømmes, enten i Form af Gødningskalk eller
Mergel. Navnlig kræver Kirsebærrene for at trives
godt en kalkrig Jord.
Ø. C.

<sp>Vanding</sp> vil under visse Forhold være
nødvendig, naar man skal vente fuldt Udbytte af
Frngttrædvirkningen. Mange Frugter falder af som
smaa, fordi der ikke er Fugtighed nok ved
Rødderne, og i tørre Eftersomre ansættes af samme
Grund Blomsterknopperne mangelfuldt. Navnlig
bliver Vandmangelen følelig, hvor man har
Græsflade under Frugttræerne. Derfor: Intet voksende
Græs under Frugttræerne, men hellere et Lag
dækkende Materiale.
J. J.

Ved <sp>Anlæg og Valg af Plads til en
»Formfrugthave«</sp>, en Have med Træer
i kunstige Former, gælder det i særlig Grad
om, at Forholdene er saaledes, at Sneen ikke kan
fyge ind over Træerne. Hvor Sneen ikke kan
holdes ude, er det umuligt at tildanne Træer. Man
kan afstive Stammer, Grene, til Nød Kviste, men
man kan ikke binde Knopper og Frugtsporer fast,
saa at Sneen ikke kan skrælle dem af, naar den
efter det sædvanlige Par Døgns Tøvejr midt i
Snevinteren bliver tung og skarp. Man maa dernæst
værne mod Harer og sørge for Læ mod Nord og
Vest. Terrænet kan være plant eller hældende,
dog maa det ikke hælde stærkt mod Nord.
Jordbunds- og Fugtighedsforholdene maa være gode.
Inddelingen samt Længden af Mure og disses
Retning maa rette sig efter Læforholdene og efter de
Slags Træer, man særlig vil dyrke. Mure
anbringes i øvrigt baade fra Nord til Syd og fra Øst til
Vest eller tilnærmelsesvis i disse Retninger, men
det maa iagttages, at Murene ikke kommer saa
nær, at de skygger for hverandre. Fritstaaende
Espalierer bør have Retning N. til S. eller noget
nær saaledes, for at Solen kan skinne paa begge
Flader. Lave Former anbringes saaledes, at de
ikke gemmes bag eller beskygges af de højere.
Gangene gøres lige og tilstrækkeligt brede, hvilket
ogsaa gælder for Rabatterne. Afstanden mellem
Trærækkerne bør være saa stor, at man altid frit
kan passere mellem dem. Med Hensyn til
Benyttelsen af Murene i Forhold til deres Retning kan
i al Almindelighed angives: Ved <sp>Sydvæg</sp>
plantes Fersken, Vin, Vinterpærer. <sp>Sydvest</sp>: De
ovennævnte og desuden Abrikos. <sp>Sydøst</sp>:
Vinterpærer, Abrikos. <sp>Vest</sp>: Abrikos, Pære, Æble,
Blomme, Kirsebær. <sp>Øst</sp>: Blomme, Æble, Pære,
Kirsebær. <sp>Nordvest</sp> og <sp>Nordøst</sp>: Kirsebær,
tidlige Æbler og Pærer. <sp>Nord</sp>: Skyggemorel,
Ribs. Hvad de Afstande angaar, hvori Træerne
bør plantes, da kan de være lidt forskellige,
eftersom Træerne kan antages at ville vokse mere eller
mindre kraftigt i den forhaandenværende
Jordbund. Selvfølgelig vil Afstandene ogsaa rette sig
efter den Størrelse, hvori Træerne tiltrækkes. I
Almindelighed kan angives: <sp>Æble</sp>: Vifter paa
Frrstamme 6-8 m, paa Doucin 4-5 m, Palmetter
4-5 m, toarmede, vandrette Snortræer 3-4 m,
enarmede 2-2,50 m, skæve Snortræer 50 cm,
lodrette 35 cm. Pære: Pyramider 3-4 m,
Vifter 5-7 m, lodrette Snortræer 35 cm; U-Former
og Verriers Palmetter skal have 35 cm Afstand
mellem de yderste Grene af to Nabotræer.
<sp>Blomme</sp>: Vifter 4-5 m, U-Former og Verriers
Palmetter som for Pære. <sp>Kirsebær</sp> og <sp>Abrikos</sp>:
Vifter 4-5 m. <sp>Fersken</sp>: Vifter 4-5 m.
Oprette Former: 65 cm Afstand mellem de yderste
Grene af to Nabotræer.
J. J.
</chapter>

<chapter name="Frugthus">
<b>Frugthus.</b> Herved forstaar man i Almindelighed
et Væksthus til Dyrkning af Frugttræer i Potter,
oftest uden kunstig Opvarmning. I 1850 byggede
Thomas Rivers i England det første F., og efter at
være blevet almindeligt i Hjemlandet, har det
senere ogsaa fundet ret almindelig Udbredelse i
Tyskland, Sverrig og Danmark, altsaa i Lande,
hvor Klimaet ikke er tilstrækkelig gunstigt til
altid at give veludviklede, fine Frugter af f. Eks.
Ferskener og sildige Pærer. Disse to Frugtarter
bliver derfor Hovedkulturen i et saadant Hus, men
dertil kan efter Behag føjes Abrikoser, Blommer,
Kirsebær og Æbler samt nogle faa Eksemplarer af
Morbær, Figen og Vin. Det betydelige Antal Arter
og Sorter, som et saadant Hus rummer, muliggør
en saa lang og uafbrudt Forsyning, fra Juli til
Decbr., med fin Frugt, som det ikke er muligt at
forskaffe sig til samme Pris paa nogen anden
Maade. Huset bygges saa lyst og luftigt som
muligt, og for at det kan drage den størst mulige
Nytte af Solen fra tidlig Morgen til sildig Aften,
lægges det med Gavlene i Syd og Nord og med
Glas til begge Sider (Sadeltag); man kan da i
Løbet af Sommeren have fuld Nytte af Solen fra
tidlig Morgen til henimod Aften, medens man
derimod i et Hus med Glasset imod Syd kun opnaar
dette i nogle Timer midt paa Dagen. Passende
Dimensioner er: Højde ved Siderne 1,50 m, Højde i
Midten 3,25 m, Bredde 5,50 m; dette giver en
Sprosselængde af 3,25 m, og Glasset faar en
Hældningsvinkel af 34°. Længden retter sig efter det
stedlige Behov. Et saadant Hus uden
Sammenbinding indvendig maa have stive, jordfaste
Sidestolper og Piller i Midten. Opførelsen foregaar
bedst paa følgende Maade: Man udgraver Grunden
50 cm dyb og 50 cm bred og stiller paa flade Sten
i denne Udgravning 2 m lange Egestolper af
10 X 14 cm Dimensioner med c. 2 m Afstand og
saaledes, at de bredeste Sider vender mod Gavlene.
Foroven er Stolperne forsynede med Tappe, som
holder den derpaa lagte 8 X 16 cm Planke i
Stilling; den øverste udvendige Kant af denne
borttages saaledes, at den passer med Tagets Vinkel.
Naar Dørstolperne i Gavlene er anbragte og
forbundne med Sideplanken (se Fig.) — denne
Forbindelse kan dog med Fordel gøres af 1/2 X 3 cm
Baandjærn — anbringes Gavlspærrene (8 X 8 cm),
og Rygplanken (7 X 15 cm) lægges fra Gavl til
Gavl, baaren af 5 cm Jærnrør, der tjener som
Piller, og hvoraf der maa findes 1 for hver 4 m.
Naar dette Skelet er vel afrettet og afstivet,
oplægges Sprosserne fra Sideplanken til Rygplanken
med en saadan Afstand, at man faar 5 Ruder
mellem 2 Sidestolper, saaledes at naar disse staar med
2 m Afstand, bliver Afstanden mellem Sprosserne
40 cm. Disse Sprosser, som anvendes ens til Tag,
Gavle og Sider, er 4 X 8 cm og forsynede med 1,3
cm Fals for Glasset. Efter at Sprosserne er satte i
Gavle og Sider — dog ikke helt ned paa Siderne,
da her skal være Plads til 50 cm brede
Ventilvinduer i hele Husets Længde (se Fig.) — fylder
man den udgravede Grund med Beton og støber
samme 30 cm højt over Jordoverfladen i samme
Dimensioner som under Jorden. Over Dørene i
Gavlene sættes temmelig store Vinduer, der er til at
aabne. I Huset sørger man for let og varm Jord
til Nedgravning af Potterne, og, om fornødent,
drænes Pladsen inden Opførelsen. Træerne ordnes i
3 Rabatter, 1 paa hver Side og 1 i Midten, altsaa
med 2, c. 80 cm brede Gange. Huset kan
anvendes uden Varmeapparat, men for at man kan være
helt sikker mod stærkere Nattefrost i April, naar
Træerne blomstrer, er det tilraadeligt i denne Tid
at anbringe en almindelig mindre Jærnkakkelovn
ved en af Pillerne og benytte denne som Skorsten,
eller endnu bedre at forsyne Huset med en
fritstaaende Varmtvandskedel og en dobbelt, 5 cm
Jærnrørsledning langs den ene Side, hvor man saa
anbringer Ferskener og Abrikoser; disse blomstrer
nemlig først og er mere emtaalige end Pærer og
Æbler. Med Varmeapparat, dog med dobbelt saa
stor Rørmængde som ovenfor angivet, kan Huset
anvendes til Chrysanthemum i Oktbr. og Novbr.
Frugttræerne kan da staa ude, naar Potterne
beskyttes mod for megen Fugtighed. Et Hus af
mindre Dimensioner kan maaske være ønskeligt
for Amatører; man anvender da ved
Konstruktionen 3/4 af alle de givne Maal. Ønsker man
derimod, hvor Forbruget er stort, et større Hus,
benyttes 5/4 af de givne Maal. I et saadant Hus kan
det efter nogle Aars Forløb, naar Træerne er blevne
større, være heldigt, og især arbejdsbesparende, at
udplante Ferskentræer frit i Midten af Huset. Man
tilbereder da en 60 cm dyb Rabat af lignende Jord,
som anvendes ved Pottekultur, men med mindre
Gødning og lidt mere Benmel. Ved Plantningen
stampes eller trampes Jorden meget fast, hvilket
i Forbindelse med mindre Gødning skal afholde
Træerne fra at vokse for stærkt, hvortil de ellers
har megen Tilbøjelighed. (Jvnf. Artiklen
»Frugtkasse«).
M. P. A.

<img>Frugthus.</img>
</chapter>

<chapter name="Frugthuskultur.">
<b>Frugthuskultur.</b> Træerne, der skal anvendes
hertil, forskaffer man sig bæredygtige i Potter, eller
man indolanter dem selv. Er man af økonomiske
eller af andre Grunde tvunget til dette sidste, maa
man helst gøre det Aaret, forinden man bygger
Huset, da man ellers ikke faar nogen Høst det
første Aar. Man vælger helst 2-Aars Pyramider,
og det er af allerstørste Betydning, at man sikrer
sig Dværgtræer, Æbler paa Doucinstammer, Pærer
paa Kvæde og Kirsebær paa Mahaleb; for Blommer,
Abrikoser og Ferskener kan ingen Dværgstamme
opgives (Slaaen er for svag); de tilbydes aldrig i
Handelen paa saadanne og trives ogsaa godt paa de
Stammer, paa hvilke de i Almindelighed
forekommer. — <sp>Jorden</sp>, man anvender, bør, da man kun
kan give en forholdsvis lille Del til ret store
Træer, være af bedste Kvalitet, rig paa
Næringsstoffer og af en god og holdbar fysisk Beskaffenhed,
hvilket sidste især er af stor Betydning. God
Græstørvjord, helst fra ældre Græsgange, hvor
Kreaturerne har gaaet løse, rig paa Rodfibre og ikke for
let, er den bedste, der kan anvendes. Den aftages
i et 10-15 cm tykt Lag om Vinteren eller tidlig
om Foraaret, oplægges lagvis med 1/4-1/3 god
Staldgødning, omstikkes en Gang eller to i Løbet
af Sommeren og er da tjenlig om Efteraaret. Er
Jorden ikke i sig selv kalkholdig, tilsættes ved
Oplægningen rigelig Kalk i Form af brændt Kalk,
Kridt, Mergel el. l.; til Stenfrugter iblandes
indtil 1/10 Kalk. Da det paa sine Steder kan være
næsten umuligt at faa god Græstørvjord, kan man
være tvunget til at skaffe sig et Surrogat for
Rodfibrene. Det bedste af disse og det letteste at
anskaffe er sikkert Tørvestrøelse, som den gaar i
Handelen; gar den først været anvendt under
Kreaturer, er dette saa meget des bedre. Heraf
tages saa meget, at det udgør 1/3-1/4 af hele
Jordmængden. Med Undtagelse af raat, groft Benmel,
hvoraf der tilsættes 1 pCt., er det ikke
tilraadeligt at anvende kunstig Gødning. Mineralsalte
virker nemlig ofte steriliserende paa Jorden, idet
de dræber det lave organiske Liv, som findes der,
og som er absolut nødvendigt til Opløsning og
Omdannelse af mange Plantenæringsstoffer, i
Særdeleshed Kvælstofforbindelsernes Omdannelse til
Salpetersyre. Ved Indplantningen anvender man
ikke større Potter (20-25 cm) end netop
nødvendigt for at faa Plads til Rødderne; over Hullet i
Bunden lægges et stort Skaar, derover en
Haandfuld Mos samt saa megen Jord, som vel
sammenbanket kan faa Plads under Rødderne. Derefter
anbringes Træet midt i Potten i passende Dybde
og med Stammen lodret. Jord ifyldes og
sammenpakkes efterhaanden med en 30-35 cm lang Stok,
der er 3 cm tyk i den ene Ende og 5 cm i den
anden; man passer ikke at beskadige Rødderne
under denne Operation. Overfladen sammenbankes
godt med samme Stoks tykke Ende, saaledes at
Jorden kommer c. 3 cm under Potteranden. Den
maa ikke, især hvis den er noget svær, være for
vaad til denne Indplantningsmetode, da den saa
klæber sammen. Denne faste Plantning ved Hjælp
af Stok er en Hovedbetingelse for et godt Resultat
af Pottekultur af Frugttræer, og den nævnte
Plantestok er et nødvendigt Redskab ogsaa ved
Omplantning og Jordfornyelse. For at undgaa
efterhaanden at faa alt for store Potter omplanter man
kun hvert tredje eller fjerde Aar og anvender
da ikke større Potter end nødvendigt, saaledes at
man netop kan faa sin 3 cm Stok ned mellem
Klump og Potte. Rødderne paa Klumpens
Yderside løsnes forsigtigt, døde Rødder borttages, og
man banker Jorden fast som ved Indplantningen.
Omplantning foretages helst sidst i Oktbr.
<sp>Jordfornyelse</sp> anvendes samtidig til de Træer, som
ikke omplantes, for at give dem tilstrækkelig ny
Næring. Den bestaar i, at man, efter med
Forsigtighed at have borttaget 10-15 cm Jord fra
Overfladen, erstatter det borttagne med en Blanding af
1/2 af ovennævnte Jord og 1/2 gammel Gødning.
Til Afskrabning af Jorden anvender man en stærk,
spids Træpind; alle smaa Røder medfølger, men
de større skaanes omhyggeligt.
<sp>Overfladegødning</sp> er et yderligere Middel, der anvendes
for at holde Træerne vel forsynede med Næring.
Man maa nemlig ikke glemme, at ældre,
frugtbærende Træer i Potter har unaturlig lidt Jord at
vokse i og derfor trænger til alle de
Hjælpemidler, der staar til Raadighed. Ofte gentagne
Omplantninger i større Potter, hvilke almindeligvis
foretages i andre Kulturer, kan nemlig ikke
anvendes, naar man vil vedblive at have sine Træer
i let haandterlige og transportable Kar. Den
bedste Overfladegødning bestaar af 2/3 frisk
Hestegødning og 1/3 Maltspirer, som man lægger i Bunke
og lader tage Varme inden Anvendelsen; om
fornødent, overgydes Bunken med Gødningvand. Kan
Maltspirer ikke erholdes, anvendes gammel
Gødning i Stedet. Denne Blanding paalægges i et 3-4
cm tykt Lag en eller to Gange i Løbet af
Sommeren. Jordoverfladen af skrabes let, og hvis der
efter Paalægningen ikke er tilstrækkelig Plads til
Vand, nedstikker man langs Potteranden en Ring
af gamle Blik- eller Jærnplader, Skifer el. l. Paa
denne Maade kan man ofte uden Omplantning
holde sine Træer i god Vækst og Bærekraft i
mange Aar. <sp>Gødningvand</sp>, enten fra
Staldgødning eller Latrin, kan ogsaa anvendes, men
altid med Forsigtighed og aldrig som eneste
Hjælpemiddel, da det har Tilbøjelighed til at gøre
Jorden sur eller mindre god i fysisk Henseende,
dog er det et let tilgængeligt og godt
Næringsmiddel for udhungrede, men dog friske og
kraftige Træer; det anvendes kun i Sommertiden og
da en Gang om Ugen. — <sp>Vanding</sp> foretages
ikke hele Vinteren; da Potterne er dækkede i
denne Periode, og Træerne ikke forbruger noget
Vand, er Vanding overflødig. Inden Væksten
rigtig begynder om Foraaret, forbruges heller ikke
meget Vand, især hvis Potterne er nedgravede i

<img>Pæretræ i Potte.</img>
fugtig Jord, og da det paa denne Tid, paa Grund
af Omplantningen og Jordfornyelsen, er vanskeligt
at se, om Jorden virkelig er tør eller ikke, maa
den største Forsigtighed iagttages, idet en
overflødig Vanding af et nyomplantet Træ paa denne
Tid let kan gøre Jorden sur og Træet sygt, medens
paa den anden Side en for vidt dreven Tørhed
ogsaa kan være skadelig. Den sikreste
Fremgangsmaade er at lade Potterne staa nedgravede,
saaledes at Overfladen er dækket med 5-6 cm, til
Bladudviklingen begynder, hvorefter Fugtighed
naturligvis behøves, Overfladen befries for
Dækningen og man foretager nu Vandingen efter en let
Sprøjtning paa Jorden. Denne maa have fundet
Sted den foregaaende Dags Aften, og saafremt det
tørt udseende ny Jordlag har en tør Klump
under sig, vil det ogsaa næste Morgen vise sig tørt,
hvorimod det viser sig vaadt, dersom Jordklumpen
er vaad indvendig. Efter at Bladudviklingen er
længere fremskreden, fordres betydeligt mere
Vand, og i den varmeste og tørreste Tid er en
Vanding om Dagen næppe tilstrækkelig, i alt
Fald ikke, naar Potterne ikke er nedgravede. I
hele Vækstperioden vander man helst om Aftenen
og ligeledes midt paa Dagen, saafremt Bladene
viser Tegn til Slaphed. Under Frugtmodningen
vander man noget sparsommere, da Kvaliteten af
Frugten derved bliver bedre, ligesom man ogsaa
formindsker Vandingen om Efteraaret for at opnaa
Modenhed af Træet. Har man Varmeapparat i
Huset og vil anvende dette til Chrysanthemum om
Efteraaret, saaledes at man altsaa maa flytte
Træerne ud, maa man derfor ogsaa beskytte
Potterne mod stærk Regn, og i Novbr. desuden mod
Frost, ved Dækning med tørt Løv el. l.; et koldt,
tørt Rum under Tag, selv om det ikke er lyst,
er bedre end Friland, og i et saadant Rum kan
Træerne ogsaa overvintres. — <sp>Sprøjtning</sp>
udføres hver Aften fra den Tid, da der begynder
at komme Liv i Træerne om Foraaret, og indtil
Blomstringen indtræder. Under Blomstringen
sprøjtes ikke, men saa snart denne er forbi,
begynder man igen og fortsætter dermed hele
Sommeren, dog ikke efter graa og kolde Dage.
Sprøjtningen udføres kun om Aftenen og ikke for
tidligt, da Fugtigheden gerne maa forblive paa
Bladene om Natten for som Dug at forsvinde ved
Solens Fremkomst om Morgenen. Derved bliver
en Sprøjtning om Morgenen, som ofte anbefales,
overflødig, og en saadan Sprøjtning Kl. 6-7, nogle
Timer efter at Solen har begyndt at skinne i
Huset, kan ogsaa kun være uheldig og kan kun
forhindre eller i alt Fald hemme Bladenes af
Sollyset betingede Fordampning og derved en
væsentlig produktiv Virksomhed. Saafremt der viser sig
Spind paa de øverste Toppe af Ferskentræer i
Midten af Huset, sprøjter man særlig kraftigt og
omhyggeligt paa de angrebne Steder. Naar
Frugtmodningen begynder, mindskes Sprøjtningen
efterhaanden for helt at ophøre, lidt før Modningen
indtræder, men fortsættes igen efter Høsten indtil
sidst i Septbr. —<sp>Luftgivning</sp>. Man
begynder med denne, saa snart Solen i Begyndelsen af
Marts forhøjer Temperaturen i Huset, og den
udføres lettest ved at aabne Dyrene i Gavlene. Det
er nemlig af yderste Vigtighed, at Træerne ikke
vækkes til Live saa tidlig, da Blomsterknopperne
i saa Fald sikkert vil fryse bort; før i
Begyndelsen af April skal man i Midtsverrig ikke lade
Temperaturen i Huset stige højere end den
udvendige, i hvert Fald holder man Huset saa køligt
som muligt i denne Periode. Under selve
Blomstringen skal man lufte rigeligt, med
Sidevinduerne paa Læsiden, da Frugtansætningen absolut
fordrer rigelig Luftgivning. Har man Midler til
Opvarmning, vil disse nu gøre stort Gavn i graat
og raakoldt Vejr, da nogen Luftgivning derved
dog muliggøres. Efter Frugtansætningen kan man
uden Skade lufte forholdsvis mindre og derved
holde en noget højere Temperatur, dog først efter
at Pærer og Æbler er udflyttede paa Friland. I
Juni og Juli Maaned, naar Solen skinner fra 4
Fm. til 8 Eftm., er megen Luftgivning derimod
nødvendig, hvis man skal holde Temperaturen
indenfor det tilladelige, nemlig 30° C. Om
Sommeren lader man Vinduerne staa aabne Dag og
Nat, i det mindste i Gavlene. I den Tid, da
Frugtmodningen finder Sted, fordres især rigelig frisk
Luft af Hensyn til Frugternes Farve og Aroma.
Om Vinteren holdes Huset lukket, og der gives
kun Luft, naar Vejret tillader. — <sp>Sygdomme</sp>.
Grønne og sorte Bladlus, Spind og Meldug
bekæmpes ihærdigt og kraftigt, da de ellers vil
tage Overhaand og gøre ubodelig Skade. Man
begynder allerede Kampen om Efteraaret med at
overstryge alle Træerne med en Blanding af
Tobaks- og Quassia-Afkog, grøn Sæbe, Svovl, Kalk
og Sod med en Konsistens som Malerfarve og af
en naturlig graa Farve. Denne Behandling befrier,
naar den udføres samvittighedsfuldt, Træerne fra
alle ovennævnte Fjender, deres Æg, Larver og
Sporer. Viser der sig alligevel nogle om Foraaret,
sørger man for i god Tid at anvende forskellige
Midler imod dem; mod grønne Bladlus anvendes
Nikotinpræparater, alene eller blandet med svagt
Sæbevand eller Petroleums-Emulsion; mod sorte
Bladlus (en slem Fjende for Kirsebærtræet)
anbefales ihærdig Vaskning i god Tid med
Quassia-Afkog og varmt Sæbevand; dersom Bladlusene først
fremkommer, naar de unge Skud har en Længde
af 15-20 cm, kan man afknibe og brænde
Spidserne, da disse er de eneste Steder, hvor Bladlusene
findes. Mod Spind benyttes kraftig og gentagen
Sprøjtning med rent Vand. Som Middel mod
Meldug (paa Ferskentræer) anvendes <sp>svag</sp>
Bordeaux-vædske (se d. A.). — Angaaende den øvrige
Kultur af Frugthusets Bestand skal endvidere
bemærkes: Efter at Høsten er forbi i sidste Halvdel af
Oktbr., omplanter man de Træer, som trænger
dertil, og giver Resten Jordfornyelse. For at holde
Rede paa Omplantningen, noterer man paa
Hængeetiketten Tiden, paa hvilken den udføres. Sidst
paa Vinteren beskæres Træerne — Fersken dog
først om Foraaret — som andre Pyramider, efter
at de har begyndt at bære, men da de knibes om
Sommeren, fordres næsten ingen Vinterbeskæring;
Træerne kalkes som ovenfor nævnt og fordeles
siden i Huset, hver Art for sig, hvorefter Potterne
dækkes for Vinteren, saaledes at de omtrent
holdes frostfrit, da de ellers let fryser i Stykker. I
det nordlige Sverrig er det nødvendigt at dække
Træerne, hvilket lettest udføres, naar disse
anbringes i halv ligende Stilling. Siden staar de
urørte, indtil der kommer Liv i dem om Foraaret;
dette Tidspunkt forhales dog saa meget som
muligt ved Luftgivning. Derefter begynder
Luftgivning, Vanding og Sprøjtning som tidligere angivet.
Naar Frugterne er vel ansatte, og Faren for
Nattefrost er forbi (sidst i Maj) flyttes Æbler og
Pærer samt Blommer (dog ikke sildige Sorter af
disse) ud paa Friland paa en varm og solrig,
noget beskyttet Plads, hvor de med passende
Afstand nedgraves til Pottens halve Højde. Ferskener
og Abrikoser fordrer nu ogsaa mere Plads og
fordeles over hele Huset. Denne Udflytning af det
halve Antal Træer gør det muligt at have
dobbelt Besætning til Huset. Pærer og Æbler bliver
af fuld saa god Kvalitet ude som inde, og man
har ved Blomstringen i Hus opnaaet en sikker
Frugtansætning og tillige et Forspring i
Udviklingen. Ved denne Omflytning benytter man
Lejligheden til at udtynde Frugterne, da der altid
ansættes flere Gange saa mange, som det er
tilraadeligt at beholde, og man maa nøje vogte sig
for at beholde for mange, da færre smukke, store
Frugter har meget større Værdi end flere mindre.

Af Arter dyrkes: Fersken (35), Nektariner (5),
Abrikoser (5), Blommer (5) og Kirsebær (5),
Pærer (35) og Æbler (5) samt nogle faa Træer af
Figen, Vin og Morbær samt Jordbær. Bedst
lønnende at dyrke er Ferskener og Pærer; det i
Parentes angivne Tal vil de fleste Steder give et
passende Forhold i Træernes Antal. —
<sp>Ferskener</sp> og <sp>Nektariner</sp>. Da man ikke hvert Aar,
ikke engang i Danmark og endnu mindre i Sverrig
og Norge, paa Friland faar vel udviklede
Frugter af disse, og da man af Espalier i
Kasser faar mindre vel udviklede Frugter og
kun kan have et meget begrænset Antal Sorter og
altsaa kun kort og afbrudt Forsyning, er
Dyrkningen af disse i Potter og Frugthus særlig at
anbefale. Vil man opelske Træer selv, køber man
kraftige, etaarige, indplanter dem om Efteraaret
og nedskærer dem til 25-35 cm Længde. Næste
Sommer knibes de unge Grene, efterhaanden som
de opnaar en Længde af 25 cm, Topskuddet dog
ikke, og de andre ikke senere end sidste Halvdel
af Juli, da man ellers udsætter sig for at faa
Blomsterknopper alene og altsaa en værdiløs Gren,
som siden maa bortskæres. Denne Egenskab hos
Ferskentræer, især i Potter, hvor Væksten er
svagere end hos frit udplantede, at alle svage og
middelstærke Skud kun har 1 Bladknop i Toppen
og undertiden 1 eller 2 ved Grunden, men ellers
Blomsterknopper, bevirker, at Knibning og
Beskæring for Ferskentræers Vedkommende bliver
anderledes end for alle andre Frugttræer. Naar
der ikke knibes senere end i Begyndelsen af Aug.,
omdannes dog sidste Knop i Almindelighed til en
Bladknop, selv om den oprindelig var bestemt til
Blomsterknop. Beskæringen foretager man aldrig
før om Foraaret, naar man tydelig kan se, hvilke
Knopper der er Blomsterknopper, og hvilke der er
Bladknopper. Alle Grene, som er uden Bladknop i
Toppen, nedskæres til en saadan ved Grunden,
eller dersom der ikke findes nogen, borttages de
helt; stærkere Grene med tredobbelte Knopper, af
hvilke den midterste i Reglen er en Bladknop,
kan derimod nedskæres til den Længde, man
ønsker, dog maa man stadig have Træets Form
for Øje. Pyramideformen er sikkert den heldigste,
men man vil finde, at man for at holde denne
besat med Grene forneden er tvunget til at knibe
Topskuddene i god Tid og gentagne Gange,
ligesom man er nødt til at skære disse ret haardt
tilbage om Foraaret. De nedre Partier derimod
fordrer kun meget lidt Knibning eller Beskæring
med Undtagelse af Bortskæringen af lange, svage,
bare Grene, som i flere Aar kun har vokset fra
Endeknopper. Hvad Beskæringen i øvrigt angaar,
henvises til Ferskenkultur under Glas. Gode
Sorter i den Orden, de modne, er: Alexander,
Waterloo, Hales early, Rivers early York, Grosse
Mignonne précoce, Grosse Mignonne, Dr. Hogg,
Noblesse, Alexandra Noblesse, Princess of Wales,
Gladstone. <sp>Nektariner</sp>: Early Rivers, Lord
Napier, Pine Apple. Nektariner faar deres bedste
Aroma, naar de faar Lov at sidde paa Træerne,
til de begynder at rynke ved Stilken. —
<sp>Abrikoser</sp>, <sp>Blommer</sp> og <sp>Kirsebær</sp> behandles
paa samme Maade som Ferskener, kun foretrækker
man af de to sidstnævnte at indplante 2 Aars
Træer. Knibning og Beskæring er dog simplere,
da man hos disse har Bladknopper overalt.
Pyramideformen er heldigst. Alle tre har
Tilbøjelighed til at skyde enkelte meget stærke Skud, som
man maa passe at hemme ved rettidig og
gentagen Knibning. Gode Abrikossorter er: Oullin's
tidlige Ferskenabrikos, Tidlig Moorpark,
Montgamet, Précose d'Esperen, St. Ambroise.
<sp>Blommer</sp>: Czar, Reine-Claude, Coes golden drop. —
<sp>Kirsebær</sp>: Early Rivers, Tidligt Majkirsebær,
Governor Wood, Dobbelt Majkirsebær, Elton. —
<sp>Pærer</sp> og <sp>Æbler</sp>. Førstnævnte fortjener som
tidligere nævnt en Broderpart af Pladsen i et
Frugthus; gode, sildige Pærer er altid vanskelige
at skaffe fra Friland, og den Tid, da de er
tjenlige, er ellers fattig paa andre lige saa gode
Frugter. Det er heller ikke saa helt ubetydelige
Kvantiteter, man kan faa af Træer i Potter; at
Høsten altid er sikker, og at alle Eksemplarer
altid er fine Dessertfrugter, bidrager betydeligt
til et tilfredsstillende Resultat. Til Indplantning
vældes 2-3 Aars Pyramider paa Kvæde; dersom
Indplantningen foretages i god Tid (sidst i Oktbr.),
og Rødderne er gode, beskæres Træerne med det
samme, i modsat Fald slet ikke første Aar.
Pyramideformen er den mest passende for alle
Pæresorter. Knibning om Sommeren anvendes mere end
Beskæring, og efter at Træerne er formede og har
begyndt at bære, næsten alene. Man begynder
Knibningen, saa snart Sideskuddene har opnaaet
en Længde af 12-15 cm; ved at udføre den tidligt
paa stærkere Grene og paa de øvre Partier af Træet
søger man at fremhjælpe de nedre svagere Dele.
Man vælger til denne Kultur kun gode, store og
smukke, mest sildige Sorter. Nogle maa, for at
kunne dyrkes som Dværgtræer, dobbeltforædles paa
Kvæde, da de ikke trives direkte paa dette
Underlag; en Sort, som trives godt paa Kvæde,
okuleres først, og paa denne forædles siden den
modvillige. Saadanne Sorter (blandt nedennævnte) er:
Kejserinde, Marie Louise, Beurré Easter og til Dels
Souvenir du Congrès, som dog ogsaa kan gaa
direkte paa Kvæde. Gode Sorter i den Orden, de
modne, er: Kejserinde, Clapp's Favorite, Souvenir
du Congrès, Louise Bonne, Moltkes Pære, Marie
Louise, Beurré Diel, Doyenné du Comice (den
bedste), William's Duchess (største og smukkeste),
Nélis d'hiver (lille, men meget fin), Marie Benoist,
Beurré Easter (Paaskepære), Olivier des Serres.
<sp>Æbler</sp>: Cox's orange Pippin, Ribston Pippin,
Washington, Calville blanc. — <sp>Figen</sp>. Et Par
Træer heraf er ønskelige for Afvekslings Skyld,
skønt de egentlig fordrer mere Varme, end dette
Hus byder, ligesom de ogsaa maa overvintres
omtrent frostfrit. Beskæringen indskrænker sig i de
første Aar til det for Formens Skyld nødvendige,
siden knibes saa ofte, de unge Skud naar en
Længde af 15-20 cm. Planterne faar det varmeste
Hjørne (mod Syd) i Huset, og Sidevinduet holdes
lukket. Gode Sorter er: Brown Turkey, Osbornes
prolific. — Vinstokken dyrker man ikke i
Frugthus, naar man har andre Lokaler til den,
men har man ikke det, kan man have en Del
Fornøjelse af at anbringe et Par Stokke her; maaske
er det bedst at espaliere den ved Sydgavlen. Man
anvender da enten en Ledegren med Sporer eller
lader en Ranke bære blot een Gang, hvorefter den
bortskæres, og man tiltrækker da en ny hvert Aar
ved Siden af den gamle. Frankenthaler og Van
der Lahn er de bedst passende Sorter.
<sp>Morbærtræet</sp> er taknemmeligt i Frugthuset og fordrer
ingen særlig Omsorg. — <sp>Jordbær</sp> i Potter kan
man have modne nogle Uger, før Modningen
indtræder paa Friland. Den bedste Plads for dem er
paa Cementkanten lige inden for Sidevinduerne.
Man skaffer sig Planter ved i god Tid at aflægge
de første Ranker i 7-8 cm Potter, omplante fast i
15 cm Potter, saa snart de mindre Potter er fyldte
med Rødder, og siden giver man dem en god Plads
og omhyggelig Pasning til Efteraaret. De
overvintres vel dækkede i Frugthuset. Sorter: Laxton's
Noble, Vicomtesse Héricart de Thury og Deutsch
Evern.
M. P. A.
</chapter>

<chapter name="Frugthøst">
<b>Frugthøst.</b> Frugtens Indløstning er et af de
Spørgsmaal, der maa vises langt større
Opmærksomhed, end den danske Gennemsnitsfrugtavler er
vant til, thi Fejl begaaede her kan ikke opvejes
ved nok saa megen Omhu før og efter Plukningen,
og vil være i Stand til i væsentlig Grad at
forringe det økonomiske Resultat af Frugtavlen. Det
er af allerstørste Betydning at ramme netop <sp>det
rette Tidspunkt</sp> for hver Arts og Sorts
Plukning; men særligt gælder dette for
Vinterfrugtens Vedkommende, som, hvis den plukkes for
tidligt, vil være tilbøjelig til at rynke, eller
Huden bliver brun og Kødet smagløst, roeagtigt.
Efter for sen Plukning vil Eftermodningen foregaa
for hurtigt, og Holdbarheden altsaa forringes. I
øvrigt maa der jo tages Hensvn til, om Frugten
skal nydes eller sælges paa Stedet, eller om den
skal forsendes og eventuelt opbevares i kortere
eller længere Tid.

Til <sp>Forsendelse maa al Frugt
plukkes fast</sp>, selv om dette i mange Tilfælde vil
gaa lidt ud over Kvaliteten. Nogle Arter og
Sorter bliver bedst ved først at plukkes fuldmodne,
medens andre vinder i Kvalitet ved at blive
plukkede lidt tidligere. Det gælder her om nøje at
lære Sortens Ejendommeligheder at kende. Man
maa holde et vaagent Øje med Frugten for at
kunne iagttage <sp>Tegnene paa begyndende
Modenhed</sp>. Det mest iøjnefaldende er, at
<sp>Frugten begynder at løsne sig</sp> let fra
Grenen, hvis den hæves eller drejes en Smule,
eller en Blæst ryster meget til Jorden. Et andet
godt Tegn har man i <sp>Farveforandringen</sp>.
Dels bliver Kødet lysere, og dels gaar Hudens
Bundfarve over fra det rent grønne til lysere
Nuancer af grønt, gullig- eller hvidliggrønt eller
endog gult, alt efter Sorten. Dækfarven, hvis
saadan findes, vil blive lysere og livligere.
Kærnerne hos Æbler og Pærer bliver ved Modningen
mørkere; men dette Kendetegn har mindre
Betydning i Praksis, da man jo dog ikke kan
undersøge alle Frugters Kærner, og hver enkelt Frugt
skal plukkes paa det rette Tidspunkt. Derfor maa,
navnlig paa større Træer, <sp>Frugten plukkes
ad flere Gange</sp>, da man i modsat Fald enten
vil komme til at plukke en Del af den umoden
eller overmoden. Først modner Frugten i Toppen
og paa Sydsiden, derefter paa Vest- og Østsiden,
og sidst paa Nordsiden og i de indre Dele af Træet.
Der kan blive Tale om Uger imellem første og
sidste Plukning, idet de umodne Frugter efter den
eller de første Plukninger vil give sig til at vokse
yderligere, og derved rigeligt betale den ekstra
Ulejlighed. Denne Plukkemaade er i Grunden kun
at betragte som en fortsat Udtynding eller et
Supplement til denne, og Frugtpartiet bliver af en
mere ensartet Udvikling.

De fleste Sorter <sp>Stenfrugt</sp>, <sp>Buskfrugt</sp>,
<sp>Druer</sp>, <sp>Morbær</sp> og <sp>Nødder</sp> bliver bedst
ved at hænge paa Træet til de er fuldmodne; men
til Forsendelse eller Opbevaring maa Stenfrugterne
plukkes medens de endnu er faste, <sp>Ribs</sp> og
<sp>Solbær</sp> medens det yderste Bær i Klassen endnu er
lyst. <sp>Hindbær</sp> til Saft kan plukkes fuldmodne;
men Dessertbær maa plukkes faste og helst med
Stilk. <sp>Valnødder</sp> plukkes eller rystes ned,
naar de begynder at falde, det samme gælder
<sp>Hasselnødder</sp>, hvis ikke Hasen skal følge
med. De tidlige Sorter vil det som oftest betale
sig at plukke med Has. De tidligst modne
<sp>Æble</sp>- og <sp>Pæresorter</sp> bør næsten altid
plukkes, medens de endnu er faste, da de ellers
hurtigt bliver melede eller blomraadner, og en Sort
som Williams bon Chrétien faar en ubehagelig
Moskussmag. At angive et bestemt Tidspunkt,
paa hvilket de forskellige Sorter skal plukkes,
lader sig selvsagt ikke gøre, thi det afhænger af
saa mange forskellige Forhold, f. Eks. 1)
<sp>Vejrliget</sp> — i en tør og varm Sommer modner
Frugten tidligere end i en vaad og kold; 2)
<sp>Træernes Alder</sp> — unge Træer modner som Reglen
Frugten tidligere end gamle; 3)
<sp>Grundstammen</sp> — Dværgtræer modner Frugten tidligere
end Vildstammetræer; 4) <sp>Ernæringen</sp> —
velnærede Træer modner Frugten tidligere end
forsultne Træer.

<sp>Frugten bør saa vidt muligt
plukkes tør</sp>. Al Frugt bør, saa vidt det lader sig
gøre, <sp>plukkes med Stilk!</sp> Hos Æbler og
Pærer vil Stilkens Udrykning betyde et aabent
Saar, og knækkede Stilke forringer Frugtens
Udseende. Rykkes Stilken af Kirsebær, vil Saften
træde ud og let foraarsage Gæring; dette gælder
ogsaa Syltebær, særlig hvis de forsendes i store
Beholdere. For Blommers Vedkommende er dette
af mindre Vigtighed; men Stilken pynter.
Jordbær plukkes ogsaa helst med Stilk.

Selve <sp>Plukningsarbejdet</sp> maa udføres
med allerstørste Omhu, saa hverken Træ eller
Frugt beskadiges. For Træets Vedkommende gaar
det gerne ud over Sporer og Frugtknopper, og den
Skade, der forvoldes Frugten ved Skødesløshed,
betyder uberegnelige aarlige Tab for Landets
Frugtavl. Man bør benytte bekvemme
<sp>Trappestiger</sp>, for at man kan staa sikkert og have
begge Hænder fri til Arbejdet. Man maa have
<sp>praktiske Plukkebeholdere</sp>, f. Eks.
stærke <sp>Spaan- eller Vidiekurve</sp> til
Træfrugt, helst af Form som Figuren viser og foret
med paasyet Træuld og Lærred eller tykt Papir.
<sp>Metalbeholdere</sp> (Spande) er meget
anvendelige, særlig de amerikanske Modeller, som
mangler Bund og i Stedet har en ligeledes bundløs Sæk
syet paa den nederste Rand. Posen forsynes
forneden med Ringe, hvorigennem en Snor, der, naar
Posen er snøret sammen, fastgøres til en Krog paa
Spanden. Ved Tømningen løsnes Snoren, og
Frugten ruller lempeligt ud. <sp>Al unødvendig
Omhældning undgaas!</sp> <sp>De blødere
Frugter bør helst plukkes direkte
i den Emballage, hvori de skal
forsendes</sp>, og sorteres paa Stedet. De til
Bærfrugt benyttede Smaaæsker stilles 6-8 paa en flad
Bakke med Hank. Æbler og Pærer kan
transporteres i Plukkebeholderne eller tømmes om i
særlige <sp>Transportkasser</sp>, rummende 20-30
kg, som anbringes paa en dertil indrettet
Trækkevogn, Ladvogn eller anden <sp>Fjedervogn</sp>. En
<sp>Nedtrækningskrog</sp>, hvis Skaft kan
fastgøres f. Eks. til Stigen ved Hjælp af en Modhage,
vil ofte være praktisk.

<sp>Frugtplukkere</sp> haves i en Mængde
forskellige Konstruktioner, af hvilke en af de bedste
findes afbildet hosstaaende. De har imidlertid ikke
stor praktisk Betydning, man maa hellere holde
Grenene indenfor Rækkevidde ved passende
Beskæring.

Efter Plukningen <sp>maa Frugten ikke
henstaa i Solen</sp>, men bringes hurtigst
muligt til et skygget, køligt Sted, Kælder eller
Kølerum. l godt Vejr kan den godt staa ude Natten
over, blot den beskyttes mod Nedbør og Dug.
Morgentimerne, mens Duggen tørrer af Træerne, kan
benyttes til Sortering af den plukkede Frugt.
M. G.

<img>Praktisk Plukkekurv.</img>

<img>Frugtplukker.</img>
</chapter>

<chapter name="Frugtindførsel og Frugtudførsel">
<b>Frugtindførsel og Frugtudførsel</b> se
<sp>Statistiske Oplysninger angaaende
Havebruget</sp>.
</chapter>

<chapter name="Frugtkasse">
<b>Frugtkasse.</b> Da en saadan er lettere og billigere
at anskaffe end det egentlige Frugthus, og da
Kultur og Behandling af de i Frugtkassen
anvendte Træer kræver ulige mindre Arbejde, kan
denne af disse Grunde i mange Tilfælde være at
foretrække. Den nemmeste og hensigtsmæssigste
Type af en saadan Frugtkasse fremgaar af
hosstaaende Tegning, der viser en fra England
stammende, men ogsaa her i Landet benyttet
Konstruktion Kassen bestaar af en 1-Stens Mur med brudt
Glasflade foran ɔ: mod Syd eller Sydøst, og fortil
begrænses Kassen af en lav Formur, der kun
behøver at være af 1/2-Stens Tykkelse, og som er
muret med aabne Buer for hvert Vinduesfag,
saaledes at Træernes Rødder kan gaa uden for Huset.
Til Kassens Bagvæg kan der, saaledes som det er
vist paa Tegningen, tilbygges en Bagbygning til
Champignondrivning, til Frugtkammer eller til
anden Anvendelse, f. Eks. til Vinterlokale for
Porrer, Sellerier o. s. v. Frugtkassen bestaar altsaa
af en Bagmur, hvis indvendige Højde er 2,82 m.
Formurens Højde over Jordlinien gøres kun 15-20
cm. Rabattens Bredde mellem For- og Bagmur
1,57 m. Den brudte Glasflade bestaar, som
Tegningen viser, af 2 Hold Vinduer, alle 1,26 m
brede; Tagvinduerne er c. 1,50 m lange,
Forvinduerne c. 1,70 m lange. De hænger alle løst paa
Jærntappe foroven i gaffelformede Jærnbeslag,
saaledes at de let kan løftes af og borttages, naar
Træerne efter endt Høst ønskes udsatte for
Luftens fulde Paavirkning. Hvert Vindue af begge
Hold er bevægeligt for sig og forsynet med en lille
flad Jærnstang med Huller i, der tjener til
Luftgivning. Skønt denne Frugtkasse kun er 1,57 m
bred, er den dog, paa Grund af den brudte
Glasflade, bred og rummelig nok for Øjemedet og til at
færdes i; Kassens Længde maa afhænge af det
stedlige Behov, 25 Fag (31 m) vil afgive en ret
anselig Plads til et righoldigt Sortiment. Den maa
helst være forsynet med et omløbende 10 cm Rør
ved Formuren, for at man kan være Herre over
Temperaturen, særlig under Blomstringen i det
tidlige Foraar. Træerne, som udplantes frit ved
Bagmuren, espalieres til denne. Det bedste og
varigste Espalier dannes af flade Jærnstænger,
lodret og paa Kant ind imod Muren, men lidt ud fra
denne med 2-2,65 m indbyrdes Afstand, forsynede
med Huller i 13 cm indbyrdes Afstand til
Espaliertraadene, der helst maa være af galvaniseret, snoet
Jærntraad; deres Afstand fra Muren bliver c. 4-5
cm. Den Espalierform for Æble-, Pære- og
Blommetræer, som bedst egner sig til Anvendelse, er
Palmettekandelabre (se »Frugttræformer«), hvis Arme
gives en indbyrdes Afstand af 26 cm. Man kan i
øvrigt vælge 3-armede, 5-armede eller 7-armede
Palmettekandelabre i Forhold til de anvendte
Sorters mindre eller større Værdi. Ogsaa U-Former
eller Snortræer kan benyttes, hvor der ønskes saa
mange Sorter som muligt. For Fersken- og
Abrikostræer bør den almindelige Vifteform tilraades
som mere naturlig for disse Frugtarters Vækst,
men der maa beregnes den nødvendige Plads paa
Muren til deres Udvikling. Jordrabatten, som
passende kan gøres 80 cm dyb, foruden Afdræning i
Bunden, tilberedes af en kraftig Jord med
Græstørvjord som Hovedbestanddel; oven paa Rabatten
anbringes Gangtremmer eller Jærnriste. Ved
Forvinduerne — paa Bræder over Rørene — kan
Pladsen benyttes, f. Eks. til en Række
Pottejordbær, men ellers tilsteder det snævre Rum ikke
større Bikulturer. Om Valg af Arter og Sorter af
Frugttræer til Anvendelse i Frugtkassen saavel
som om Behandling i det hele taget kan henvises
til, hvad herom er anført i Artiklerne »Frugthus«
og »Frugthuskultur«; kun skal bemærkes, at der
af Pladshensyn bør være flest Palmette-,
Kandelaber- og U-Former, hvis Plads jo paa Forhaand
kan beregnes. Det bliver hovedsagelig fine Pære-
og Blommesorter, samt hvad Pladsen kan tilstede
af Fersken (og da navnlig Nektariner) og
Abrikoser, der kan anbefales til denne Kultur, hvis
Formaal maa blive et dobbelt: dels at skaffe særlig
tidlig Frugt og dels fin sildig Frugt, som vanskelig
kan naa smuk og god Udvikling ved
Frilandskultur. Æbler er der ikke megen Grund til at ofre
Plads paa her. Abrikoser og enkelte fine, sildigere
Blommesorter har navnlig vist sig lønnende til
denne Kultur. For høj Temperatur kan i Mangel
af Skyggerammer reguleres en Del ved en
paamalet Skyggestribe ned ad hver Vinduesrække i
den varme Sommertid. Ufrugtbarhed hos Træerne
har som oftest sin Grund i en for frodig Vækst
og modvirkes da bedst ved Rodbeskæring. Om alt
ivrigt Kulturen vedrørende henvises til
Frugthuskultur.
M. H.

<img>Frugtkasse med Champignonskur.</img>
</chapter>

<chapter name="Frugtkonserverings-Maskiner">
<b>Frugtkonserverings-Maskiner</b> se
<sp>Konserveringsmaskiner</sp>.
</chapter>

<chapter name="Frugtkælder">
<b>Frugtkælder</b> se <sp>Frugtopbevaring</sp>.
</chapter>

<chapter name="Frugtmodning">
<b>Frugtmodning</b> se <sp>Frugthøst</sp>.
</chapter>

<chapter name="Frugtmos.">
<b>Frugtmos.</b> Herved forstaas Frugtkød, som ved
Kogning og Gennemrøring er bragt til en ensartet,
grødagtig Tilstand og derefter ved yderligere
Indkogning og Sukkertilsætning gjort holdbart. Som
Handelsvare sælges F. mest under Navn af
Frugtsmør eller Marmelade, og er navnlig i de senere
Aar kommet meget stærkt i Brug som Erstatning
for Smør eller Paalæg. Det fremstilles paa flere
Fabrikker her i Norden og forhandles i Reglen i
Fustager paa 50 kg og sælges derefter i løs Vægt,
eller ogsaa i Marmeladespande paa 10-5-2 1/2 kg.
Finere Marmelader sælges tillige i mindre Vægte
i Glas paa 2-1-1/2 kg. — Frugtsmør af <sp>Æbler</sp>
fremstilles helst af modne, men ikke for stærkt
lagret Frugt. Indholdet af Pektinstoffer forringes
nemlig ved Lagring, og Frugtsmørret er da
vanskeligere at faa jævnt. Der kan godt bruges
nedfaldne og plettede Frugter. Æblerne skylles,
hvilket kan gøres paa Maskine (se
Konserveringsmaskiner), de plettede og raadne Dele fjernes,
hvorefter Frugten koges stærkt blød ved Damp eller
med lidt Vand i Kedlens Bund. Den passeres paa
Maskine (se Konserveringsmaskiner). Frugtmosen
vejes derefter og fyldes i en Kedel med
Røreapparat (se Konserveringsmaskiner), indkoges et Par
Timer, staar saa og damper c. 1 Time uden at
koge, tilsættes derefter c. 350 g Sukker (ufarvet
Melis) pr. kg af den før Kogningen vejede Mos.
5-10 pCt. af Sukkeret kan være Dekstrose, da
dette bidrager til at gøre Frugtsmørret mere jævnt.
Fragtmosen koges med Sukkeret c. 2 Timer og
opøses medens den er helt varm, i Fustager eller
Marmeladespande.

<sp>Blandet Frugtsmør</sp>. Syrefattige
Frugter, som Jordbær og Pærer, egner sig ikke til
Frugtsmør; Produktet bliver ikke holdbart; de
stærkt syreholdige Frugter som Ribs, Stikkelsbær,
Rhabarber og sure Blommer kan nok blive
holdbare, men Syren bliver for fremtrædende. Derfor
maa en Blanding af syrefattige og stærkt
syreholdige Frugter meget anbefales. Som gode
Blandinger kan anbefales: Stikkelsbær og Pærer;
Svedskeblommer eller Mirabeller og Pære eller Æble;
Jordbær og Rabarber. Stikkelsbær (helst
tykskallede Bær) kan koges til Frugtmos og hengemmes
til Indblanding i Pærer. Bærfrugter maa ikke
være overmodne, de koges bløde i ganske lidt Vand
eller knuses og koges i deres egen Saft, hvorefter
de passeres paa Maskine. Stenfrugter maa være
stærkt modne; de knuses, koges i deres egen Saft
og passeres paa Maskine. Pærer skrælles, koges
og passeres som Æbler. Den passerede Frugtmos
blandes, vejes, indkoges og tilsættes Sukker som
anført ved Æblesmør, og derefter indblandes der
om fornødent yderligere Sukker efter Smag, før
det er færdigkogt. Frugtsmørret maa ikke koge
for stærkt igennem efter at det sidste Sukker er
tilsat, da det ellers kan blive for rivende i Smagen.
Det opøses som Æblesmør.

<sp>Marmelade</sp>. Af udenlandske Frugter faas
Abrikos-, Appelsin- (Orange-) og
Ferskenmarmalade. Af nordiske Frugter faas de almindeligste
Marmelader af Kvæde, Æbler, Hindbær, Jordbær,
Solbær, Kirsebær, Hyben, Reine Claude,
Svedskeblomme og Mirabeller, samt en hel Del
Marmelade af blandede Frugter. I de billige Marmelader
er der undertiden indblandet Græskar, Gulerødder
og Roer. Marmelade er fremstillet af Frugtmos
ved kort Indkogning og høj Sukkertilsætning. Ved
den korte Kogning opnaar man bedre at bevare
Frugtens fine Farve, og for de fine Sorters
Vedkommende gaar Bestræbelsen ud paa at forene
dette med Bevaringen af den ejendommelige
naturlige Frugtsmag, hvilket sidste i nogen Grad kan
hemmes ved en for stærk Sukkertilsætning og
lang Kogning. Det gælder om alle Frugter
undtagen Kvæde, at de helst ikke maa afkoges med
Vand, da Marmeladen saa er vanskeligere at faa
klar. Bær og Stenfrugter kan knuses og koges
bløde i deres egen Saft eller i Vandbad. De meget
fine Marmelader af Jordbær, Hindbær, Morbær og
fine Æbler faar finere Smag og Farve, naar den
istandgjorte Frugt før Kogningen drysses med
200 g Sukker pr. kg Frugt og henstaar til
Frugten er saftet, hvorefter den koges blød i den
udtraadte Saft. Efter Kogningen passeres Frugten
paa Maskine, tilsættes c. 200 g Sukker pr. kg
Mos og koges ved meget jævn Varme i 20-45
Minutter, saa Frugtmosen er blevet jævn og klar.
Der tilsættes da yderligere 3-700 g Sukker pr.
kg Mos. Til Æbler tilsættes mindst Sukker, til
Jordbær og Morbær mest, og til disse tilsættes
tillige lidt Vinsyre. Frugten faar et ganske kort
Opkog med det sidst tilsatte Sukker, koger den for
stærkt igennem, bliver Smagen for kras. Den
opøses i Marmeladespande og Glas og stilles til
Afkøling som ved Frugtsmør. Affaldet fra
Passeringen af Marmeladefrusten, særlig for de finere
Frugters Vedkommende, kan opkoges med lidt
Vand, passeres og bruges som Tilsætning til
billigere Marmelader.
H. K.
</chapter>

<chapter name="Frugtmost">
<b>Frugtmost.</b> Det, som i daglig Tale gaar under
Navnet Frugtmost, er raa Frugtsaft, der lagres saa
længe, at den opnaar en moden Smag, uden at der
gaar Alkoholgæring i den. Ved Vinfabrikationen
bruger man Betegnelsen Frugtmost om Vinen paa
dens tidligere Stadier inden den har gennemgaaet
Gæringsprocessen. Som Handelsvare indføres
Druemost, stærkt inddampet Druesaft, der finder
Anvendelse ved Vinfabrikation, eller benyttes som
Drikkevarer i fortyndet Tilstand, især ved de
saakaldte Druekure. Ogsaa de forskellige alkoholfrie
Vine, som findes i Handelen, falder i Regelen ind
under Begrebet Frugtmost, idet disse Safter paa
forskellig Maade er gjort holdbare ved
Pasteurisering og derefter har undergaaet en passende
Lagring. Det, man i ældre Tid fremstillede paa
Landet under Navn af Most, bar ikke altid dette Navn
med Rette, da det som Regel fik Lejlighed til at
gennemgaa en ufuldkommen Gæring og derved ofte
opnaaede et ikke ubetydeligt Alkoholindhold. Den
alm. lagrede Frugtmost fremstilles bedst af
Æbler og Pærer; Frugten maa være godt moden, men
Nedfaldsfrugt kan udmærket anvendes, selv om
den er stærkt knust, blot den er ren og fri for
Sygdomspletter. Af Æbler er lidt syrlig, fast,
aromatisk Frugt den bedste, og Indblanding af lidt
krydrede Skovæbler forhøjer Smagen. Pærer maa
helst have en lidt snerpende Smag, d. v. s. være
i Besiddelse af et vist Garvesyreindhold; særlig de
vilde Mostpærer er gode hertil; almindelige søde
Pærer kan overhovedet ikke bruges til Most uden
at de blandes stærkt med syrlige Æbler, og helst
lidt Skovæbler eller Rønnebær. Frugten knuses
paa Maskine (se Konserveringsmaskiner) eller
stødes itu med en Træstøder i et Kar; mindre
Portioner kan rives paa et emailleret Rivejærn. Deri
knuste Frugtmasse henstilles i 8 Timer tildækket
paa et koldt Sted, presses saa paa Maskine (se
Konserveringsmaskiner) eller afvrides (se Frugtsaft).
Den afpressede Saft opvarmes under jævnlig
Omrøring til 60° C. og hældes paa Ankere, der først
er rensede godt og derefter svovlede, skoldede og
skyllede med lidt stærk Vin eller Vinsprit.
Ankerne maa fyldes helt, tilspundses godt og lægges
i et koldt Rum. Efter et halvt Aars Forløb
trækkes Mosten med Hævert paa sterile Flasker, der
straks proppes og lakkes. Ved Aftapningen maa
der vikles sterilt Bomuld om Hæverten, saa
Spundshullet er dækket. Vil man kun fremstille et lille
Parti Most, kan den udpressede Saft straks
fyldes paa Flasker, der overbindes (se Fig.) og
opvarmes til 65° C. (se Henkogning). Ved
Fremstillingen af Frugtmosten maa der helt igennem
udvises stor Renlighed og Nøjagtighed, hvis der skal

<img></img>
naas et godt Resultat. Trækar og andre
Træredskaber maa først behandles med Kalkvand eller
Sodalud, og derefter skoides omhyggeligt.
Frugten maa ikke komme i Berøring med Jærn; der
maa bruges forniklede Knive og godt emaillerede
Kogekar.
H. K.
</chapter>

<chapter name="Frugtmølle">
<b>Frugtmølle</b> se
<sp>Konserveringsmaskiner</sp>.
</chapter>

<chapter name="Frugtopbevaring">
<b>Frugtopbevaring.</b> Med Hensyn til Frugtens rette
Opbevaring har vi her hjemme meget at lære. Det
beviser den ringe Mængde og ikke særlig smukke
danske Frugt, som kommer paa Markedet efter
Nytaar, og den store Mængde alt andet end
appetitlige Frugt, som falbydes i Frugtsæsonen. Dette
kan ændres, naar en bedre Forstaaelse af
Opbevaringen og dens Rentabilitet vinder mere
Udbredelse i Frugtavler- og -handelskredse.
Opbevaringens Betydning med Hensyn til Aflastning af
Markedet i Højsæsonen og bedre Priser senere hen,
turde det være overflødigt at gøre Rede for. Al
Frugt kan opbevares kortere eller længere Tid,
blot saavel Frugten som de Forhold,
hvorunder den opbevares, er i
absolut Orden. Er ikke begge Faktorer
i den bedste Orden, kan man kun
vente sig Tab. Jo længere man
ønsker at opbevare Frugten, des mere
Opmærksomhed og Omhu maa der
vises den i alle Forhold, lige fra den
er skabt til den gaar ud fra Lageret,
og des bedre maa Lagerrummet svare
til alle Krav. <sp>Frugt, som
ønskes opbevaret i længere
Tid, maa være fejlfri</sp>,
medens selvfølgelig ogsaa Frugt, som
paa en eller anden Maade er
beskadiget, kan gemmes i nogen Tid, blot
der passes opmærksomt paa. For hver
Sort og Sortering vil der være en
Grænse, udover hvilken det ikke
betaler sig at opbevare den. Denne
Grænse bestemmes af Sortens og det
omhandlede Partis Holdbarhed, samt
af Markedsforholdene. Begge Dele gælder det
derfor om at kende og være à jour med.

Af <sp>Forhold vedrørende Frugten</sp>,
som har Betydning for dens Holdbarhed, skal
anføres: 1. <sp>Den hygiejniske Behandling</sp>,
Sprøjtning etc. Frugten maa være fri for
Sygdomsangreb (Skurv, Monilia) og
Insektbeskadigelser (»Ormehuller« og lign.), thi disse er fortrinlige
Arnesteder for Forraadnelsesorganismerne.
Skurvpletter vil altid mugne i fugtige Lagerrum og
derefter raadne. — 2. <sp>Frugtens
Behandling under Plukning og Transport</sp>.
Mekaniske Beskadigelser er lige saa farlige som
de under 1 nævnte, selv nok saa usynlige Saar,
frembragt af Negle, knækkede Stilke, ved Stød
eller lign., bliver under Lagringen farlige som
Infektionssteder. — 3. <sp>Plukning paa det
rette Tidspunkt</sp> (se under »Frugthøst«).
Frugten bliver ikke mere holdbar ved at plukkes
<sp>for</sp> tidligt; men værre er det at plukke for sent,
thi ved Plukningen standser dens Udvikling helt
og alt koncentreres om at modne Frugten. —
4. <sp>Frugtens Behandling mellem
Plukningen og Lagringen</sp>. Den maa straks
bringes til et køligt Sted og holdes køligt.
Svedning bør ikke finde Sted, da den fremmer
Modningsprocesserne, og Frugten er efter Svedningen
mere ømtaalig for ublid Behandling. Findes Snavs,
Rester af Sprøjtevædske eller lign., som skal
aftørres, maa det ske straks. — 5.
<sp>Klimaforholdene under Frugtens Udvikling</sp>.
Efter en varm, tør Sommer bliver Frugtens
Holdbarhed mindre end efter en kølig og fugtig. —
6. <sp>Træernes Alder</sp>, <sp>Grundstamme</sp>,
<sp>Kultur</sp> o. s. v. Frugt fra ældre, mere »modne«
Træer holder sig bedre end Frugt fra overfrodige
unge Træer; der kan være Ugers Forskel i
Holdbarheden. Dværgtræer modner Frugten tidligere
end Vildstammetræer, og den holder sig kortere.
Træer i god Kultur og vel gødede, særlig med
Fosforsyregødning vil ikke alene udvikle Frugten
bedre, men ogsaa tidligere end Træer, der sulter
og tørster, f. Eks. i Græsjord.

Den anden Hovedfaktor at tage i
Betragtning er
Opbevaringsrummet. Dette maa, for at kunne kaldes
fuldkomment, kunne holdes paa en <sp>lav og ensartet
Temperatur</sp>. De fleste Frugtarter opbevares
bedst ved en Temperatur, der ligger lige over
Frysepunktet (0-3-4 Grader). Saavel Vægge som Loft
og Gulv bør være saaledes isolerede, at ydre
Temperatursvingninger faar saa ringe Indflydelse
paa Rummets Temperatur som muligt. Denne
Isolation kan udføres paa forskellig Maade: enten
ved at der i en hul Mur, som godt kan støbes,
eller paa Murens indvendige Side anbringes et Lag
af et godt isolerende Materiale, saasom
Korksmuld, Kokessmuld, som begge Dele kan faas
presset eller støbt i Plader, Risskaller, Savsmuld,
Tørvestrøelse eller lign. tørt findelt Materiale. <sp>Døre</sp>,
<sp>Lemme</sp> og <sp>Ventiler</sp> bør ligeledes være gjort
isolerende og maa passe meget nøje i Karmene.
Skal der være <sp>Vinduer</sp> i Rummet, bør de være
dobbelte eller tredobbelte, helst ikke til at aabne,
— for Tæthedens Skyld —, og der maa være saa
faa som muligt. De bør, naar der ikke arbejdes i
Rummet, være tildækkede, da <sp>Frugten
opbevares bedst i Mørke</sp>, — Livsfunktionerne
er langsommere og Vægttabet mindre end i Lyset.

<img>Lagerrum med løse Kasser i Stabler.
Under Loftet ses Kølerør.</img>
Den lave Temperatur fremskaffes enten ved Hjælp
af <sp>kunstig Afkøling</sp> eller ved
<sp>Ventilering</sp>. <sp>Kunstig Kulde frembringes i
Kølemaskiner</sp>, der som Regel drives med
Elektricitet. Disse Maskiner er meget ideelle, da
Temperaturen ved Hjælp af dem kan reguleres
meget nøje; men de egner sig kun for nogenlunde
store Forhold, da Installationen af dem er kostbar,
og forholdsvis kostbarere til smaa Rum end til
større. Under mindre Forhold er <sp>Isafkøling</sp>
mere anvendelig og kan være fortrinlig, og den
byder den Fordel, at Installationen er forholdsvis
billig. Kulden frembringes her ved Hjælp af en
Blanding af naturlig Is og Salt. Afkølingen i
Rummet foregaar paa forskellig Maade, direkte
eller indirekte, hvorved forstaas, at de
kuldeafgivende Rør ledes igennem selve Lagerrummet,
eller Luften afkøles i et særligt Rum, hvorfra den
blæses ind i Lagerrummet. Vil man helt spare
Installation til Afkøling, kan man hjælpe sig
paa ret tilfredsstillende Maade med <sp>et
effektivt Veritileringssystem</sp>, gennem
hvilket Kølighed udefra bringes ind i Rummet.
Dette Ventileringsystem kan være mere eller
mindre enkelt indrettet. Det simpleste er at anbringe
et <sp>tilstrækkeligt Antal Ventiler</sp>
forneden i Rummet og een eller flere
<sp>Aftræksskorstene</sp>. Ventilerne maa være store, f. Eks.
1/2 m i Kvadrat og sidde tæt, f. Eks. een for hver
3 m Rummet rundt. Saavel Ventilerne som
Skorstenen maa kunne lukkes ganske tæt, enten med
isolerede Lemme eller med tykke dobbelte Lemme
i tætsluttende Karme. Mere effektivt bliver
Systemet, hvis man gennem Fordelingskanaler ved
Hjælp af <sp>elektrisk Ventilator</sp> indblæser
den kølige Luft, som da yderligere kan afkøles og
forfriskes ved at suges eller blæses igennem <sp>et
Vandbad</sp> (Brusebad). Man kan ogsaa hjælpe
paa Trækket ved lige under Skorstenen at
anbringe en elektrisk Ventilator, og for øvrigt
bliver Trækket jo bedre, jo højere Skorstenen er.
I en Kælder kan Ventilationen ikke blive saa
effektiv, da det jo ikke lader sig gøre at anbringe
Ventilerne helt nede ved Gulvet; men man har
jo saa til Gengæld Kælderens naturlige Kølighed.
<sp>Pasningen af et ventileret
Lagerrum</sp> bestaar da i at aabne og lukke Ventilerne,
— henholdsvis starte og standse Ventilatorerne, —
eftersom Temperaturen ude og inde gør det
ønskeligt. Afkølingen vil som oftest foregaa om
Natten, medens der om Morgenen lukkes.

<sp>Luften i Rummet bør være fugtig</sp>,
— kan godt indeholde 90 pCt. Fugtighed og
derover, — for at Frugten ikke skal rynke, men
bevare Hudens Glans. Kun hvis Temperaturen ikke
kan holdes nede, er det farligt at holde Luften
fugtig, ellers tilraades det at have lidt Vand
staaende paa Gulvet til Fordampning. Der bør
være <sp>Betongulv</sp> i Rummet, <sp>og Vægge og
Loft bør være pudsede og hvidtes
hvert Aar</sp>. Alt <sp>Træværk bør hvert
Aar renses og desinficeres</sp>, f. Eks. ved
Afbrænding af Svovl i Rummet. Et fortrinet
Middel til at holde Luften i Rummet ren og frisk
er <sp>Ozon</sp>, som tillige er svampe- og
bakteriedræbende og saaledes hindrer Forraadnelse. Ozonen
fremstilles i et lille elektrisk Apparat, som kan
sættes til en Stikkontakt, og Luften med Ozon
blæses ind gennem Ventileringskanalerne.
Ozonapparater har særlig vundet Udbredelse i Tyskland,
som oftest i Forbindelse med Køleanlæg; men i en
almindelig Kælder vil de gøre tilsvarende Nytte.

<sp>Selve Anbringelsen af Frugten i
Rummet</sp> kan foregaa paa forskellig Maade. —
<sp>Faste Reoler eller Hylder</sp> anbefales
kun, hvis det drejer sig om mange smaa Partier
Frugt, Sortimenter, da det er en meget ødsel
Metode med Hensyn til den kostbare Plads. Denne
udnyttes langt bedre, naar Frugten anbringes i
<sp>løse Skuffer eller Kasser</sp>, som passer
i faste Lægtestativer, eller simpelthen stables
ovenpaa hinanden (se Fig.). Eftersynet af Frugten er
ganske let, idet Kasserne stables om og kan
tages frem i Lyset. Desuden kan man plukke
direkte i disse Kasser, hvorved al Omhældning
undgaas.

<sp>I de oversøiske Lande opbevares
Frugten gerne i pakket Tilstand</sp>,
hvilket vistnok er at foretrække, blot den er
<sp>fejlfri og afkølet</sp> inden Pakningen, og
denne er indrettet derpaa, — intet Træuld eller
lign. (se »Frugtpakning«). Sortering og Pakning,
— og for den Sags Skyld Forsendelse med, —
taaler Frugten desuden meget bedre før end efter
Lagringen —, hvorfor <sp>Lagerrummene
fortrinsvis bør findes paa
Afsætningsstedet</sp>. Naar Frugten anbringes pakket eller løst
i Kasser, som stables, maa der over Betongulvet
anbringes <sp>Lægter</sp> eller indlægges et
<sp>Tremmegulv</sp> , hvorved Luftcirkulationen omkring
Frugten foregaar bedst. Har man store
Frugtmængder, er det bedst at anbringe dem i <sp>flere
mindre Rum</sp>, og eet af disse bør benyttes til
Afkøling af Frugten, inden den kommer i det
egentlige Lagerrum, thi er den f. Eks. plukket i
Solskin og bringes direkte paa Lageret, vil
Temperaturen her stige ret betydeligt, hvilket kan
have skæbnesvangre Følger for Frugt, som allerede
er afkølet og lagret.

<sp>Forafkølingsrummet</sp> maa være
indrettet efter alle Kunstens Regler for hurtig Afkøling,
som ovenfor omtalt, og det vil kunne have <sp>stor
Betydning for Bærfrugthandelen</sp>,
idet saadan letfordærvelig Frugt, ved blot at
afkøles i nogle Timer inden Forsendelsen, vil naa
frem til Markedet i bedre Stand, end om den
forsendes i friskplukket Tilstand. <sp>Afkøling af
Frugten, før Torvevognen læsses,
vilde betyde et stort Fremskridt</sp>.
M. G.
</chapter>

<chapter name="Frugtpakning og Forsendelse">
<b>Frugtpakning og Forsendelse.</b> En omhyggelig
og formaalstjenlig Emballering af den Frugt, der
skal forsendes, er den første Betingelse for, at den
kommer frem i god Stand, — een god Grund for
at vise dette Spørgsmaal den allerstørste
Opmærksomhed; men der er flere: Frugt, som er vel
pakket i en net og praktisk Emballage, er let at sælge
til bedre Pris end skødesløst pakket Frugt, og
skal vor Frugt kunne klare sig i Konkurrencen
med den importerede, maa den behandles lige saa
ffodt som denne, og der maa indføres
<sp>Standard-Typer paa Emballage</sp> for de forskellige
Arter (event. Sorter) i Stedet for de mangfoldige
mere eller mindre brugelige Former, som nu
benyttes. En saadan Standardisering vil gennem
<sp>Massefremstilling af Emballage</sp>
bidrage til, at Prisen bringes ned, hvilket atter vil
fremme den udelukkende Brug af ny, ren
Emballage. Samtidig med Standard-Emballagetyper maa
der indføres <sp>ensartede Regler for
Sorteringen</sp> af de forskellige Arter og Sorter, og
Sorteringerne maa have <sp>ensartede
Betegnelser</sp> saaledes, at man af Emballagens
Mærkning kan se, hvad den indeholder, uden at en
Kontrol ved Købet er nødvendig. En saadan Reform
kan gennemføres ad to Veje: 1. Der maa
vedtages <sp>Love for Handelen med Frugt</sp> og
ansættes Inspektører, som kontrollerer, at Loven
efterkommes, eller 2. <sp>Frugthandelen maa
organiseres</sp>, og Organisationerne indføre
Standard-Emballering med tilhørende Kontrol og
Garanti. Det sidste vil være at foretrække; men for
øvrigt praktiseres begge Metoder den Dag i Dag i
de store oversøiske Frugtlande. Af disse kan vi
lære at behandle Frugten, og navnlig er deres
Pakning af Kærnefrugt gennem mange Aars Erfaring
nu naaet til en saa høj Grad af Fuldkommenhed,
at vi har en vis Garanti for ikke at gribe meget
fejl ved at efterligne og tillempe de
<sp>amerikanske Emballagetyper og Metoder</sp> for
vore Forhold. <sp>De er indarbejdede paa
Verdensmarkedet</sp>, og de fleste
Indvendinger imod dem bunder i Ukendskab til Sagen. I
<sp>Norge</sp> gaar de amerikanske Metoder sin
Sejrsgang, og Danmark vil komme til at følge, hvis
Frugtavlen skal kunne klare sig i Konkurrencen.
— man maa angribe Fjenden i hans eget Land!

Til Æbler bør kun benyttes 2, højst 3
Emballagetyper: 1. <sp>Kasser</sp>, som anvendes til al
første Klasses Frugt, som kan betale en god
Pakning. Den bedste Kasse for vore Forhold maaler
indvendig: 51 X 28 X 25 1/2 cm, henholdsvis
Længde, Bredde og Højde, og rummer 19-23 kg Frugt,
det samme som de amerikanske. Kassens Vægt er
c. 4 kg. Den er helt tæt, med Endestykker 15 mm
tykke, Siderne 10 mm, Laag og Bund 6 mm, og
disse sidste paasømmes med Revler, da ellers
Sømmene vil flække det tynde Træ, som maa være
nogenlunde knastfrit. <sp>Pakningen i Kasserne</sp>
maa foregaa efter ganske bestemte Metoder, som
kortelig skal omtales, men som ellers kun kan
læres ved Øvelse. Man kan ved Benyttelsen af
den rette Metode pakke en hvilken som helst
Frugtsort og Størrelse saaledes, at Kassen bliver
nøjagtig saa fuld, som den hør være (se Fig. 1).
De nu anvendte Metoder er alle efter
<sp>Forbundtsystemet</sp>, som har gjort alle andre overflødige.
Efter dette System lægges al Frugten i
gennemført Forbundt, hvorved aldrig en Frugt kommer
til at ligge direkte ovenpaa en anden, ligegyldig
hvordan Kassen vendes. Derved bliver hele
Pakningen elastisk, og et Tryk paa eet Sted vil
fordele sig i mange Berøringspunkter mellem
Frugterne. Trykpletter bliver derfor minimale, skønt
Kassen ved Lukningen bliver udsat for et vist
Pres. Alt blødt Materiale som Træuld og lign. er
banlyst, det gælder tværtimod om, at <sp>Frugten
pakkes fast</sp> og bliver i sit Leje, for ikke at
rystes rundt og faa Stedpletter. Kassen fores gerne
med et Lag Papir, og mod Bund og Laag kan
lægges et Lag Bølgepap, som holder øverste og
nederste Frugtlag i Leje. Hertil hjælper ogsaa
Udhvælvningen af Bund og Laag, som retter sig ud,
efterhaanden som Frugten svinder, — deri ligger
Udhvælvningens Betydning.

Grundlaget for Pakningen er en <sp>meget
omhyggelig Sortering</sp>. At ikke fejlfri Frugt
frasorteres er en Selvfølge, og Resten sorteres
meget nøjagtigt efter Størrelse. Frugten i en Kasse
bør ikke variere mere end 1/2 cm i Diameter, da
den ellers ikke kan pakkes ordentligt.

Alt efter Frugtens Størrelse pakkes i 3, 4, 5
eller 7 Rækker paa langs i Kassen (se Fig. 2). De
middelstore Frugter, som gaar i 5 Rækker (3-2

<img>Fig. 1. Færdigpakket Kasse med Æbler.
Bemærk: Højden og Revlerne under Kassen.</img>

<img>Fig. 2. Forskellige Æblestørrelser pakket
paa forskellig Maade i Forbundtsystem.</img>
System) er absolut bedst at pakke. 3, 4 eller 5
Rækker giver et tilsvarende Antal Lag i Kassen;
saa denne ser ens ud, hvor den end aabnes. Man
kan da let ved at tælle øverste Lag udregne
Antallet af Frugter i Kassen, som kan variere fra
34 til over 300 Stk.

<sp>Al Kassefrugt bør svøbes
enkeltvis i Papir</sp>, hvortil <sp>Silkekardus</sp> er
udmærket. Det skæres i Kvadrat 25 X 25 cm til alle
Middelstørrelser, 30 X 30 cm til særlig stor og
22 X 22 til særlig lille Frugt. Svøbet er ikke at
betragte som en Luksus, men en Nødvendighed,
idet det beskytter Frugten mod mindre Stød og
Tryk, mod Støv, mod Infektion fra angrebne
Nabofrugter, mod Temperatursvingninger og mod
Fordampning, som betyder Vægttab. Endelig er
Svøbet absolut nødvendigt for Pakningen, da det
holder Frugten i Leje, ellers glider den og drejer
sig, saa snart Huden er lidt fedtet. Svøbet kan
benyttes til Reklame ved Paatrykning af
Firmamærke og lign. For at kunne udføre Svøbningen
hurtigt, maa man lære sig et bestemt Greb, og der
er da ikke noget i Vejen for at svøbe og pakke
15,000 Frugter om Dagen. Svøbet maa slutte glat
om Frugten, idet dets Spidser helst samles om
Stilken. Naar Kassen er færdigpakket, paasættes
Laaget ved Hjælp af en dertil konstrueret Presse,
og Kasserne stables paa Siden af Hensyn til
Udhvælvningen.

2. <sp>Fustager eller Tønder</sp>, som kan
anvendes til den billigere Frugt, kan være af
forskellige Dimensioner. De amerikanske rummer 3
Gange saa meget som Kassen; men en lidt mindre
Tønde, omtrent som Cement- eller
Norgessalpetertønder, kan være lige saa praktisk.

<sp>Tøndepakningen</sp> er ikke saa ideel for
Frugten som Kassepakning; men den er billigere
at udføre, idet Frugten ikke nødvendigvis skal
sorteres saa skarpt, men f. Eks. kun i 3 Størrelser,
den skal ikke svøbes, og ikke lægges i bestemte
Systemer. Tønden pakkes altid fra Laaget, idet
Bunden tages ud. Laaget dækkes med en
cirkelformet Papirskive, eventuelt med Reklame og
Udhugninger, og over denne en Skive Bølgepap. Det
første Lag Frugter (»Spejllaget«) arrangeres smukt
i Cirkler med Stilken mod Laaget. Er Stilken for
lang, maa den klippes af. Næste Lag arrangeres
saa dets Frugter kan ses gennem Mellemrummene
i første Lag, naar Fustagen aabnes. Disse to Lag
bør repræsentere Gennemsnitssortering af Frugten i
Fustagen. Ovenpaa disse to Lag hældes Frugten
lempeligt i, og naar Fustagen er c. trediedels fuld,
kan man begynde at ryste lidt, for at Frugten skal
falde i Leje. Naar Fustagen er omtrent fuld,
arrangeres Frugten, saa Overfladen bliver saa jævn
som muligt og rager en Smule over Tøndens Rand,
der lægges en Skive Bølgepap paa, og Laaget
presses i. Derefter vendes Fustagen, og Laaget mærkes
»Op«.

3. <sp>Vidiekurve</sp>, helst runde, som de f. Eks.
benyttes meget i England, er meget anvendelige;
men de maa rimeligvis, ligesom vel ogsaa
Fustagerne, af Prishensyn beregnes paa at kunne
benyttes flere Gange. En Størrelse af samme
Rumfang som Kassen bør foretrækkes. Kurven maa
fores med et Lag Bølgepap eller glat, sejgt Karton,
saavel mod Bund og Laag som Sider. Frugten
arrangeres i Cirkler som Spejllaget i Fustagen; men
der maa pakkes helt igennem i Lag og helst i
Forbundt.

Til <sp>Pærer</sp> kan de samme Kasser eller Kurve
benyttes som til Æbler; men da der endnu ikke
er indarbejdet nogen bestemt Emballagetype for
Pærer paa Verdensmarkedet, og de meget let lader
sig pakke i andre Typer end de ovenfor omtalte,
er der maaske Grund til at søge indført en
<sp>speciel Pæreemballage</sp>, f. Eks. en noget
fladere Kasse end Æblekassen, men med samme
Flademaal. Da vil de samme Systemer for Pakning
kunne anvendes. Den runde Kurv er fortrinlig til
Pærepakning, ligesom den svenske »Pærekurv« er
meget anvendelig, naar den fores som ovenfor
nævnt. Større Emballage end til c. 20 kg, bør
aldrig benyttes til Pærer, hellere mindre.

Foruden disse nævnte Emballagetyper, kan man
selvfølgelig benytte andre til specielle Formaal, f.
Eks. til <sp>Luksusfrugt</sp>, som kan betale en
finere Emballage og mere end almindelig Omhu. Man
kan bruge farvet Silkepapir til Svøb, og Papiruld
eller Bomuld til Pakningen, eller Æskerne kan
være inddelte med Separatrum til hver Frugt. Kun
til fin Dessertfrugt vil saadan Emballering kunne
betale sig, særlig til <sp>Fersken</sp> og lign. Ogsaa
til <sp>Postforsendelse</sp> kan mindre
Emballagetyper finde Anvendelse.

Til al <sp>den blødkødede Frugt</sp> gælder det
særlig om ikke at vælge for store
Emballageenheder, navnlig bør de ikke være dybe, da i
saadanne Frugten i de underste Lag presses itu og
let gaar i Gæring. <sp>Emballageenhederne
burde ikke være større, end at de
kan gaa urørte til Forbrugeren</sp>, for
at al ødelæggende Omhældning kan undgaas.
Under Forsendelse samles de smaa Enheder i større
<sp>Tremmekasser</sp> eller lign. Til <sp>Blommer</sp>,
<sp>Kirsebær</sp>, <sp>Tomater</sp> og lign. anbefales en
Kurv som den i Fig. 3 afbildede, der har fast
Bund og Sider af lodrette Spaan. Disse Kurve kan
stables i 5-6 Lag uden at tage Skade. De dækkes
bedst med en Ramme, hvori er udspændt Osteklæde
af forskellig Farve, f. Eks. rødt til gule Kirsebær,

<img>Fig. 3. Den bedste Kurv til Stenfrugt og
lign. og Æsker til samme Brug.</img>
blaat til sorte o. s. v. Lige saa praktisk er den
paa samme Billede afbildede <sp>flade Æske</sp>, som
laves af 2 Stk. Spaan og til Forsendelse pakkes i
Tremmekasser. Noget andet Pakkemateriale end
Papir benyttes ikke.

<sp>Svedskeblommer</sp> kan sendes i flade
Trækasser, blot de ikke er for modne. Selv Blommer
og eventuelt ogsaa Kirsebær kan det betale sig at
sortere i flere Størrelser og pakke dem i Rækker
og Lag, som Fig. viser. De samme to
Emballagetyper kan benyttes til den faste Bærfrugt: <sp>Ribs</sp>,
<sp>Solbær</sp> og <sp>Stikkelsbær</sp>, medens den
blødere som <sp>Jordbær</sp>, <sp>Brombær</sp> og
<sp>Desserthindbær</sp> kun bør forsendes i <sp>1/2 kg
Æsker</sp> af Spaan eller Karton (se Fig. 5). Mellem
Lagene i Transportkassen lægges lette
Tremmemellemlæg.

<sp>Saftfrugt</sp> (Hindbær) maa forsendes i tætte
Spande eller Fade.

<sp>Druer</sp> pakkes i flade Æsker eller Kurve med
eet Lag. Som Pakkemateriale kan benyttes
Papiruld, Bomuld, Korksmuld eller Risskaller, som
rystes godt ind imellem Druerne.

<sp>Mærkningen af Emballagen</sp> spiller en
meget stor Rolle, idet Købere altid er tilbøjelige
til at dømme fra det ydre til Indholdet.

Et iøjnefaldende men <sp>net og tiltalende
Varemærke</sp> har sin store Betydning. Desuden
bør Plakaten eller Mærket indeholde alle ønskelige
Oplysninger som: <sp>Sortens Navn</sp>, <sp>Kvalitet
som Bord- eller Husholdningsfrugt</sp>,
<sp>Brugbarhedstiden</sp>, <sp>Sorteringsgrad</sp>
(Ekstra, I eller II Sortering),
<sp>Størrelsebetegnelse</sp> (denne bliver for Æbler og Pærer i
Kasser Antallet af Frugter i Kassen, for Blommer
kan man angive Antallet af Frugter pr. kg), samt
endelig <sp>Pakkerens Navn eller Nr.</sp> — for
Kontrollens Skyld.

At opgive Vægtindhold — brutto eller netto —
er upraktisk, særlig for den Frugts Vedkommende,
som skal opbevares en Tid i Emballagen. Naar
blot ensartede Emballagetyper indføres, vil Folk
meget snart holde op med at spørge efter Vægten;
men der forlanges: 1 Kasse eller Fustage Æbler,
1 Kurv Blommer, 1 Æske Jordbær o. s. v. Saavel
Avlere som Grossister, Detailhandlere og
Forbrugere burde være lige interesserede i, at en saadan
Reform gennemføres.
M. G.

<img>Fig. 4. Tilvenstre: Ideel Bærfrugtemballage. Tilhøjre: Alm. brugte, men uheldige Frugtkurve.</img>

<img>Fig. 5. En god Papæske til
Bærfrugtforsendelse.</img>
</chapter>

<chapter name="Frugtplukker">
<b>Frugtplukker</b> se <sp>Frugthøst</sp>.
</chapter>

<chapter name="Frugtpresse">
<b>Frugtpresse</b> se
<sp>Konserveringsmaskiner</sp>.
</chapter>

<chapter name="Frugtsaft">
<b>Frugtsaft</b> se under <sp>Syltning</sp>.
</chapter>

<chapter name="Frugts Anvendelse.">
<b>Frugts Anvendelse.</b> Frugt anvendes dels i raa
Tilstand, dels tilberedt som Frugtsuppe, -grød,
-kage, -pie, -kompot, -drikke o. s. v.
Tilberedningen skal være saa enkel som vel muligt. Ved
for lang Kogningstid taber Frugten i Udseende og
i aromatisk Smag, den maa heller ikke koges i
Jærngryde eller i en Gryde med revnet Emaille,
da Frugtsyren har Tilbøjelighed til at indgaa
Forbindelse med Jærn og danne Jærnforbindelser, der
kan ødelægge Frugtsmagen og farve Frugten mørk.
Kogning af Frugt foregaar bedst i Dampgryde eller
i Vandbad. Krydderier og andre Bestanddele, der
kan forrykke Frugtens karakteristiske Smag,
undgaas saa vidt muligt ved Tilberedningen. Ved at
blande forskellige Frugter sammen, opnaas ofte god
Virkning, ligeledes ved at blande søde og sure
Frugter. Som Kompot er Frugt særlig
hensigtsmæssig, bruges som saadan til Dessert, Mellemret
eller spist til Smørrebrød. Skal dertil ikke jævnes,
men tilsættes rigeligt Vand og saa meget Sukker,
at Frugtsmagen bliver fremtrædende. Tarveligt
Sukker forsimpler Frugtsmagen. Spises med Ske
af smaa Skaale eller Tallerkener. Kompot koges
udmærket i en tætlukket Lerskaal i Ovnen. Bløde
Frugter, Jordbær og Ribs f. Eks., giver den fineste
Kompot ved blot at neddrysses med Sukker — c.
100 g til 500 g Frugt — saa længe, at Frugten
har saftet sig og er gennenitrængt af Sukkeret. Af
en Blanding af forskellige neddryssede Frugter,
som f. Eks. Ribs, Hindbær, Brombær, ituskaarne
Blommer, Melon, Æbler, Pærer, Vindruer, syltede
Kvæder, Paradisæbler, serveret stærkt afkølet eller
paa Is, faas en overordentlig velsmagende Kompot.
Kogt Frugt, bl. a. i Form af jævnet Kompot, spist
sammen med Grød, kogt i Vand, afgiver et
særdeles letfordøjeligt Maaltid, praktisk som Morgen-
eller Frokostret. Ogsaa som Marmelade eller
Frugtsmør (se d. A.), brugt til Paalæg eller som Smør
paa Brød, er Frugt hensigtsmæssig. Frugt er som
Følge af sin forfriskende Smag og Aroma et af
vore bedste Nydelsesmidler, virker læskende paa
Grund af sit store Vandindhold og mindsker
Trangen til stærke Drikke. Bør anvendes af diætetiske
og økonomiske Grunde daglig, helst ved hvert
Maaltid.
M. L.

Frugts kemiske Sammensætning. (Efter König).
<table>
<td><td c>% fri Syre.<td c>% Sukker.<td c>% andre<br>kvælstoffri Stoffer.<td c>% kvælstovholdige<br>Stoffer.<td c>% Cellulose.<td c>% Aske.<td c>% Vand.
<td>Æble<td c>0.6<td c>7.7<td c>5.4<td c>0.4<td c>2.0<td c>0.3<td c>83.6
<td>Pære<td c>0.1<td c>8.2<td c>3.6<td c>0.4<td c>4.3<td c>0.3<td c>83.1
<td>Blomme<td c>1.1<td c>3.6<td c>5.1<td c>0.4<td c>4.3<td c>0.6<td c>84.9
<td>Abrikos<td c>0.8<td c>4.7<td c>6.8<td c>0.5<td c>5.2<td c>0.8<td c>81.2
<td>Kirsebær<td c>0.7<td c>10.2<td c>1.5<td c>0.6<td c>6.0<td c>0.7<td c>80.3
<td>Jordbær<td c>0.7<td c>6.3<td c>1.1<td c>1.1<td c>2.3<td c>0.8<td c>87.7
<td>Ribs<td c>1.6<td c>6.4<td c>1.4<td c>0.5<td c>4.6<td c>0.7<td c>84.8
<td>Hindbær<td c>1.0<td c>4.0<td c>1.9<td c>0.5<td c>5.9<td c>0.5<td c>86.2
<td>Brombær<td c>0.9<td c>4.4<td c>2.0<td c>0.5<td c>5.2<td c>0.5<td c>86.5
<td>Stikkelsbær<td c>1.4<td c>7.0<td c>1.4<td c>0.5<td c>3.5<td c>0.4<td c>85.8
</table>

Næringsstofferne i Frugt findes hovedsagelig som
Drue- og Frugtsukker, der er de lettest fordøjelige
af alle Sukkerarter. Frugt — især umoden —
indeholder desuden en Del andre Kulhydrater,
deriblandt det gelédannende Pektinstof, som særlig
fremkommer i umodne Stikkelsbær og Æbler, men
ogsaa i større Mængde i modne Ribs og Solbær,
hvorfor disse Frugter fortrinsvis bruges til
Fremstilling af Gelé (se d. A.). De forskellige
Frugtsorter er desuden rige paa Syrer. De oftest
forekommende Syrer er Citron- og Æblesyre, men der
findes ogsaa Vinsyre i enkelte Frugter, f. Eks. i
Vindruer og Hyldebær, og Garvesyre i Blaabær.
Citronsyre findes sammen med Æblesyre i
Stikkelsbær, Ribs, Solbær, Hindbær og Jordbær. Derimod
indeholder Kærne- og Stenfrugt nærmest Æblesyre.
De fri Syrer, flygtige Olier og sammensatte Ætere
giver Frugten dens ejendommelige Smag og
Vellugt. De kvælstof holdige Stoffer i Frugt betyder
som Næringsstoffer ikke meget. Ved Opvarmning
koagulerer Æggehvidestofferne og kommer ved
Kogning frem som »Skum«. Frugtens kemiske
Sammensætning er meget varierende.
Efterhaanden som Frugten udvikles og modnes, stiger
Sukkermængdeu, hvorimod Stivelse- og Syreindholdet
formindskes.
M. L.
</chapter>

<chapter name="Frugtskimmel">
<b>Frugtskimmel</b> se <sp>Kærnefrugtskimmel</sp>
og <sp>Stenirugtskimmel</sp>.
</chapter>

<chapter name="Frugtskrællemaskiner">
<b>Frugtskrællemaskiner</b> se
<sp>Konserveringsmaskiner</sp>.
</chapter>

<chapter name="Frugtsmør">
<b>Frugtsmør</b> se <sp>Frugtmos</sp>.
</chapter>

<chapter name="Frugt og Grønsagers Tørring">
<b>Frugt og Grønsagers Tørring</b> se <sp>Tørring af
F.</sp> og <sp>G.</sp>
</chapter>

<chapter name="Frugttræbladhveps">
<b>Frugttræbladhveps</b> (Eriocampoides limacina Retz.)
fruktbladstekeln (s.) er et ikke sjældent
Skadedyr paa Pære og Kirsebær; forekommer desuden
paa Hvidtjørn, Seljerøn, Æble m. m. Larven, som
bliver c. 9 mm lang, er gul, men dækket af et
kulsort, glinsende Slim, hvorved den ligner en lille
Snegl. Den afgnaver Overhuden og underliggende
løse Væv paa Bladene, saa at disse bliver
skeletterede. Dens egentlige Skade indtræffer paa
Eftersommeren, og et Angreb kan da blive saa stærkt,
at Træet hurtigt fælder sine Blade, hvilket
naturligvis indvirker skadeligt paa Skuddenes
Modning. Bekæmpes ved Arseniksnrøjtning.
A. T.

<img>Frugttræbladhveps (forstørret) og et Blad
med Larver.</img>
</chapter>

<chapter name="Frugttræers Beskæring">
<b>Frugttræers Beskæring</b> se <sp>Beskæring</sp> samt
<sp>Frugttræformers Tildannelse og
senere Beskæring</sp>.
</chapter>

<chapter name="Frugttræets forskellige Organer">
<b>Frugttræets forskellige Organer.</b> <sp>Stammen</sp>
er Hovedaksen. Hos Træer, der er forædlede ved
Jorden, er den ved Podningen opelskede
<sp>Sidegren</sp> traadt i den oprindelige Stammes Sted.
<sp>Grene</sp>. De fra Stammen udgaaende Organer er
Grene af første Orden, de fra disse udgaaende er
Grene af anden Orden o. s. v. (Frugtgrenene lades
her ude af Betragtning). Stamme og Grene
kaldes Frugttræets <sp>Stillads</sp>, der skal give Plads
til og bære Frugtgrenene. Stilladset hos f. Eks. en
regelret Pyramide bestaar kun af Grene af første
Orden; her er Forgreningen meget simplificeret,
hvilket i og for sig skulde synes økonomisk.

<sp>Trægren</sp> er undertiden Udtryk for
Stilladsgren. <sp>Ledegrene</sp> er de yderste Grene, der
tjener til videre Udvikling af Stilladset, til
Forlængelse af de enkelte Partier. <sp>Kvist</sp> er
Benævnelsen paa Skuddet efter Løvfald og indtil
Løvspring. Her kan altsaa være Tale om
<sp>Ledekvist</sp> og <sp>Sidekvist</sp> samt <sp>Hovedkvist</sp>
og <sp>Bikvist;</sp> det sidste Udtryk anvendes om en
fra selve Kvisten udgaaende Sidekvist. <sp>Skud</sp>
er det af Bladknoppen i Sommerens Løb udviklede
Organ, og det benævnes saaledes indtil Løvfaldet,
da Kvisttilstanden indtræder. <sp>Biskud</sp> er de
oaa Skuddet samme Sommer udviklede Sideskud.
<sp>Vanskud</sp> er overfrodige Skud, der fremkommer
paa ældre Grene, ofte i Bøjninger eller efter stærk
Beskæring og da navnlig omkring Saaret, begge
Steder paa Grund af rigelig Tilstrømning af Saft.
I Almindelighed er Vanskud (»Saftrøvere«)
ubelejlige og fjernes derfor ved Fremkomsten eller
senest næste Vinter ved Dødsnit. Under visse
Forhold kan de imidlertid tages i Brug. Man kan
saaledes ved Hjælp af dem udfylde aabne Partier,
og man kan skære tilbage til dem ved Foryngelse
af ældre Træer, i hvilket sidste Tilfælde de straks
vil lede Saften og danne Grundlaget for den ny
Krone.

<sp>Knopper</sp> er Bladknopper og Blomsterknopper.
<sp>Bladknopper</sp> er Endeknop og Sideknopper.
Endeknoppen, der i øvrigt ogsaa fremkommer i et
Bladhjørne, er gunstigst stillet for Saftløbet.
Sideknopperne er des kraftigere, jo nærmere de sidder
Endeknoppen, uagtet de her siddende er de sidst
dannede; Bladene har nemlig her været størst og
følgelig kunnet paavirke de i deres Bladhjørner
siddende Knopper. Jo mere vandret Kvisten er stillet,
des mindre er imidlertid Forskellen. Det hele har
sin Forklaring i, at Saften er mest tilbøjelig til at
gaa opad i lodret Retning. Naar man vedblivende
holder et Skud nedadbøjet med Spidsen, vil Bladene
med deres Knopper udvikles kraftigst paa det
Parti, der befinder sig højest. De nederste, de nede
i Knopskælregionen værende Knopper, er meget
svagt udviklede, da de ikke, saaledes som de
andre Knopper, har Blade til at meddele sig Næring.
Man kalder dem <sp>Sovende Knopper</sp>.
Udtrykket er betegnende, thi de vedbliver at leve i
en Række Aar uden at komme til Udvikling. De
vokser vel Aar for Aar og vedbliver at holde sig
paa Overfladen; hvis de ikke voksede, vilde de
nemlig blive overvoksede af Barken. Man kan
ved Tilbageskæring af Grenen tvinge disse
Knopper til at bryde ved Hjælp af den Saftstrømning,
der da vil finde Sted. — <sp>Biknopper</sp> er
Benævnelsen fortrinsvis paa de (i Reglen 2) smaa
Knopper, der, især hos Blomme og Pære, sidder
ved Grunden af en Bladknop eller en Bikvist. —
<sp>Blomsterknopper</sp> er ved deres butte Form
let kendelige fra Bladknopper, men de er i øvrigt
forskellige hos de forskellige Frugttræarter og
Sorter. De er hos Æble og Pære blandede, d. v. s.,
der udfolder sig nogle Blade samtidig med
Blomsterstanden; undtagelsesvis udvikles der længere
Skud. Blomsterknopperne fremkommer hos
Kærnefrugttræerne normalt paa Dværggrenene, naar
disse har opnaaet en vis Alder, der beror paa
Udviklingen af den Knop, hvorfra Dværggrenen har
sit Udspring. Kærnefrugterne udvikler
undtagelsesvis, Stenfrugterne derimod normalt,
Blomsterknopper- paa de langledede Skud foruden paa
Dværggrene. Som Blomsterknopper eller Frugtknopper
betegnes ikke alene de Knopper, der giver Blomst
næste Foraar, men ogsaa de — langt mindre
karakteristiske — som udvikler et meget forkortet
Skud, der i Løbet af Sommeren vil afslutte sin
Vækst med en Blomsterknop, altsaa en Dværggren.
Den Hurtighed, hvormed der udvikles
Blomsterknopper, afhænger af Træets Vækst; jo kraftigere
denne er, des langsommere udvikles Knopperne.

Frugtgrene, Frugtsporer, Buketgrene o. s. v.
udgør Frugttræets <sp>Besætning</sp> og omtales under
de forskellige Frugtarter.
J. J.
</chapter>

<chapter name="Frugttræformers Tildannelse og senere Beskæring">
<b>Frugttræformers Tildannelse og senere
Beskæring.</b> Frugttræerne dyrkes i I) naturlig Størrelse
og Form, II) naturlig Form i indskrænket
Størrelse (Dværgtræer) og III) kunstige Former. Der
skal her forudskikkes den Bemærkning, at naar
der som Udgangspunkt tales om en enaarig
Forædling eller Stamme, saa kan denne dog godt
være toaarig; hvis den enaarige Stamme nemlig
ikke er saa høj og tyk, som nødvendig til navnlig
stammede Krontræer, bør den staa urørt et Aar.
En lidt for kort, men ellers sund Stamme vil da i
de fleste Tilfælde blive tjenlig. Hvis
Endeknoppen dør bort eller giver et svagt Skud, saa
vælges til Forlængelse det kraftigste af de Skud, der
udvikler sig umiddelbart nedenfor, saaledes som
omtalt for højstammede Træer.

<sp>Naturlig Størrelse og Form</sp>. Træet
faar Lov til at udvikle sig til sin fulde Størrelse
og i den Form, der er ejendommelig for det, selv
om den er uregelmæssig. Den Beskæring, der
foretages, dels i Planteskolen, dels i Løbet af de første
Aar efter Henplantningen paa det endelige
Voksested, gaar kun ud paa at grundlægge den for
hver Sort bedst egnede Form. Senere bestaar
Behandlingen alene i Udtynding af for tæt eller
uheldigt siddende Grene. Ved Behandling i Tide
undgaar man at tilføje Træet store Saar, hvilket
man vilde blive nødt til, naar man senere skulde
foretage Udtynding i for tætte Kroner. De Træer,
som tildannes og dyrkes paa denne Maade, kan
henføres til 2 Hovedformer, der benævnes:
<sp>Stammede Krontræer</sp> og <sp>Pyramidetræer</sp>.
— a. <sp>Stammede Krontræer</sp>. Den
kraftige, enaarige Stamme skæres om Foraaret
tilbage til 1 m, idet man som oftest alene bruger
<sp>halvstammede</sp> Træer. Af de øverste blandt
de Skud, der udvikler sig i Løbet af første
Sommer efter Beskæringen, vælges, naar de er c.
20 cm lange, 5-6, som er kraftige og sidder
ligeligt fordelte, og disse bliver da Grundlaget for
Kronen. Alle de øvrige Skud knibes over det 3.-4.
Blad; Biskud knibes over det nederste Blad. I
Løbet af Sommeren vil Stammen ved Hjælp af
disse saftledende og forarbejdende Skudpartier i
Reglen være bleven
tilstrækkelig tyk,
hvorfor de næste
Foraar fjernes ved
Dødsnit. Hvis en
Stamme endnu
skulde være for svag,
skærer man ikke
helt ind, men
efterlader en lille Stab,
hvorfra der da i
Sommerens Løb
udvikles Blade.
Stammerne renskæres i
Løbet af
Eftersommeren. Hos
Stenfrugter bør i alle
Tilfælde Stabbene
fjernes i Aug. og
ikke om Foraaret.
Hvis man planter
2aarige Træer (d. v.
s. Træer med
enaarige Kroner), paa
hvilke
Kviststumperne endnu sidder,
opsætter man at
bortskære disse til
Aaret efter. I
øvrigt maa man kunne
gaa ud fra, at
2aarige Træer, som
er tjenlige til
Omplantning, allerede
forrige
Eftersommer er blevne
rensede for Stabbene.
Hvad dernæst
Kronkvistene angaar, da
skæres disse tilbage
til 20-30 cm
Længde. Er alle
Kvistene svage, lades de
urørte; er de af
<sp>uens</sp> Udvikling, skæres de kraftige stærkere
tilbage end de svagere. Den eller de øverste, der
sidder gunstigst og i Reglen mest opret, skæres
stærkere tilbage end de nedre Kviste. Efter
Beskæringen vil Kvistene naa omtrent lige højt. I
Almindelighed skæres alle Kvistene over en Knop,
der vender udad (nedad). Hvor det gælder Træer
af Sorter med uregelmæssig Vækst og da især,
hvis der er udviklet flere end det nævnte Antal
Krongrene, vil det undertiden være rigtigt at
skære den øverste Kvist bort; der skæres altsaa
helt ned over den næstøverste. Hos Sorter med
saadanne uregelmæsige, ofte flade Kroner, kan man
efterhaanden træffe paa hængende Grene og Kviste;
disse skal skæres over en <sp>opad</sp> vendende Knop.
Saadanne Kroner bør efter Træets Henplantning
paa Blivestedet i særlig Grad hurtigt overlades til
at vokse efter deres Natur uden nogen tvingende
Beskæring af Hensyn til Form. Er Sorten af
pyramidal Vækst, skæres Topkvisten som paa
Pyramidetræer (se nedenfor), hvorved man straks
faar den lukkede (pyramidale) Kroneform (Fig.
1 B). Anden Sommer beholdes kun det yderste
Skud paa hver Gren, de andre knibes over 3 Blade
og fjernes senere, saaledes som omtalt for
Stammen. Hvis Træet tilfældigt kun har 3-4
Hovedgrene, beholdes 2 Skud paa hver. Om
Efteraaret vil Træet være tjenligt til Henplantning paa
Blivestedet; i øvrigt er det meget anbefaleligt at
plante Træer med enaarig Krone, hvis de er
<sp>kraftige</sp>. Naar det under Tildannelsen af
Træer forekommer, at flere Skud udgaar fra samme
Punkt (fra Biknopper), bibeholdes kun eet. Efter
Plantningen behandles Træet som omtalt S. 312.
Ved Tildannelsen af <sp>højstammede</sp> Træer —
med c. 2 m høj Stamme — gælder det især om,
at denne i tilstrækkelig Grad faar Tykkelsen med.
Hvis Spidsen er moden og brugbar, og Stammen
holder sig kraftig, sker der ingen Tilbageskæring
af denne førend det Foraar, Kronen skal dannes;
i modsat Fald vælges af de øvre Skud det, der
synes at blive kraftigst; de herover værende Skud
brækkes af, og Forlængelsesskuddet bindes til

<img>Fig. 1 A.
Krone af et 2aarigt Æbletræ
(Cellini). Ved Foraarsbeskæringen
skæres, som antydet ved de i omtrent
lige Højde anbragte Streger.
Kvisten a er svag og sidder desuden
lavest, altsaa ugunstigst for
Saftløbet; den beskæres ikke, for saavidt
Spidsen er moden, i modsat Fald
fjernes det umodne; c er den
kraftigste og gunstigst stillede samt
den mest oprette, hvorfor den
skæres stærkest tilbage. Hvis man vil
paavirke Træet af Hensyn til
Opnaaelse af den lukkede pyramidale
Kroneform, studses Topkvisten
mindre stærkt og over en mod
Centrum vendende Knop (ved f).
Sidekvistene kan i øvrigt skæres lidt
længere tilbage, end her vist.</img>

<img>Fig. 1 B. 3aarigt Æbletræ med lukket
Kronform, halvstammet.</img>
Stabben, der fjernes næste Foraar. Til
Forlængelsesskud vælges, saa vidt muligt, et, der udspringer
fra den Side, der er modsat den, hvorfra forrige
Aarsskud udgik. Sideskud knibes. — Til Sorter,
der ikke let vil udvikle Højstammer, benyttes et
Mellemled. Til Æbletræer forædles saaledes først
med f. Eks. Sorten <sp>Pippin Newton</sp>, hvori saa
den paagældende Sort forædles i Stammehøjde.
b) <sp>Pyramidetræer</sp>. Pyramideformen, der
egentlig er en Kegle, egner sig i særlig Grad for
en hel Del Pæresorter og nogle Blommesorter, der
af Naturen har en pyramideformet Vækst.
Stammen fortsættes helt igennem Træet og er i hele sin
Længde, med passende Mellemrum til alle Sider,
besat med Grene, der aftager regelmæssigt i
Længde opefter. Paa den kraftige, enaarige
Stamme vælges c. 50 cm fra Jorden den Knop, der
skal give den nederste Gren; derfra tælles 8-10
Knopper op, og af den 8., 9. eller 10. Knop
vælges til Forlængelse den, der sidder lige over
Grundstammen, altsaa modsat den Side paa denne,
hvorfra Forædlingen udspringer, og over denne Knop
skærer man. For saadanne Sorters Vedkommende,
der er utilbøjelige til at give oprette Skud, skæres
ikke lige over den valgte øverste Knop — her
foretages kun et kileformet Indsnit — men 15-20
cm højere, og til denne
Stab, paa hvilken
Knopperne skæres ud, bliver
Skuddet næste Sommer
bundet. Ved næste
Foraarsbeskæring fjernes
Stabben med et rent Snit
over
Forlængelseskvistens Udspring. (Hvis den
paagældende enaarige
Stamme i passende Højde
har udviklet Bikviste,
der er meget kraftige,
kan 5 af disse beholdes,
og Træet behandles da
som toaarigt. Det
forudsættes, at Topkvisten
er lang og kraftig nok.
Er Bikvistene ikke
tilstrækkeligt kraftige,
beskæres de ikke, og er
de af uens Udvikling,
skæres de meget kraftige
tilbage, medens de svage
lades urørte og desuden
muligvis fremhjælpes
ved Indsnit. Se
Beskæring af Frugttræer III B
2. I Tilfælde, hvor der
findes dels Bikviste, dels
Knopper, skæres
Kvistene ind paa Biknopperne;
disse fremhjælper man
da ved at foretage
Indsnit over dem. Træer,
paa hvilke Bikvistene skæres bort, maa helst
behandles meget tidligt om Foraaret, fordi de da
giver kraftigere Skud; naar man iagttager dette, kan
man dristigere skære svage Kviste ind paa
Biknopperne og fra disse fremtvinge meget kraftige Skud.
Der er dog i saa Henseende nogen Forskel hos de
forskellige Sorter). I Sommerens Løb vælges 5
Sideskud, som sidder passende fordelte, de øvrige
fjernes, naar de er 20 cm lange. Er der Forskel paa
Skuddene, beholdes de kraftigste forneden, de mindst
kraftige foroven; der beholdes dog ingen nedenfor
den til Stamme beregnede Højde. Bliver et eller
andet Skud for kraftigt i Forhold til de andre,
knibes det, naar det er blevet betydeligt længere,
end det efter Beskæring næste Foraar skal være.
Andet Foraar maales fra den øverste Sidekvist c. 60
cm, og af de øverste Knopper vælges til at give
Topskud den, der sidder modsat den, hvorover man
skar i Fjor. Sidekvistene skæres i Forhold til
deres Plads og Kraft. Er de, som de skal være,
hvilket vil sige, at de alle er kraftige og naar op i
omtrent samme Højde med deres Spids, skæres den
nederste tilbage til c. 2/3, den øverste til c. 1/3 af
den oprindelige Længde; de mellemliggende
skæres i Forhold hertil. De beskaarne Sidekviste vil
da naa op i omtrent lige Højde. Man skærer saa
vidt muligt over en udadvendende Knop. Er der
Forskel paa Kvistene, skæres de svage lidet eller
slet ikke samt fremhjælpes ved Længdesnit (se
»Beskæring af Frugttræer« III B 3), medens de, der
er for kraftige, skæres forholdsvis stærkt tilbage
(Fig. 2 A). Saafremt alle Sidekvistene er for svage
— den nederste ikke 50 cm lang og forholdsvis
tynd — og de derfor ikke tør anses for egnede til
at kunne vinde med, beskæres de ikke, kun

<img>Fig 2 A.
2aarigt Pæretræ (A. W. Moltke)
til Pyramide. Om Foraaret
skæres ved a, b, c, d, e, f.
Skuddene, der skal danne
næste Sæt Grene, skal udvikles
paa Stykket g-d. Hvis man vil
afsætte Stab til Opbinding af
Topskuddet, skærer man, ikke
ved d, men ved h; paa
Stykket d-h skæres saa Knopperne
ud.</img>

<img>Fig. 2 B. 4aarigt Dværgpæretræ, Pyramide.</img>
Topkvisten skæres da stærkt tilbage. Er Sidekvistene
normale, men Topkvisten for svag til sin
Bestemmelse, skæres den sidste ikke, medens Sidekvistene
skæres stærkt tilbage. Her bliver altsaa heller ikke
da lagt noget nyt Grensæt til. Toppen skal blot
forlænge sig og blive kraftig, for først næste
Foraar at blive skaaren tilbage. I Løbet af anden
Sommer vælges ligesom i den forrige 5 passende
fordelte Skud, Sideskuddene paa de fjorgamle Grene
knibes. Pyramiden (der i øvrigt udplantes som
2-, 3- eller 4-aarig) er nu 3-aarig. Den behandles
fremdeles som anført; ved fortsat Beskæring lader
man dog Sidegrenene efterhaanden forgrene sig
efter egen Drift, d. v. s. mere og mere, efterhaanden
som Omkredsen bliver større, og der bliver mere
Plads. Ledekvistene skæres hvert Foraar ned til
2/3 à 1/3 af deres oprindelige Længde — kortere
og kortere opefter —, indtil man efterhaanden helt
ophører med Beskæring og kun sørger for, at Træets
Grene ikke kommer til at sidde for tæt. — Ved
Tildannelsen gælder det om, at de nederste Grene
fra Begyndelsen af er tilstrækkeligt lange og
kraftige; er dette ikke Tilfældet, vil de Aar for Aar
svækkes mere og mere.

<sp>Naturlig Form i indskrænket
Størrelse</sp>. <sp>Alm. Dværgtræer</sp>. Den enaarige
Stamme skæres c. 50 cm over Forædlingsstedet.
Senere tildannes Kronen som Pyramide eller som
Kronen paa et stammet Træ, idet man i nogle Aar
om Foraaret skærer Ledekvistene tilbage til ca.
2/3 af deres Længde; de øverste Kviste i
Pyramiderne skæres dog noget mere tilbage. I øvrigt
indvirker man ikke i synderlig Grad paa Kronens
Form, men lader den blive den for hver enkelt
Sort naturligt egnede: Aaben, rund, pyramidal
(ofte afbrudt) samt buskformet, som er en for
adskillige Blomme- og nogle Æblesorter ret egnet
Dværgform.

<sp>Efter Udplantningen af naturligt
formede Træer</sp> paa det fremtidige
Voksested, kan følgende Beskæring anbefales: 1) Træer
paa <sp>Vildstamme, Æbletræer og de
fleste Pæretræer</sp>. Første Foraar, efter at
Træet er plantet, d. v. s. samtidig med eller kort
efter Plantningen, naar denne finder Sted om
Foraaret, behandles Kronen saaledes: De Kviste, der
skal danne Grundlaget for Kronen, skæres ikke
egentlig tilbage, kun hvis en eller anden af dem
er forholdsvis lang og kraftig, studses den noget.
Hvis alle Kvistene er meget lange, kan det —
især hvor Jorden er udsat for at blive tør —
ligeledes tilraades at studse dem lidt, f. Eks.
skære 10-15 cm bort af 60 cm lange eller
længere Kviste. Er der flere større Kviste end
nødvendigt, fjernes de ved Grunden (dette bør nu
være sket i Tide i Planteskolen). I den første
Sommer maa Træet ikke udvikle Frugt. Det
følgende Foraar skæres Krongrenene tilbage til 30
à 20 cm Længde; der maa i alle Tilfælde skæres
tilbage over Knopper, hvorfra der kan ventes
kraftige Skud, selv om de levnede Grenstykker
bliver ret korte. De efterfølgende Foraar skæres
Halvdelen à Trediedelen af Længden af de
<sp>kraftige</sp> Kviste, der efterhaanden er ordentlig Plads
til, og som skal danne Træets Ledegrene; de
øvrige Kviste fjernes i Regelen ved deres Udspring.
Her skal dog bemærkes: Hos meget tidligt
bærende Sorter kan der i ret unge Kroner danne sig
smaa, sikre Frugtgrene samtidig med Udvikling af
<sp>tilstrækkeligt kraftige Ledekviste</sp>
— enten efter Knibning af overflødige Skud for
at fremme Ledeskuddenes Vækst, eller uden at
Knibning har fundet Sted — i sidste Fald kan
Endeknoppen være Blomsterknop. Saadanne
Frugtgrene skæres ikke bort; kun hvis der over en
sikker Blomsterknop er udviklet en forholdsvis
kraftig Kvist, skæres denne tilbage lige over
Blomsterknoppen. Men —: Hovedsagen i Træets
allerførste Aar er, at det faar en Krone, der kan
danne et kraftigt Grundlag for Fremtiden.
Frugtgrene eller Frugter, der <sp>hemmer
Udviklingen af kraftige Ledegrene</sp>, maa derfor
fjernes. — Der lades hvert Aar et større og større
Stykke af Ledekvistene blive tilbage indenfor de
anførte Længder. Meget kraftige, øvre Kviste bør
skæres noget længere tilbage end nedre, mindre
kraftige; svage Kviste, som nødvendigvis maa
bibeholdes til Ledegrene, bør helt skaanes. Alt
dette dog uden en stadig pinlig Stræben efter at
støbe enhver Krone i symmetrisk Form. Kronen
bør, saa vidt muligt, i de første Aar tildannes i
lukket Form med gennemløbende Stamme og
tilstrækkelig Afstand mellem Grenene. Efter 3-4
Aars Forløb afbrydes den gennemløbende Stamme
derved, at Topkvisten skæres tilbage over den
øverste Sidekvist. Hvis et udplantet Træ (af
Sortsejendommelighed eller anden Grund) ikke viser
Tilbøjelighed til at give en kraftig, førende
Topgren, saa bør en saadan ikke fremtvinges; Kronen,
der da straks bliver mere aaben, rund eller flad,
beskæres saa i øvrigt efter de omtalte Regler.
Efter 2-4 Aars Forløb — alt efter Alder ved
Udplantningen, Kronform, Grenenes kortere og
tykkere eller længere og tyndere Beskaffenhed —
indskrænkes Beskæringen til Udtynding, saa at der
altid bliver passende Plads til Grenene, og
derved Adgang for Lys og Luft.
<sp>Stenfrugttræer</sp>. Hvis Kronkvistene er lange, skæres de
noget tilbage første Foraar efter Træets Plantning;
er de ikke særlig lange, lades de ubeskaarne.
Overflødige Kviste fjernes. Grunden til
Tilbageskæringen af lange Kviste er, at der ellers næste
Foraar ofte ikke vil være en Bladknop at skære
over højere oppe end ved Grenens Grund, idet
Bladknopperne enten vil være omdannede til
Blomsterknopper, event. smaa Frugtsporer, eller være
bortdøde, saaledes at man nødes til enten at lade
de for lange Grene beholde deres Længde og
Stilling eller at skære helt ind til deres Udspring
over de derværende Bladknopper. Fremtidig
foretages ikke nogen egentlig Beskæring, men kun
Udtynding og senere Foryngelse for Blommetræers
Vedkommende; Kirsebærtræer udtyndes ikke, og
Foryngelse vil der kun være Anledning til hos
Skyggemorel. 2) <sp>Dværgtræer</sp>. Pæretræer
tildannes — i alt Fald i de første Aar — altid i
Pyramideform eller lukket Kronform. Æbletræer
vil det for en Del Sorters Vedkommende være
naturligt at tildanne med buskformet Krone, altsaa
med saa mange ligeligt fordelte Krongrene, som
der efterhaanden er Plads til. De behandles i
øvrigt som Æble- og Pæretræer paa Vildstamme;
dog bør man vedblive nogle Aar længere at skære
de ledende Kviste tilbage om Foraaret — hvis
Træerne paa Grund af rigelig Frugtbarhed er ved
at standse i Væksten — for at fremtvinge ledende
Skud. Gødning maa da understøtte og skulde
egentlig nu overflødiggøre Beskæringen. Jo stærkere
Træet vokser, d. e. jo længere Skud det giver
under dertil i Forhold staaende ringere Frugtbarhed,
des mindre skæres efterhaanden af Ledekvistene
— og omvendt. Efter c. 3 Aars Forløb anbefales
det at anvende Augustbeskæring paa Træer, der
vokser yppigt, giver kraftige Ende- og Sideskud,
men ikke viser Tegn til Frugtbarhed. I
Begyndelsen af August skæres da tilbage over 4-5 vel
udviklede Blade de kraftige Sideskud, der ellers til
Foraaret vilde blive fjernede som overflødige til
Krongrene. Foraaret efter vil der kunne foreligge
3 Tilfælde: 1) Et Stykke Kvist med Knopper,
hvoraf een eller flere vil udvikle sig til
Blomsterknopper eller korte Frugtgrene. Ingen Beskæring.
2) Der kan fra den øverste Knop være udviklet en
noget svag Bikvist; denne skæres ned over
Udspringet. 3) Bikvisten eller Bikvistene kan
(hvilket dog er meget sjældent) være ret kraftige.
Hele Partiet skæres bort ved Grunden. Korte
Sideskud, der altsaa tidligt er standset i Væksten,
beskæres hverken i Eftersommeren eller Foraaret.
Beskæringen falder af sig selv bort, efterhaanden
som Træerne bliver frugtbare. Nødvendig
Udtynding af Grene og Frugt maa foretages.

Naar det i det foregaaende er tilraadet at vente
med den egentlige Tilbageskæring af Krongrenene
hos Æble- og Pæretræer til 2det Foraar, saa er
det, <sp>fordi</sp> denne Fremgangsmaade under saa godt
som alle Forhold giver sikkert Resultat for Træer,
der er eller dog nogenlunde er, som de skal være,
og <sp>fordi</sp> den første Beskæring derefter er saa
ligetil, og endelig <sp>fordi</sp> man fra Begyndelsen af
faar et solidere og mere ensartet Krone-Grundlag
at bygge paa. Dermed skal imidlertid ikke være
sagt, at der ikke i mange Tilfælde kan opnaas
godt Resultat af at skære Kronkvistene normalt
tilbage første Foraar efter Plantningen. At give
fuldt gyldige Regler for, naar denne
Fremgangsmaade bør foretrækkes, lader sig imidlertid ikke
gøre. Det har vist sig, at nogle Træer ikke har
givet blot nok saa svage Skud at bygge paa, og
at det saaledes har været nødvendigt at skære
yderligere tilbage, medens andre Træer har
udviklet gode Skud og derved faaet Forspring m. H. t.
Kroneudvikling og Frugtbarhed for de Træer, der
— under i øvrigt lige Forhold — først blev
skaarne tilbage 2det Foraar. Det er bl. a. forlængst, og
tilsyneladende med Rette, bleven fremhævet, at
Træer med svage Rødder altid bør beskæres
normalt i Kronerne første Foraar efter Plantningen;
men ved Siden af Eksempler, der støtter denne
Betragtning, foreligger der lige op til de sidste Aar
med deres tørre Somre Eksempler paa, at endogsaa
Pæretræer, paa hvilke Roden er skaaren ind til
faa cm lange Stabbe, og som beholdt Krongrenene
til 2det Foraar, er bleven bedre, end de ligeledes
rodstævnede Træer, der blev beskaarne paa
Kronkvistene første Foraar. — Medens, som ovenfor
berørt, Beskæringen første Gang vil være let og ens,
naar et Parti nyplantede Træer har staaet urørt
et Aar, vil der derimod kunne frembyde sig større
Vanskeligheder i det andet Foraar overfor Træer,
der er skaarne tilbage første Foraar, fordi der
nemlig kan foreligge følgende Tilfælde: 1)
Standsning eller meget korte Kviste med (eller blot)
Blomsterknopper, 2) uensartet Materiale, 3)
korte Kviste, der uden Beskæring vil kunne udvikle
sig til kraftige Grene, 4) ret kraftige Kviste,
der kan skæres tilbage.

Ovenfor blev nævnet Resultater hos Træer, der
var bleven stærkt rodstævnede ved Plantningen:
Den »Stringfellowske Methode« bestaar i, at
Rødderne paa Træet, der plantes, skæres ind til
ganske korte Stabbe, saaledes at Træet kan
plantes som en Stikling — i et Hul, frembragt ved en
spids Pæl. Fremgangsmaaden er ganske
forkastelig; Forsøg har vist, at den under
<sp>ualmindeligt gode</sp> Forhold foranledigede <sp>noget</sp>
daarligere Vækst end hos Træer, der beholdt deres
Rødder, og at den foranledigede, at der døde et ret
stort Antal af Træer, der var plantede paa ret god
Jord med Lerunderlag, men som ikke holdt den
Fugtighed, som den anden Jord.

Se i øvrigt under Foryngelse, Frugttrækroners
Udtynding samt de forskellige Frugttræarter.

<sp>Kunstige Former</sp>. Om de
Forholdsregler, der i mange Tilfælde er at iagttage ved
Tildannelsen af Former, henvises til Artiklen
»Beskæring« samt til de forskellige Frugttræarter.
Følgende Regler gælder for Tildannelse af
alle Formtræer: Alle Skud, der udvikles paa Stammen
nedenfor det Sted, hvor den første Forgrening skal

<img>Fig. 3.</img>
begynde, fjernes den første Sommer. Hvis
Skuddene af Hensyn til Styrkelse af Stammen blot
knibes, fjernes Resterne helt næste Foraar. Alle
de Skud, der kommer frem paa Grenene, knibes.
Formgrenene skal være de eneste Stilladsgrene og
maa derfor kun bære korte Frugtgrene. — Hos
kunstige Former vedbliver man ved Beskæring af
Toppen og, for de mindre Formers Vedkommende,
ogsaa af Roden at indvirke regulerende paa Træet
med den Form for Øje, der ønskes dannet og
bevaret. A. <sp>Fritstaaende</sp>.
<sp>Regelret Pyramide</sp> (Fig. 3) adskiller sig fra den omtalte
naturlige Pyramide derved, at dens Grene maa
1) kun bære Frugtgrene, 2) sidde i Etager med
passende Mellemrum mellem hver Etage, alm. 5
Grene i hver, 3) sidde saaledes, at den ene Etages
Grene sidder over og under Midten af de to
nærmeste Etagers Mellemrum. — B.
<sp>Espalierformer</sp>. Man søger saa simple Former som
muligt, dels for hurtigt at faa den paagældende
Flade dækket, dels fordi en tom Plads da lettest
kan blive udfyldt. Jo mere Hovedgrenene ledes i
lodret Retning, des simplere og mere anbefalelig
er Formen. Besætningen paa lodrette Grene er
ens stillet, medens den paa vandrette med Hensyn
til Safttilførsel er gunstigere stillet paa Oversiden
end paa Undersiden af Grenene. Beskæringen er
derfor vanskeligere hos de sidste end hos de
første. Af ovenanførte Grunde skal her kun omtales
et begrænset Udvalg blandt de bedste Former med
vandrette Grene. Førend Omtalen af Tildannelsen
af hver enkelt Form skal anføres nogle Regler,
som gælder for alle Espalierformer. Alle
Forlængelseskviste skæres, hvor ikke andet er anført,
saa vidt muligt over en fra Espaliervæggen
vendende Knop. Bikviste paa den enaarige Stamme
bør kun benyttes, saafremt de er kraftige, sidder
heldigt og let kan bringes i den ønskede Retning.
Biskud, der kommer frem paa
Forlængelsesskuddet, og som ikke kan ventes at blive
formaalstjenlige, knibes over mindst 8 Blade, hvorved
Biknopperne vil opnaa tilstrækkelig Kraft. Er Træet
espalieret til fast Væg, fjernes alle Skud, der
vender ind mod Væggen, og helst ogsaa saadanne,
som vender lige ud fra denne. Dette sidste
gælder især for Stenfrugter. Rodbeskæring vil for
mindre Former ofte være nedvendig. — a.
<sp>Snorformen</sp> er den simpleste Espalierform. Her er
kun een Stilladsgren, nemlig selve Stammen.
1. <sp>Lodret Snortræ</sp> (Fig. 4) benyttes til
Vægge, der er højere end 3 m. En enaarig Stamme
skæres c. 30 cm over Jorden; paa dette Stykke
skal der ikke udvikles Frugtgrene. Skuddet fra
den øverste Knop opbindes lodret i Sommerens Løb,
og næste Foraar indstudses Kvisten til 2/3-1/2 af
sin oprindelige Længde, alt efter Frodigheden og
Hensynet til at faa alle Knopper til at bryde. Om
Sommeren knibes alle Sideskud. Saaledes
vedbliver man Aar for Aar. Hvis et Træ ikke kan følge
med, søger man fra et af Nabotræerne at
fremtvinge et Sideskud, som afsuges paa det svage
Træ (Fig. 4 B). Dersom et Træ dør bort, søger
man ligeledes at frembringe en Sidegren fra et
Nabotræ eller fra begge (Fig. 4 A). Hvis man
foretrækker at udfylde et Hul ved Efterplantning,
maa man først udgrave et temmelig dybt og stort
Hul, hvorved Nabotræernes Rødder bliver
overskaarne, og derefter beklædes Hullets Vægge med
tynde Brædder for at forhindre andre Træers
Rødder fra at trænge ind og tage Næring fra det
nyplantede Træ. Alt for kraftigvoksende og
mindre villigt bærende Sorter kan hemmes noget i
Væksten, naar Træet plantes et lille Stykke fra
Espalieret, saaledes at det skraatstaaende nedre,
for Besætning nøgne Parti kommer til at danne
en Vinkel med det øvre lodrette Hovedparti. Dette
gælder ogsaa for U-Formerne. — 2. <sp>Skævt
Snortræ</sp> (Fig. 5) egner sig for Vægge ikke
over 2-3 m's Højde. Træerne holdes i en Vinkel
af 45°. Man kan tildanne Formen ad tre, noget
forskellige Veje. a) Den enaarige Stamme
plantes skævt og skæres Aaret efter c. 25 cm fra
Grunden over en Knop, der vender fra Væggen.
b) Stammen plantes lodret, skæres Aaret efter
over en Knop, der vender i den Retning, som
Skuddet skal have. c) Stammen skæres ikke
tilbage, men bøjes c. 25 cm over Jorden i Vinkelen.
I Sommerens Løb knibes alle Sideskud, og
Endeskuddet bindes op, noget mere lodret, end det
siden skal vokse; ved Foraarsbeskæringen giver

<img>Fig. 4.</img>

<img>Fig. 5.</img>
man Kvisten den rette Retning, samtidig med at
man skærer den passende tilbage. Hvis Kvisten
er moden og ikke over 60 cm lang, kan det være
formaalstjenligt at lade den urørt, men det
gælder selvfølgelig om at faa alle Knopperne til at
bryde. I Almindelighed (og især for Æblers
Vedkommende) vil en Tilbageskæring til 2/3 af den
oprindelige Længde være heldigst. Naar den
øvre Rand af Espalieret er naaet, kan Kvistene
afsuges paa hverandre. Dette kan navnlig tilraades,
naar der er plantet forskellige Sorter; de vil da
gensidig paavirke hverandre, saa at Frodigheden
bliver mere ensartet, end den muligvis hidtil har
været. Foroven holdes stadig Safttrækkere i
Form af Skud, der hvert Foraar skæres tilbage
paa een Knop. De trekantede, nøgne Vægpartier
ved begge Ender af Espalieret udfyldes med
Palmetter, den ene med skraa, den anden med
vandrette Grene, eller — i Stedet for sidstnævnte,
altsaa for det spidsvinklede Partis Vedkommende —
ved at lade det sidste Snortræ udvikle en vandret
Hovedgren med et Antal Sidegrene (Fig. 5). Hvis
man planter paa og med en Skraaning, maa
Træerne hælde fra Højden mod Lavningen. Planter
man paa vandret Terræn fra N. til S.,
maa Træerne hælde mod Syd, da den
nedadvendende Besætning ellers vil
være dobbelt uheldigt stillet ved at
komme yderligere i Skygge. — 3.
<sp>Vandrette Snortræer</sp> kan
være enarmede (Fig. 6) eller
toarmede (Fig. 7). a) <sp>Enarmede</sp>
Snortræer tildannes ved c. 45 cm over
Jorden at skære den enaarige Stamme
tilbage over en Knop, der vender til
den Side, til hvilken Skuddet skal
vokse. Den yderste Ende af Skuddet
bindes noget opad; næste Foraar
bindes Kvisten vandret, og Forlængelsesskuddet bindes
i Sommerens Løb opad. Saaledes bliver man
stadig ved; Endeskuddet faar derved den
fornødne Kraft til at beholde Overvægten, og
Sideskuddene bliver ikke for frodige. Disse sidste
knibes som sædvanligt, og af de
opadvendende Skud, der jo er langt gunstigere stillede
end de nedadvendende, vælges fortrinsvis
eller kun de svageste. Ved Foraarsbeskæringen
studses Ledekvistene ikke, medmindre de ender
med en Blomsterknop eller er umodne i Spidsen.
Fremkommer der nøgne Partier, foretages
Indsnit over Knopperne. Naar Ledegrenene naar
hverandre, afsuges de eller ledes videre langs en Traad,
der er udspændt i en Højde af 50 cm over den
første Traad, b) <sp>Toarmede</sp> Snortræer.
Stammen skæres c. 45 cm over Jorden over to Knopper,
der sidder saa nær hinanden og i øvrigt saa
hensigtssvarende som muligt. Saa snart de udviklede
Skud er lange nok dertil, bindes de vandret med
Undtagelse af den yderste Ende, der behandles
som omtalt for enarmede Snortræer. Naar Grenene
naar sammen, kan de afsuges eller føres forbi og
over hinanden, som omtalt for de enarmede
Snortræer. — b. <sp>Kandelaber eller U-Form</sp>.
Den simpleste er den 2-grenede Kandelaber
(enkelt U-Form, Fig. 8). Tildannelsen er i
Begyndelsen som omtalt for toarmede Snortræer, senere,
naar Grenene med en indbyrdes Afstand af c. 35
cm (for Stenfrugter helst større Afstand) er
ledede lodret op, behandles de som lodrette
Snortræer. Bøjningen af Skuddene foretages i Aug.,
naar de er kraftige, men dog endnu bøjelige og
bløde. Ved Tildannelsen af den 4-grenede
Kandelaber (dobbelt U-Form, Fig. 9) ledes de to
Sideskud vandret ud til c. 35 cm fra Stammen, fra
hvilket Punkt de bindes lodret. Næste Foraar
skæres Kvistene c. 25 cm over Bøjningen; fra
hver Kvist søger man at faa udviklet to Skud,
hvorefter Behandlingen er den samme som før
omtalt. — c. <sp>Palmetter</sp> kaldes Former, der har
en gennemløbende Stamme, hvorfra der med
Udspring i lige Højde og med den samme indbyrdes
Afstand udgaar Grene til begge Sider. De tildannes
med Sidegrenene dels i en Vinkel af 45° (Fig. 10),
dels vandrette (Fig. 11). Mellem Grenene maa der
paa alle Palmetter være en Afstand af c. 30 cm.
Palmetter kan anvendes til Vægge af forskellig
Højde. Ved Tildannelse af den førstnævnte Form,
der er den heldigste, skæres den enaarige
Stamme c. 40 cm fra Jorden over en Knop, der
nær ved sig har to til modsatte Sider vendende
Knopper, der skal give Sideskud. I Sommerens
Løb opbindes Skuddene; de to Sideskud i en lidt
mere lodret Stilling, end de senere skal indtage.
Næste Foraar skæres den lodrette Kvist tilbage til
en Længde, der svarer til Formaalet ɔ: den rette
Afstand mellem Sidegrenene. Sidekvistene
indstudses saa meget, at deres Ender efter Beskæringen
og Tilbindingen under den rigtige Vinkel naar
omtrent i Plan med Topkvistens Spids. Hvis nu
eller senere de underste Grene ikke naar over
det nævnte Plan, beskæres de ikke. Saafremt
enten et Sæt Sidegrene eller Topgrenen ikke er
lange eller kraftige nok, maa man det
paagældende Aar undlade at lægge nogen Etage til. Her
gælder i det hele taget, hvad der med
Hensyn til Tillæg af Grensæt er sagt under
Pyramide. Fremgangsmaaden ved Tildannelse af
Palmetter med vandrette Grene er i Begyndelsen
som ovenfor omtalt; Sidegrenene bindes senere
vandret ud. For de øvre Etagers Vedkommende
ledes Sideskuddene straks vandret; disse øvre Skud
vil blive kraftige nok. Det gælder her, som for
alle Træer med Forgrening, om at faa de nedre
Grene til at følge med, d. v. s., at de skal være de
største. De fremhjælpes ved Undladelse af
Beskæring samt ved Opbinding som omtalt for

<img>Fig. 6 og 7.</img>
vandrette Snortræer. Formen skal danne en Trekant,
som den punkterede Linie paa Fig. 11 viser.
Vokser Topskuddet om Sommeren alt for kraftigt,
kniber man det et passende Stykke over det Punkt,
til hvilket man næste Foraar vil skære tilbage.
De herved fremkommende Biskud knibes over et
Par Blade. Efter at Størrelsen er naaet, skæres
hvert Foraar tilbage over een Knop. Senere
foretages Tilbagesætning. — <sp>Verriers
Palmette</sp> eller Palmette-Kandelaber (Fig. 12) er en
Forening af almindelig Palmette og Kandelaber.
Sidegrenene ledes først vandret, siden lodret. For
saadanne Træers Vedkommende, som ikke skal have
synderlig Udstrækning i Bredden, sker
Tildannelsen med færre Grene i ulige eller lige Antal,
eftersom man bibeholder Stammeforlængelsen, som
ved alm. Palmette, eller man lader den dele sig i
U-Form. For meget brede Træers Vedkommende
kan der imidlertid ikke være noget Valg, da
Stammeforlængelsen stadig maa beholdes for
derfra at vinde det nødvendige Antal Sidegrene. Naar
Grenene er naaede til 30 cm under Væggens øvre
Rand, kan Kvistene bøjes hen til hverandre og
afsuges, eller de kan skæres tilbage, som omtalt
for Palmetter. Det er for Tildannelsen af denne
Form særlig nødvendigt at have Espalieret i
Forvejen. Fig. 13 A og B viser to saadanne
Espalierer, beregnede paa henholdsvis 6-grenede og
7-grenede Træer. Man bør ikke straks indrette
hele Espalieret, men udvide det efterhaanden;
man kan nemlig ikke aldeles nøjagtigt angive
Linien, hvori en fremtidig Etage kommer til at
udvikle sig. — d. <sp>Vifteformen</sp> (Fig. 14) er
den mindst unaturlige Espalierform, idet Træet
med Hensyn til Forgreninger indenfor det
Omraade, Fladen afgiver, nogenlunde faar Lov til at
følge sin Natur, dog med Undtagelse af en ved
Beskæring og Binding hemmet, lodret Vækst. Naar
en Gren dør, erstattes den lettere i Viften end i
nogen anden Form; af denne Grund anvendes den
fremfor andre Former til Stenfrugter; til
Abrikos anvendes udelukkende denne Form. Den
enaarige Stamme skæres saaledes, at man enten,
som ved Palmetter, faar et lodret og to
siderettede Skud som Grundlag for Forgreningerne, eller,
hvad der er simplere og maaske heldigere, man
begynder med to Skud, næste Aar tillægges fire
o. s. fr., idet Forgreningerne efterhaanden faar
Lov til at udvikle sig med passende Mellemrum;

<img>Fig. 8.</img>

<img>Fig. 9.</img>

<img>Fig. 10.</img>

<img>Fig. 11.</img>

<img>Fig. 12.</img>
Skud og Kviste bindes med en vis Regelmæssighed
opad og udad paa Espalierfladen. Man maa stadig
sørge for, at de øverste, mest lodret gaaende Grene
ikke bliver for kraftige i Forhold til de vandrette
eller omtrent vandrette nedre Partier; man bør
derfor — bl. a. under eventuel Udtynding —
forneden beholde de kraftigste, men i Toppen de
svageste Skud eller Kviste.

Efter Udplantning af tildannede Formtræer
skæres Ledekvistene c. 15 cm over det Sted, hvor
man vilde have skaaret, hvis Træet ikke var
bleven omplantet. Under gunstige Forhold vil der
allerede i Løbet af Forsommeren udvikles saa
kraftige Skud, at man kan skære tilbage over det,
der ønskes som Endeskud. (Hos Former, der skal
udvikle baade Topskud og tilpas siddende
Sideskud til ny Etage, vil Formaalet vanskeligst naas).
Hvis der ikke udvikles formaalstjenlige Skud —
eller, hvis man paa Grund af Forholdene har
indskrænket sig til at fjerne umodne Spidser eller at
indstudse en forholdsvis lang Kvist — maa der
næste Foraar skæres saa langt tilbage, som
nødvendigt.

I det første Aar efter Omplantningen maa der
ikke foretages Indsnit i Træet eller tvungen
Udbinding af dets Grene.
J. J.

<img>Fig. 13 A.</img>

<img>Fig. 13 B.</img>

<img>Fig. 14.</img>
</chapter>

<chapter name="Frugttræ-Grundstammer">
<b>Frugttræ-Grundstammer</b> se <sp>Grundstammer
til Frugttræer</sp>.
</chapter>

<chapter name="Frugttrækroners Udtynding">
<b>Frugttrækroners Udtynding,</b> <sp>Gallring</sp> (s.).
Træer i naturlig Størrelse og Form, der ikke er
Genstand for egentlig Beskæring ud over Dannelse
af Kronen, maa herefter dog ikke ganske
overlades til sig selv. Om Vinteren fjernes saadanne
Grene, som gnider paa andre, samt Grene, der har
taget en uheldig Retning. Disse to Ulemper er i
øvrigt ofte forbundne med hinanden. Hvis
Grenene sidder for tæt, skæres ud, saaledes at Lys
og Luft kan faa Adgang mellem alle Grenene.
Dette kaldes Udtynding. I ældre Kroner kan der
være tørre Partier; saadanne skæres bort. Naar
man er nødsaget til at fjerne større Grene, maa
man ved passende og rettidig Undersavning
undgaa Spaltning. Saarene skæres rene, i alt Fald i
Kanten (Bark- og Bastlaget), og bestryges med
Podevoks eller tyk Oliefarve. Paa store Saar kan
det være formaalstjenligt en Gang senere at forny
Oversmøringen med Oliefarve. Fra Partiet omkring
større Saar kommer der ofte en Del Vanskud;
disse fjernes ved Afbrækning i Sommerens Løb,
efterhaanden som de viser sig. Kirsebær, navnlig
søde, bør nødigt røres med Saven; skal der
imidlertid af en eller anden Grund fjernes Grene, gøres
dette ikke om Vinteren, men straks efter
Frugthøsten.
J. J.
</chapter>

<chapter name="Frugttræmiden">
<b>Frugttræmiden</b> se <sp>Spindemider</sp>.
</chapter>

<chapter name="Frugtudtynding">
<b>Frugtudtynding</b> se <sp>Beskæring af
Frugttræer</sp>.
</chapter>

<chapter name="Frugtvin">
<b>Frugtvin</b> er Frugtmost, der ved Alkoholgæring
og Lagring fremkommer som en Vin med et
forholdsvis lavt Alkoholindhold. Nordisk Frugtvin
produceres som Handelsvare paa Fabrikker, hvor
den fremstilles ved Hjælp af Maskiner til
Knusning, Presning, Filtrering, Aftapning og
Propning. Den har haft Vanskelighed ved at hævde
sig ved Siden af Druevinen, der nu engang har
vundet saa stor Udbredelse. Hjemmefremstilling
har været ret almindelig, men en ofte mangelfuld
Fremstilling og den voksende Interesse for at
udnytte Frugten som Næringsmiddel har bidraget
til, at Produktionen er gaaet tilbage. Frugtvin
har Lighed med Druevin, dog skorter det i Reglen
paa Buketstoffer, og Frugtvinen indeholder Æble-
og Citronsyre i Stedet for Vinsyre.
Buketstofferne i Frugtvinen kan dog øges ved et Tilskud
af vilde Frugter. Skovjordbær, Hindbær og
Solbær indblandes i Bærfrugter, Slaaen eller Kræge
i Blommer og Skovæbler eller Rønnebær i
Æbler og Pærer, der skal presses til Most. — Det er
forholdsvis let at fremstille Vin med højt
Alkoholindhold, da den kraftige Frugtmost ikke er
saa udsat for Sygdomme som den svage. Man
foretrækker dog i Reglen Vin med lavt
Alkoholindhold og den kan ogsaa blive vellykket, naar
man tilstræber at anvende en yderliggaaende
Renlighed ved Fremstillingen. Et Sukkerindhold i
Mosten af under 10 pCt. kan dog ikke tilraades.
Sukkeret spaltes under Gæringen til Alkohol og
Kulsyre, og denne sidste undviger i Luftform.

<table>
<td>10<td>pCt.<td>Sukker<td>giver<td r>5<td>pCt.<td>Alkohol
<td>20<td c>-<td c>—<td c>-<td r>10<td c>-<td c>-
<td>25<td c>-<td c>—<td c>-<td r>9<td c>-<td c>-
<td>40<td c>-<td c>—<td c>-<td r>3<td c>-<td c>-
<td>50<td c>-<td c>—<td c>-<td r>0<td c>-<td c>-
</table>
Som Tallene viser, faas det højeste
Alkoholindhold, naar Mosten holder 20 pCt. Sukker. Det
paalideligste Resultat opnaas ved at tilsætte
rendyrket Vingær, som faas f. Eks. fra Alfred
Jørgensens Gærfysiologiske Laboratorium, Kbhvn.
Champagne- og Rhinskvinsgær passer til Æble,
Rødvinsgær til Blaabær, Sherrygær til
Stikkelsbær og Portvinsgær til blandet Solbær- og Ribsvin.

<sp>Forgæring</sp>. Alkoholgærens Sporer
overvintrer i Jorden og kommer om Sommeren til
Udvikling paa sukkerholdige Frugter, og naar man
i Husholdningen vil fremstille Vin ved Frugtens
egen Gær, maa man passe at plukke Frugten saa
ren som muligt, dog ikke kort efter en Regn, da
Gærcellerne saa for en Del kan være bortskyllede.
Frugten knuses saa uden først at skylles. Den
knuste Frugt fyldes i et Kar, blandes med 3/4 kg
smaatskaarne Rosiner eller 1/4 kg Honning pr. 25
kg Frugt, og stilles i et Rum ved 15-18° C.
Druer, Æbler, Pærer og Kirsebær vil da hurtigt
begynde at gære. Bær og Stenfrugter med højt
Syreindhold maa yderligere tilsættes 6 l lunkent
Vand og 3/4 kg opløst Sukker til 25 kg Frugt, da
et højt Syreindhold vil hemme Gærens Udvikling.
Efter 24 Timers Forløb vil den knuste Frugtmasse
for de fleste Frugtsorters Vedkommende være
kommet i en kraftig Gæring og kan saa af presses.
Enkelte garvesyreholdige Frugter som Blaabær,
Tyttebær og lign., maa henstaa 4-6 Dage, før de
er kommet i stærk Gæring. Naar Frugten skal
staa over 24 Timer til Forgæring, maa der lægges
en gennemhullet Plade oven i den knuste Frugt,
for at hindre, at den under Gæringen løfter sig
op, da der i saa Fald er Fare for Eddikestik.

<sp>Afpresning</sp>. Den knuste Frugt presses paa
Maskine (se Konserveringsmaskiner) eller afvrides
i en Saftpose eller Klæde. Den afvredne Frugt
maa opblandes med lidt Vand, og Afvridningen
gentages saa for at Frugten kan afvrides tilstrækkeligt.

<sp>Opblanding</sp>. Saften maa have et passende
Indhold af Sukker og Syre. Frugter som Druer,
Kirsebær og enkelte Æblesorter har i Forvejen et
passende Indhold heraf, men de fleste andre
Frugter maa forinden Gæringen underkastes en
»Galisering«, som det kaldes, naar man opblander
Saften med Vand for at nedsætte Syreprocenten og
tilsætter Sukker for at forhøje Sukkerprocenten.
Mosten af Kærne- og Bærfrugter maa dog godt
holde lidt højere Syreprocent, end Druemosten, da
Æble- og Citronsyren i disse ikke virker saa skarpt
som Vinsyren i Druemosten.

<table>
<td 3 c>Udpresset Saft indeholder<td c>pCt.<br>Sukker<td c>pCt.<br>Syre
<td>Saft<td>af<td>Druer<td c>15<td c>10,5—0,7
<td c>-<td c>-<td>Æbler<td c>7,2<td c>0,8
<td c>-<td c>-<td>Kirsebær<td c>10,2<td c>0,9
<td c>-<td c>-<td>Pærer<td c>8,2<td c>0,2
<td c>-<td c>-<td>Stikkelsbær<td c>7<td c>1,4
<td c>-<td c>-<td>Ribs<td c>6,4<td c>2,1
<td c>-<td c>-<td>Jordbær<td c>6,3<td c>0,9
<td c>-<td c>-<td>Brombær<td c>4<td c>0,2
<td c>-<td c>-<td>Blaabær<td c>5<td c>1,7
<td c>-<td c>-<td>Hindbær<td c>3,9<td c>1,4
<td c>-<td c>-<td>Svedskeblommer<td c>6,1<td c>0,8
<td c>-<td c>-<td>almindelige Blommer<td c>7,5<td c>1,05
<td c>-<td c>-<td>Tyttebær<td c>1,5<td c>2,3
</table>

Efter Tabellen kan man efter Skøn, ved
Opblanding med Vand og Sukker, faa, et
nogenlunde passende Indhold af Syre og Sukker i
Mosten. Ved større Fabrikation kan Sukkeret i
Mosten maales med et Saccharometer og Syren med
en Syremaaler ved Hjælp af Lakmus og Kalilud.
Sukkeret, som bruges til Mosten, maa være bedste
ufarvede Melis og Vandet friskt og ikke for
kalkholdigt.

<sp>Gæring</sp>. Naar Saften er opblandet, maa den
hurtigst muligt hældes i et velrenset Anker eller
Syreballon og stilles til Gæring i et Rum med
en Temperatur paa 15-18° C. Spundsaabningen
lukkes løst med en Prop af rent Bomuld; gærer
Mosten op, saa Bomulden bliver vaad, skiftes den
med en tør. Efter nogle Dages Forløb kan der,
hvis man har Mosten paa Ankere, sættes
Gærspunds paa (se Fig. 1) eller et Spunds med et
ombøjet Glasrør, hvis ene Ende stikkes ned i et
Glas Vand (se Fig. 2). Ankeret maa ikke være
saa fyldt med Most, at den berører Gærspundset
eller Glasrøret, da den udskilte Kulsyre saa vil
hindres i at trække bort. Det er nødvendigt i større
Fade at røre om i Mosten nogle Gange i
Gæringens første Tid, for at Gæren kan blive godt
fordelt. Skulde Gæringen blive meget stormende,
maa Mosten flyttes til et køligere Rum.
Gæringen varer i Reglen 4-8 Uger; det kan kendes
paa, at Udskilningen af Kulsyren er standset.

<sp>Omstikning</sp>. Den klare Vin trækkes saa
fra, og Bundfaldet sies i en Gelépose. Vinen
hældes derefter i en Beholder, der er mindre end den,
Vinen er gæret i, da det er bedst, at Beholderen
under Lagringen er helt fyldt af Vin. Mangler
man en mindre Beholder, kan der fyldes med en

<img>Fig. 1. Gærspunds.</img>

<img>Fig. 2.</img>

<img>Fig. 3.</img>
Blanding af 3 Dele kogt afklaret Vand og 1 Del
Vinsprit. Naar Vinbeholderen er tilspundset godt,
stilles den i Kælderen eller i et andet koldt Rum.

<sp>Lagring</sp>. Æble- og Pærevin maa være
1/2-3/4 Aar, Ribsvin 1 Aar, Stikkelsbær-, Mirabelle-
og Kirsebærvin 1 1/4 Aar, Blaabær- og
Tyttebærvin 2 Aar gammel, før den hældes paa Flasker.

<sp>Aftapning</sp> paa Flasker sker med Hævert
(se Fig. 3), og foregaar som anført ved
Frugtmost. Til Propning anvendes fineste Kork, og
Flaskerne lagres i liggende Tilstand 1/2-1 Aar før
Brugen.

<sp>Vin af Bærfrugter</sp>. Frugten maa være
godt moden. Ribs har gode Gærceller og giver i
Reglen en god Vin uden Tilsætning af Vingær.
De tyndskallede Stikkelsbær giver den bedste Vin.
Solbær er bedst til Indblanding i Ribs- og
Stikkelsbærvin, de er vel kraftige i Smagen til at
være ublandede. Blaabær giver en god Rødvin. Til
Vin af ovennævnte Bær bruges fra 18-25 kg Bær
og 8-11 kg Sukker til 40 l Most.

<sp>Vin af Stenfrugter</sp>. Frugten maa være
godt moden. Skyggemoreller, Ostheimer og alm.
Syltekirsebær er gode til Vin. Er Bærrene meget
sure, opblandes den udpressede Saft med lidt Vand
og Sukker; Saften af Ostheimer Kirsebær gæres
dog uden Opblanding. Blommer giver
gennemgaaende en uklar Vin paa Grund af deres
forholdsvis høje Æggehvideindhold, det kan til Dels
ophæves ved at tilsætte garvesyreholdige Frugter.
Mirabeller, som indeholder Garvesvre, giver en
god Vin, særlig er de gule Mirabeller gode. Der
bruges c. 22 kg Frugt og c. 10 kg Sukker pr.
40 l Most.

<sp>Vin af Kærnefrugter</sp>. Pæremosten
opblandes som anvist ved Frugtmost. Æblemosten
blandes ogsaa som ved Frugtmost. Der maa dog
helst tilsættes lidt Sukker baade til Pære- og
Æblemosten, da Vinen ellers vil blive mindre holdbar.
H. K.
</chapter>

<chapter name="Frynse Eg">
<b>Frynse Eg</b> se <sp>Quercus Cerris</sp>.
</chapter>

<chapter name="Frysning af Planter">
<b>Frysning af Planter</b> se <sp>Frostskade</sp> og
<sp>Retardering</sp>.
</chapter>

<chapter name="Frø">
<b>Frø</b> se <sp>Havefrø</sp>.
</chapter>

<chapter name="Frøavl.">
<b>Frøavl.</b> I rationel gennemført Frøavl skelner
man mellem Elitefrøavl, Stamfrøavl og
Brugsfrøavl. Elitefrøavlen har til Formaal om muligt at
forbedre Stammen, men i hvert Fald at forhindre
Stammens Degeneration (se Forædling). Gennem
Stamfrøavlen overføres de gode Egenskaber, som
ved Elitefrøavlen er indarbejdet eller fæstnet i
Stammen, fra Elitefrøet til Brugsfrøet. Hvad
Brugsfrøet angaar, da er det Salgsvaren, som skal
skaffe Dækning for de med Elitefrravlen og
Stamfrøavlen forbundne Udgifter. I Elitefrøavlen er
man henvist til at arbejde med ganske faa
Planter, thi jo nærmere de til Fremavl udkaarne
Moderindivider kommer den for Varieteten særlige
Type, desto mere virksom bliver Udvalget, og jo
flere Individer man har at vælge imellem, desto
skarpere kan Udvalget gøres. Man kan derfor i
Elitefrøavlen ikke gøre Regning paa at kunne bruge
mere end højst 5 Eksemplarer af 100, og det
Elitefrø, der avles paa disse faa Individer, bliver saa
lidt, at det kun er nok til selve Elitefrøavlens
Fortsættelse.

Det maa nemlig erindres, at en Kulturplantes
gode Egenskaber maa tilskrives Menneskets
Indgriben, og de er derfor ikke at regne for en
konstant Egenskab. Overlades den gode Stamme til
sig selv, er den tilbøjelig til at gaa tilbage. Den
udarter og nærmer sig den vildtvoksende
Planteart, som er dens oprindelige Ophav. Derfor bliver
et stadig gentaget Udvalg fra Avlerens Side
absolut nødvendigt, hvis de gode Egenskaber skal
kunne holdes vedlige i Stammen.

Af Stamfrø skal der bruges ret betydelige
Kvanta, og for at skaffe Materiale til Avl af Stamfrø
er man derfor nødt til at have et større Antal
Moderplanter, og disse udsøges blandt de
Planter, der bliver tilovers, efter at Eliteplanterne er
udtaget. Tillige sørger man selvfølgelig for at
vælge de Planter til Stamfrøavlen, som kommer
de udkaarede Eliteplanter nærmest. Til
Elitefrøavl vil det altid være rigtigst at bruge
Familieavl (se Forædling), da det som oftest vil vise sig,
at af de udsøgte Elitemoderplanter plejer omtrent
en Fjerdedel at give et Afkom, der viser kendelig
Degeneration, omtrent Halvdelen er middelmaadige,
og kun den sidste Fjerdedel er af en saadan
Beskaffenhed, at disse Familier kan komme i
Betragtning ved Valget af Familierne til
Elitefrøavlens Fortsættelse. Dette gælder dog selvfølgelig
kun, naar man arbejder med et stort Antal
Familier, helst 200 til 300 og i hvert Fald ikke
under 100. Arbejder man med færre Familier,
bliver det alene Tilfældet, der raader. For
øvrigt maa Antallet af Familier rette sig efter, hvor
højt forædlet og konstant ved Frøudsæd den
paagældende Varietet i sig selv er, og jo mindre
Avissoliditet en Stamme er i Besiddelse af, desto
flere Familier maa der arbejdes med. Medens man
altsaa i Elitefrøavlen vanskelig kan undvære
Familieavl, benyttes ved Stamfrøavl og Brugsfrøavl
udelukkende »Bunkeavl«. Frøet høstes ikke af
hver Plante for sig, men samlet og i Blanding.
Da Formaalet med Stamfrravlen kun er en
Opformering og ikke en Forædling af Stammen eller
en Fæstelse af Avissoliditeten, kan man i
Stamfrøavlen godt nøjes med den mindre omstændelige
Bunkeavl. Det samme gælder Brugsfrøavlen.

Ved Familieavlens Gennemførelse i Praksis kan
man gaa to Veje, nemlig enten en Avl, hvor en
Udrangering af de daarlige Familier er Midlet,
eller ogsaa en Avl, hvor man tilsigter en Isolering
og Rendyrkning af de faa aller bedste Familier.
Den første Avlsmaade er billigere at gennemføre
end den sidste, og vil derfor for
Havebrugsplanterne være at foretrække i de fleste Tilfælde.
Naar Frøavleren vil begynde paa denne Avlsmaade,
høstes Frøet første Aar af 300 Planter hver for
sig, i andet Aar indskrænkes Antallet til 200
Planter og for Eftertiden aarlig til 100 Planter.
Mindre end 300 Planter i første Aar bør man ikke
bruge, da det er i det første Aar, at det Materiale
bliver udtaget, hvorpaa alle de senere Aars
Arbejde skal bygges, og jo flere Afkomshold, man
har at vælge imellem, desto større Sandsynlighed
er der for, at man træffer det rette Valg. Ved
de følgende Aars Udvalg derimod er Maalet kun
en Udskydning af de Familier, der gennem
Fremavlen godtgør deres bristende Avlssoliditet, og som
i følgende Slægtled viser ikke at kunne holde,
hvad det første Aars Afkomshold syntes at give
Løfte om i Retning af Avlsværdi. Efter Udseendet
kasserer man i første Aar af de 300 Afkomshold
de 200 mindst typiske, og af de paa den Maade
Udkaarne 100 Afkomshold udtager man i alt 500
Eliteplanter paa den Maade, at der af de bedste
Afkomshold udtages lidt over fem, af de andre
lidt under fem af hver. Saafremt det er
Planter, der taaler Omplantning, bliver der ved
Plantningen ikke taget Hensyn til at holde
Afkomsholdene adskilt, de plantes blandet, men dog
saaledes, at man begynder med Plantningen af de
mest lovende Afkomshold og slutter med de mere
tvivlsomme. Der høstes Frø af 200 Planter hver
for sig, og man foretrækker dem, der giver mest
Frø, og som staar ved den bedste Ende paa
Stykket. I andet Aar kasseres af de 200 Afkomshold
de 125 ringeste, og af de øvrige udtages
tilsammen 375 Eliteplanter, hvoraf der avles Frø paa
150 Planter. Det tredje Aar kasserer man de 100
Afkomshold, og af de resterende 50 Afkomshold
udvælges 250 Eliteplanter, paa de 100 bedste af
disse avles Frøet af hver Plante for sig. I de
følgende Aar gentages Avlen efter samme Regler
som i tredje Aar.

For de faa Haveplanters Vedkommende, hvor en
Familieavl, bygget paa Udvalg af de bedste
Familier, kan betale sig, skal følgende
Fremgangsmaade anbefales. I det første Aar følges samme
Plan for Arbejdet, som ovenfor er angivet, med
Undtagelse af, at man af de 300 Afkomshold
udvælger de 50 aller bedste, hvad Type og
Frøudbytte angaar. Hver af disse Familier gives
Nummer, de indføres i Stambogen, og der holdes Rede
paa, hvorledes hvert enkelt Afkomshold gennem
de følgende Slægtled kommer til at arte sig. Der
udvælges ogsaa her 5 Eliteplanter af hvert
Afkomshold, nogle flere af de bedste, noget færre af
de ringere. Ved Udplantningen af de 250
Eliteplanter holdes hvert Afkomshold for sig selv, og
saaledes, at de bedste Afkomshold kommer først,
de ringeste sidst. Udplantningsplanen bør være
lagt saaledes, at man altid senere kan se, hvilke
Numre hver enkelt Eliteplante har haft til Nabo.
Der høstes kun Frø af de 100 Planter hver for sig,
som har givet mest Frø og som hører til de
bedste Afkomshold. I andet Avlsaar skal Valget
træffes mellem de 50 Bedstemødre, og for at kunne
bedømme disses indbyrdes Værdi til Fremavl, bør
man kunne sammenlægge de Karakterer, som er
givet for de forskellige typiske Egenskaber for
hvert enkelt Afkomshold efter fælles Bedstemoder.
Kun paa den Maade kan man komme til Klarhed
over, hvilke af de 50 Bedstemødre, der
gennemgaaende har givet de bedste Hold Børnebørn, og
paa Grundlag heraf vælger man til Fremavl de
20 Bedstemødre, hvis Børnebørn særlig har
udmærket sig. Man ordner det nu saaledes, at man
atter faar 250 Eliteplanter til Udplantning, og der
høstes Frø af de 100 bedste ligesom sidste Aar.
I tredje Avlsaar følges lignende Regler som i de
to foregaaende Aar, og af de 20 Oldemødre
fortsættes Elitefrøavlen kun med de 8 til 12
Oldemødre, som har bevist deres Avlssoliditet ved at
kunne møde op med de bedste
Egenskabs-Karakterer for deres respektive Afkomshold i tredje
Slægtled. Man fortsætter derefter paa samme
Maade, og vil til sidst kunne naa til at reducere
Stammødrenes Antal til en eneste.

Hvad endelig Stamfrøavlen og Brugsfrøavlen
angaar, da gaar Stamfrøavlen stadig Haand i
Haand med Elitefrøavlen, idet Planterne til
Stamfrøavlen, som ovenfor bemærket, udtages af
Elitefrøavlens bedste Afkomshold, efter at der til
Elitefrøavlen er udtaget, hvad der haves Brug for.
Med Hensyn til Brugsfrøavlen, da skal der
henvises til næste Artikel og Kulturanvisninger til
Avl af Frø, som findes optaget i Leksikonet ved de
Haveplanter, hvoraf der drives Frøavl her i
Norden.
L. H.

<sp>Frøavl</sp>. Skønt Danmarks Jordbund og Klima
i flere Retninger er heldig for F. af et ret stort
Tal af Køkkenurter og Frilandsblomsterplanter,
saa har denne Avl indtil for faa Aar siden været
af underordnet økonomisk Værdi, om end enkelte
Handels- saavel som Herregaardsgartnere har
avlet noget Havefrø til eget Brug og til deres egen
Kundekreds og der hist og her ved Byerne, hvor
Køkkenurter dyrkedes i det større, ogsaa avledes
en Del Frø af disse (Amager, Stensballe, Odense,
Hasselø ved Nykøbing F. m. fl.), ligesom enkelte
Handelsgartnere særlig ved København for
omtrent 100 Aar siden paabegyndte en mere rationel
og udvidet F. af enkelte Køkkenurter, især af
Hvid- og Blomkaal, hvoraf der noget senere ogsaa
udførtes ikke ringe Mængder til Tyskland og
Rusland og senere til Nord-Amerika, hvor det havde
et godt Ry og betaltes med gode Priser. — I
sidste Fjerdedel af forrige Aarhundrede udvidedes F.
yderligere af enkelte Handelsgartnere, og med
indeværende Aarhundredes Begyndelse skænkede flere
Firmaer den stærkt øget Interesse. I Krigsaarene,
særlig fra 1916, tog F. stærk Fart, saa at der gik
Spekulation, ofte temmelig usund, i den, ligesom
baade det større og mindre Landbrug optog Avlen,
desværre ofte uden at have den rette Forstaaelse
deraf, saa der langt fra ofredes den nødvendige
Omhu derpaa, hvorved der avledes meget Frø af
ringe Kvalitet, ogsaa fordi der manglede de
nødvendige Mængder af paalideligt Stamfrø. Med
Udlandets store Mangel paa Havefrø fulgte ukendt
høje Priser, saa Avlen i mange Tilfælde bragte
stor Fortjeneste saavel til Avlerne som til
Frøfirmaerne. Opmærksomheden for F. er derved
bleven vakt, og selv med væsentlig lavere Priser
vil Avlen af de Slags, som særligt passer for vore
Forhold, nok fremdeles holde sig. En væsentlig
Betingelse herfor er dog, at F. kommer til at
hvile paa et paalideligt Grundlag af en
omhyggelig Elite- og Stamfrøavl, og i det Hele
gennemføres med praktisk Dygtighed og Forstaaelse af
de mangeartede Forhold, der medvirker, ligesom
ogsaa videnskabelige Arbejder, Forsøg, Kontrol og
Foreningsvirksomhed maa knyttes dertil, hvis F.
skal blive virkelig rationel og lønnende. — F.
deler sig naturligt i 3 Grupper: 1) I
Gartnerierne udvikles Avlen af de vanskeligere
Specialkulturer, hvortil kræves indarbejdet Kendskab,
støttet af særlig gode Vilkaar med Drivhuse,
Drivbede, Jord i høj Kultur, Vandingsanlæg o. s. v.,
og her dannes tillige Centrer for <sp>Elite- og</sp>
Stamfrøavlen (se forrige A.), delvis paa
Grundlag af egne gamle Sorter og Stammer. 2)
Det mindre Landbrug med sin i Reglen paalidelige
og interesserede Arbejdskraft og de ofte gode
Dyrkningsforhold optager F. af de grovere
Køkkenurter og Blomsterplanter, navnlig Avlen af
saadant <sp>Brugsfrø</sp>, som kræver nogen
Sortering af Moderplanter, sammen med Stamfrøavl
af Rodfrugt- og Græsmarkens Planter, der kræver
et betydeligt og personligt Haandens Arbejde,
medens 3) det større Landbrug kaster sig over de
enkelte Kulturer, der egner sig til
<sp>Massefrøavl</sp>, saavel af Havens som Markens Planter, som
ikke kræver Sortering, men kun højst en
Udskydning af let kendelige Indkrydsninger, og hvortil
ellers Maskiner og uøvet Arbejdskraft kan tages i
Brug.

Følgende <sp>Avlsforhold</sp> maa særlig skænkes
Opmærksomhed: 1. <sp>Jordbundsforholdene</sp>
i Danmark er for saa vidt heldige for F. mange
Steder, som de er meget forskellige og derfor
frembyder Muligheder for Avlen af mange Arter
Havefrø; men Valget af de rette efter
Jordbunden er derfor et af de første Vilkaar for et
heldigt Udfald. Idealet er en Bonitet, der er skørleret,
muldrig, hellere lidt let end for svær, kalkrig,
middelfugtig og sund; her vil de fleste Kulturer
kunne lykkes, naar Kulturtilstanden samtidig er
høj: Rigelig Gødningskraft, ren for Ukrudt,
tilstrækkelig afvandet og vel behandlet. Kan de
forskellige Kulturers særlige Krav efterkommes,
vælges til den noget svære, lerede Jord: Kaal,
Kaalroer, Pastinak, Persille, Rødbede, Selleri,
Spinat og Ærter. Til den lettere, sandblandede Jord:
Dild, Gulerod, Haveroe, Karse, Portulak, Radis,
Ræddike, Skorzonerrod, Timian. Stort Kalkindhold
kræves af de Ærteblomstrede og til Dels af
Gulerod, navnlig af Hensyn til »Gulerodssvampen«, og
noget lignende gælder de andre Køkkenurter, som
lider af Rodsygdomme (Korsblomstrede, Rødbede,
Selleri o. fl.). Særlig varm og muldrig Jord
yndes af Agurk, Bønne, Græskar, Løg, Porre, Salat,
Sukker-Majs, Tomat. Den muldede, forholdsvis
lette Jord byder den store Fordel, at den bliver
tidlig tjenlig til Bearbejdning, Udplantning og
Tilsaaning, ligesom Blomstring og Frømodning
fremskyndes; Frøplanterne overvintrer sikrest her; men
den lette Jord kan hurtigere komme til at lide
af Tørke og Mangel paa Næringsstoffer, saa
Vandingsforanstaltninger og større Gødningstilførsel
kan blive nødvendig. Den lerede, sværere Jord
bliver oftest sildig tjenlig om Foraaret, hvilket
er en slem Ulempe, hvor der kræves tidlig
Udplantning af andet Aars Kaal og Frørødder; den
er ofte vanskelig at behandle, navnlig i fugtigt
Efteraarsvejr, og Frøplanterne lider ofte under
Overvintringen, især ved Opfrysning ved skiftende
Tø og Frost, særlig hvis Jorden tillige er vaad.
Men den er oftest næringsrig og giver Planterne
yppig Vækst, naar de først har faaet Rødderne
godt udviklede — og dermed store Frøafgrøder.
Modningen falder senere her, alt andet lige, end
paa den lette Jord. Sur og kold Jord egner sig
ikke til F., bl. a. ogsaa fordi Sygdomme som
Kaalbrok- og Rodfiltsvamp let bliver ondartet der.
Afvanding (se <sp>Vandafledning</sp>) og Kalkning
(se <sp>Kalk</sp> og følg. Art.) maa da foretages. Til de
dyrere Frøsorter kan det være lønnende at
forbedre uheldige Jordbundsforhold ved Tilførsel af
Kompost, Tørvejord, Vejafskrab, Mergel o. s. v.
(Se i øvrigt <sp>Jordarterne</sp> og
<sp>Jordbunden</sp>). — <sp>Jordens Bearbejdning</sp> til F.
adskiller sig ikke væsentligt fra Behandlingen til
andre Kulturer (se <sp>Jordbearbejdning</sp>);
dog stiller mange af Frøavlsplanterne yderligere
Krav til, at Jorden er dybt løsnet og næringsrig
ogsaa i de dybere Lag. Ved Udplantning af
Kaalhoveder, større Frørødder o. s. v. kommer disse
allerede ofte dybere end et Spadestik ned, og naar
de desuden senere udvikler deres Rodmasse, ligger
det nær, at de fine Rødder langt lettere udvikler
sig frodigt i en dybt løsnet Jord end i en fast,
raa Undergrund; naar det gælder dyrt Frø, lønner
det sig selvfølgelig at byde særlig gode Forhold
for at faa saa store, veludviklede og sikre
Frøafgrøder som muligt. Opfrysning af Frøplanter, som
overvintres paa Voksestedet, sker ikke nær saa
let i dybt løsnet Jord som hvor Overgangen fra
det øverste, løse Muldlag til den faste Undergrund
er brat og ligger nær Jordoverfladen. I
Almindelighed maa foretrækkes Undergrundsgravning
eller -pløjning for <sp>Kulegravning</sp> (se Art.) og
Reolpløjning, og kun hvor Jorden er dybt muldet,
kan de sidstnævnte Maader tilraades. Jordens
Dybdeløsning sker med nogle Aars Mellemrum,
medens den mere overlige Behandling af selve
Madjordslaget sker paa ganske samme Maader som
til andre Havekulturer, og navnlig tilstræber at
finsmuldre Jorden godt om Foraaret til Frøets
Udsæd og Spiring eller til Udplantning saavel af
første som anden Sommers Planter, og navnlig
ogsaa saaledes, at Jorden ikke udtørres. Dernæst
maa Jorden, saa længe som Planterne tillader det,
holdes omhyggelig løs i Overfladen og ren for
Ukrudt, som ved Krydsning med Frøavlsplanterne
og som Arnested for Skadeinsekter og Sygdomme
kan blive til stor Fortræd. Hakning med
Haandhakke, Hjulhakke, Radrensning og Tværhakning
af Rækkerne og Hypning maa jævnligt bruges,
eftersom det passer bedst efter Planter og
Forhold. — Efter endt Frøhøst maa Jorden ogsaa
behandles omhyggeligt, bl. a. ogsaa for at faa spildt
Frø til at spire, for at det ikke skal ligge over
til senere Aar og foraarsage Indblanding i andre
og muligt lignende Kulturer. Da mange
Frøkulturer (Risærter, Gulerødder, Radiser, Rødbeder
o. fl.) med den stærkt gødede Jord og aabne
Plantebestand byder rigelig Næring, gode Lysforhold
og lang Fredningstid for Ukrudtet, har dette ofte
særlig gode Udviklingsmuligheder her, og maa
derfor bekæmpes grundigt ved en god
Jordbehandling efter Frøets Afhøstning. — Ved en mere
eller mindre kraftig <sp>Hypning</sp> (se Art.) søger
man tillige ofte at støtte Frøplanterne for at
undgaa Opbinding og for at fremlokke nye,
højtliggende Arbejdsrødder. Ogsaa for at skærme
Frøplanter, der overvintres paa Voksestedet, mod
Frost og Opfrysning foretages om Efteraaret enten
helt dækkende Hypning eller blot Sidehypning. —
<sp>Gødskning</sp> (se <sp>Gødning</sp>,
<sp>Kunstgødning</sp>, <sp>Staldgødning</sp>). Da det i
Havefrøavlen ofte gælder værdifulde Afgrøder, maa disse
gøres saa store som muligt ved rigelig Gødning.
Kun næringsrig Jord giver et stort Frøudbytte og
vel udviklet, tungt, højspiredygt og holdbart
Frø, og kun i saadan Jord kan Frøplanterne
udvikle deres Ejendommeligheder baade i Retning
af Typerenhed og Udartning. Desværre mangler
man næsten helt og især tilstrækkelig længe
foretagne Gødningsforsøg i F., saa man maa nøjes
med spredte Erfaringer. <sp>Staldgødning</sp> kan
ikke godt undværes paa muldfattige Jorder, bedre
paa muldrige, og nogle Kulturer (Agurk, Blom-
og Hovedkaal, Selleri) kan vanskelig undvære den.
De toaarige Kulturer kan bedst klare sig uden
den i andet Aar, naar der saa gives rigelig
Kunstgødning i Stedet. Ved Staldgødning — baade
den faste og Ajlen — kan let overføres Smitte af
Plantesygdomme, hvis Foderet eller Strøelsen har
indeholdt saadanne (Kaalbrok-, Gulerods-,
Rodfiltsvamp o. fl.), og forskellige Skadeinsekter
(Gulerods-, Kaal- og Løgfluen) søger særligt til, hvor
der er givet frisk Staldgødning. Ajlen er en
udmærket Hjælpegødning, baade udbragt inden
Saaning eller Plantning og senere til Overgødskning.
<sp>Kunstgødning</sp> er omtrent uundværlig i F.
og bruges derfor ofte; men burde endda bruges
mere, bl. a. fordi der kan bydes Planterne netop
de Næringsstoffer, som de har Brug for. De
toaarige Frøkulturer bruger i første Aar sirligt
Kali og Kvælstof og forholdsvis mindre af
Fosforsyre og Kalk, medens disse sidste er særlig
nødvendige i andet Aar til Frødannelsen. (Uden
Fosforsyre intet Frø!) De etaarige maa have alle 4
Stoffer i tilstrækkelig Mængde i den ene Sommer,
tilført mest inden Saaning eller Plantning, og
maaske senere Kvælstof som Overgødskning. De
fleraarige kan maaske i første Aar udvikles
tilfredsstillende, selv med sparsom Fosforsyre og
Kalk, naar der blot er rigeligt af Kali og
Kvælstof, men de kræver i de kommende Aar, at der
er nok af alle 4 Stoffer, enten givet aarligt som
hurtigvirkende Kunstgødning, eller tilført forud i
længevirkende Gødningsstoffer som Thomasslakke
(Fosforsyre), Kainit (Kali), Tørvejord (Kvælstof)
og Mergel (Kalk). I Havefrøavlen foretrækker
man dog oftest de højtprocentholdige
Kunstgødninger, som 37 pCt. Kaligødning, 18 pCt. Superfosfat
og Chilisalpeter. Ogsaa Norgesalpeter er i de senere
Aar brugt en Del i Stedet for og med lige saa
godt Udfald som Chilisalpeter. Kalk gives mest
som brændt Kalk (= Melkalk) og som
Gødningskalk i Vinterens Løb, og ikke gerne sammen med
andre Kunst- eller animalske Gødninger; men den
virker godt (omsættende) paa Tørvejord.
Thomasslakke og Kainit udsaas om Efteraaret inden
Gravning og Pløjning; de bruges ofte sammen og kan
da godt blandes inden Saaningen. Superfosfat og 37
pCt. Kaligødning udsaas sidst paa Vinteren inden
Jordens Foraarsbehandling; ogsaa disse to kan
blandes. Salpetergødningerne saas lige før Saaning
eller Plantning eller (især Chilisalpeter) senere som
Overgødskning. Tang, Kompost, Tørvejord (se Art.
om disse), Kalkslam fra Sukkerfabrikker, Dag- og
Natrenovation o. fl., kan alle være værdifulde
Hjælpegødninger. — <sp>Klima</sp> og <sp>Læforhold:</sp>
De fleste Havefrøkulturer ynder fri Vokseplads med
rigelig Sol og frisk Luft; Sygdomme og
Skadeinsekter bliver sjældent saa slemme der som i
indelukkede, lune Haver. Men Læ til en vis Grad er
dog nødvendig baade for de særlig
varmekrævende Kulturer som Agurk, Bønne, Græskar,
Blomkaal, Løg, Porre, Sukkermajs, Salat, Tomat, og for
de høje som Stangbønner, Majs, Kaal med høje
Blomsterstængler, højtvoksende Blomsterplanter o.
s. v. Ogsaa Planter med løstsiddende Frø bør
værnes mod Storm, især saadanne som har Hager
(Gulerod) eller Flyveredskaber (Havemelde,
Skorzoner- og Havrerod m. fl.). Det kan ske ved
Læplantninger (se Art.) eller ved haardføre,
urteagtige Planter, som Risærter, Jordskokker, Solsikker,
og som aarligt kan flyttes med Frøkulturerne.
Naturligt Læ af Byer og Skove medfører ofte haarde
Angreb af Fugle (paa Kaal, Havre- og
Skorzonerrod, Radis, Salat og mange Blomsterplanter) og af
Skadeinsekter (Kaal-Sommerfugle, Kaal-Galmyg.
Jordlopper, Rapsbiller, Gulerods-, Kaal- og
Løgfluer m. fl.). Frøavlen kan maaske lykkes der i
nogle Aar, men maa senere ofte opgives. For
mange Frøkulturers Vedkommende er Danmark
lige paa Nordgrænsen, saa at de varmekrævende
bør henlægges til de sydligere, milde Egne, medens
de er alt for usikre i de mere barske. Nattefrost
baade sent om Foraaret og tidligt om Efteraaret
er i mange Egne, særligt med Eng- og
Mosedrag, til stor Skade for F., baade for de unge
Planter (Agurk, Bønne, Blomkaal, Tomat) og for de
knapt afblomstrede eller endnu ikke modne
Kulturer (Blomkaal, Løg, Porre, Radis, Rødbede,
Selleri o. fl.). Paa Smaastykker søger man at værne
mod Nattefrost om Efteraaret ved <sp>Rygning</sp> (se
d. Art.), (men dog endnu ikke almindeligt), ved
Dækning, der oftest kun behøver at være ganske
let (Rørmaatter eller tyndt Tøj paa et Lægteværk)
eller ved midlertidig anbragte Drivbedsvinduer.
Væksttidens Længde forlænger man ofte
yderligere ved tidlig Saaning i Varmebed, paa
Koldbænk eller lunt liggende, solrige Frilandsbede, ofte
med Prikling og altid med fornøden Afhærdning
inden Udplantningen. Ogsaa mod rigelig Nedbør
i Modningstiden værner man især dyre
Blomsterfrøkulturer ved at lægge Vinduer over. —
Kystegnene frembyder særlig heldige Forhold for
mange Frøkulturer, da Nattefrost her ophører tidligt
om Foraaret og først indfinder sig sent om
Efteraaret. Dertil er den noget fugtige Havluft heldig
for mange Planters frodige og selve Frøenes noget
langsommere Udvikling, hvorved disse bliver større
og mere fuldkomne, hvilket særligt viser sig med
de Korsblomstrede og Bederne, medens flere af de
mindre fordringsfulde Kulturer som Dild, Karse,
Kørvel, Spinat, samt Gulerod lykkes godt ogsaa
inde i Landet. — <sp>Arbejdsforholdene</sp> maa
nøje overvejes, inden F. paabegyndes; thi den
kræver til Tider megen og navnlig paalidelig og
velindøvet Arbejdskraft ved Udplantning og
ganske særligt ved Sortering af Moderplanter, ved
Fjernelse af Indkrydsninger o. a. uægte
Frøplanter, samt ved Høst af saadanne Frøsorter, der maa
indsamles af flere (mange) Gange. Ogsaa
Rensning kræver øvet Mandskab, hvis det ikke
overlades til det Firma, der har købt Frøet. — Vore
<sp>Avls</sp>- og <sp>Afsætningsforhold</sp> er med
Frøavlens nuværende stærke Udvikling endnu ikke
kommet i godt og fast Leje, og er underkastet alt
for mange Tilfældigheder m. H. t. Avlens
Mængde og Fordeling, Krydsningsfarer og Kontrol,
Kontrakters Affattelse og Priser, »Friavl« o. s. v. Kun
red kyndig og fremsynet, samlet Overledelse —
baade m. H. t. Avl og Afsætning, støttet af et
velledet og omfattende Forsøgsarbejde, vil den
danske F. kunne komme ind i en sund Udvikling, og
navnlig burde Gartnerne meget mere end nu tage
sig af den rationelle F. gennem »Avls- og
Indkøbsforeninger«, saaledes som det saa smaat er
paabegyndt i 1917-18. Modsat
»<sp>Kontraktavl</sp>« maa »<sp>Friavl</sp>« oftest betragtes som
uheldig af Hensyn til Krydsningsfarer samt
Overproduktion med deraf let følgende Tab, særlig ved
nedadgaaende Priser.

Om <sp>Saaning</sp> og <sp>Saatider</sp> kan for F.s
Vedkommende ganske henvises til disse Artikler,
samt til hvad der meddeles under de enkelte
Frøkulturer. Saatiderne afviger dog her ofte
adskilligt fra dem, der bruges ved almindelig
Køkkenurte- eller Blomsterdyrkning, navnlig af Hensyn
til at faa Planterne af en passende Udvikling og
Størrelse til Overvintring. Frøets Spireevne maa
kendes for at opnaa den rette Saatæthed, naar
Udtynding helst skal undgaas, som naar det gælder
dyrt Stamfrø paa Voksestedet i Have eller Mark;
der iblandes da ofte andet Frø, hvoraf de
fremkommende Planter let kan skelnes, for at gøre
Saaningen mere regelmæssig og tynd. I
Gulerodsfrø kan blandes Salatfrø, i Kaal- og Radisfrø
Turnipsfrø o. s. v.

I F. forstaas ved <sp>Udplantning</sp> saavel 1)
Plantning af de unge Frøbedsplanter, som 2)
Udplantning af de overvintrede Kaalhoveder, Løg,
Rodurter o. s. v., som skal bære Frø i den
kommende Sommer. Førstnævnte Udplantning sker
ganske, som naar man ellers i Køkken- eller
Blomsterhaven foretager Udplantning; (se Art. om
»Plantning«, »Omplantning« og særlig
»Hovedkaal«.) Forholdsvis tidlig Udplantning bruges,
hvor det gælder om at faa Planterne tidligt i
Vækst, for at fremme Blomstring og Modning
(Blomkaal, Radis) og for navnlig i Stamfrøavlen
at faa Planterne fuldkomment udviklede, inden
Sorteringen skal ske om Efteraaret (Hovedkaal,
Selleri), saa Typeejendommelighederne kommer
tydeligt frem. Skal Planterne derimod tjene til
Masseavl af Brugsfrø uden skarp Sortering,
foretages Udplantningen oftest langt sildigere, helt hen
i Sommeren, saa Planterne blot naar en ofte kun
halvt udviklet Størrelse, hvorved Overvintringen
af dem er sikrere og kræver langt mindre
Arbejde. Udplantning i andet Aar af de i første
Sommer avlede toaarige Planter vil blive omtalt
ved hver enkelt Kultur, da den sker paa meget
forskellige Maader. Saa tidlig Udplantning om
Foraaret, som Jord og Vejrlig tillader,
foretrækkes som Regel, dels for at Planterne saa lidt som
muligt forinden skal have paabegyndt Nyvæksten
i Kulerne, og dels for at faa dem tidligt i Vækst
efter Plantningen, medens der endnu er rigelig
Vinterfugtighed i Jorden. Smaa Rødder plantes
med Plantepind; til større Rødder og Kaalhoveder
bruges Spade, hvormed man gerne opnaar den
bedste Plantning. Til større Mængder bruges nu
meget og med Fordel dertil konstruerede
<sp>Planteplove</sp> (Mullerup-, Slimminge-); de danner
Furer med i Bunden løsnet Jord, hvori Planterne
sættes; bag efter dækkes de med Skovl eller
Hakke og Jorden tromles eller trædes fast. Eller
i Mangel af Planteplov tages en almindelig Plov
til Hjælp, idet Planterne fordeles i hver 3.-4.
Plovfure og dækkes af den efterfølgende, hvorved
Plovtrækket stilles saaledes, at den fjermer Hest
gaar oven for Furen; eller Jorden kammes op,
Planterne fordeles i Furerne og Kammene kløves
ind om dem med en Hyppeplov, trukket af en
Enspænder. I begge Tilfælde fyldes Jord efter med
Skovl eller Hakke, eller skrabes Jord fra, saa
Planterne staar passende dækkede. En
omhyggelig og fast Plantning i den rette Højde er af stor
Vigtighed og maa ske hurtigt og snarest muligt,
efter at Planterne er taget ud af Kulerne, for at
de — og navnlig de nydannede Rødder — ikke
skal udtørre. Om Afstand og Dybde se under de
enkelte Kulturer. Ved meget tidlig Plantning,
naar haard Foraarsfrost endnu kan ventes, sættes
Rødderne forholdsvis dybt (dækkede af 2-3 cm
Jord) for at skærme dem mod Frostskade.

<sp>Krydsningsforholdene</sp> maa nøje
kendes af Frøavlerne (se »Arvelighed«, »Befrugtning«,
»Bastarder«) og navnlig hvor der er Fare for
Indkrydsning af andre Sorter og Stammer eller af
vildtvoksende Planter (Agerkaal, Kiddike, Gulerod,
Strandbede, vild Stedmoder, Valmue o. s. v.). Tidt
kan Avlen forringes i høj Grad og medføre
Erstatningsydelser. I de sjældneste Tilfælde viser
der sig forbedrede Former efter Krydsning, naar
maaske begge Forældres gode Egenskaber
nedarves; naar saadanne »Nyheder« viser sig, bør de
selvfølgelig nærmere prøves; men først naar
deres Egenskaber ved fortsat Renavl er
tilstrækkelig fæstnede, kan de udbydes som forbedrede
Varieteter eller Stammer. Hvor der er sket
ufrivillig Krydsning, kendes det ofte paa Afkommets
Afvigelser allerede i første Kuld, f. Eks. ved
Blomsternes Farve og Form, Rødders, Stængeldeles og
Frugters Farve m. m., hvormed Frøavlerne maa
være nøje fortrolige for i Tide at fjerne de
indkrydsede Planter, inden de krydser videre til
andre Planter i Kulturen eller faar udviklet Frø,
som blandes mellem det ægte. Krydsningsfarerne
og de vigtigste Kendetegn paa skete
Indkrydsninger meddeles ved hver enkelt Kultur, for saa vidt
Krydsning kan ske. Men ofte giver
Krydsbestøvning sig først til Kende længere efter, som
»ældre Krydsningsarv«, og man maa derfor stadigt
have Øje med muligt afvigende Planteformer. I
ikke alle Tilfælde er Krydsningsforholdene fuldt
klarede, og bl. a. ses højst forskellige Paastande
fremsat af Frøfirmaerne, hvilket atter har til
Følge, at Kravene om de forebyggende Afstande
er meget afvigende. 5-600 m anses almindeligt
som tilstrækkeligt mellem ikke særligt udsatte,
hvor Fluer og Sommerfugle udfører den
væsentligste Støvoverføring, medens det næppe er nok,
hvor Bier eller Vinden overfører Støvet, og der da
ogsaa ofte kræves mindst 1000 m Afstand. Da
vor Lovgivning helt mangler Regler for at
hindre Krydsningsfarer, er det af Vigtighed, at
Frøavlerforeningerne søger at ordne disse Forhold.
Regelmæssige <sp>Afgrødeskifter</sp> med
Vekseldrift (se »Køkkenhaven«) bør søges
gennemført i F. under Hensyn til Kulturernes Varighed,
deres Krav til Gødning, Jordbehandlingen, Saa- og
Plantetider, Krydsningsfarer, Overførelse af
Sygdomme og Skadeinsekter m. m. Ofte kan de
indskydes som Led i en tidligere Inddeling af
Køkkenhaven eller Landbruget uden egentlig
Omlægning; ellers maa Skifterne deles og omordnes. De
etaarige Frøkulturer kan ofte indskydes i Stedet
for etaarige Urter eller Markplanter; de toaarige
Frøkulturer indgaar i Vintersædnumre, for saa
vidt de overvintre paa Voksestedet, medens de kan
indgaa i de etaariges Sted, naar de optages om
Efteraaret og omplantes. De fleraarige Kulturer
henlægges til et særligt Stykke, der indgaar i
nedennævnte Eksempel efter Nr. 3 eller 5 og ligger
i 3-4 Aar, maaske jævnsides Jordbær, og hvorved
Afgrødeskiftet bliver 8- eller 9-aarigt. Som
Eksempel paa et 5-delt Afgrødeskifte med
Køkkenurter og Havefreavl kan følgende tjene. I Nr. 1:
Agurk, Græskar, Kaal, Porre, Selleri (første Aars),
hvortil rigelig Staldgødning. Nr. 2: Løg og
Rodurter (første Aars) samt Tomater, der faar alsidig
Kunstgødning. Nr. 3: Bønner og Ærter, hvortil
Kalk. Nr. 4: Kartofler (med Kompost, Tørvejord,
Tang eller anden Hjælpegødning). Efter
Optagning af de tidlige Kartofler sker Sommersaaning
(Juli-Aug.) af 2-aarige Urter til Overvintring paa
Blivestedet, og efter de sildigere Kartofler sker
Septemberudsæd af Kørvel og Spinat og muligt
Udplantning af Kaal m. fl. til Overvintring og
Frøavl ad Aare. Nr. 5: Frøavl af de her
overvintrede eller her om Foraaret udplantede Planter
af Kaal, Løg og Rodurter, samt af etaarige
Planter; hertil gives særlig Kvælstof- og
Fosforsyregødning.
H. G—m.
</chapter>

<chapter name="Frøbedene i Planteskolen">
<b>Frøbedene i Planteskolen</b> se <sp>Træplanters
Tiltrækning i Planteskolen</sp>.
</chapter>

<chapter name="Frøbiller">
<b>Frøbiller</b> (Bruchus), smygar (s.), smaa
hvælvede Biller, hvis Larver lever i Frøene af
Bælgplanter. I gule Ærter lever <sp>Ærtefrøbillen</sp>
(Bruchus pisorum L.), i Hestebønner, bondbönor
el. hästbönor (s.) lever Bønnefrøbillen (B.
rufimanus Boh.). Begge forekommer i det fri
muligvis i Danmark, kun den sidstnævnte i Sverig
(sparsomt). Ofte faar man disse Skadedyr gennem
Import. Larverne lever indeni Frøene, paa hvis
Ydre man ofte kan skelne en mørkere Plet, som
antyder Skadedyrets Nærværelse. Den forpupper
sig indenfor Frøskallen, som senere gennemgnaves
af Billen. Angrebne Frø bør udsættes for tør
Varme, indtil højst 60°, hvorved Dyrene dræbes.
A. T.
</chapter>

<chapter name="Frøformering">
<b>Frøformering.</b> Alle Planter, der er konstante
ved Frø, formeres i Reglen paa denne Maade som
den hurtigste, billigste og i slige Tilfælde tillige
mest formaalstjenlige Formeringsmaade. Alle et-
og toaarige Planter, hvor vegetativ Formering i
Følge Sagens Natur ikke lader sig anvende,
formeres udelukkende ved Frø, og i Reglen tillige
alle fleraarige Planter, der repræsenterer en Art.
Den almindelige Bøg, Eg, Lind, Rødgran, Thuja
o. s. v. er Arter, og her anvendes altid
Frøformering, hvorimod Varieteterne af disse og de fleste
andre <sp>fleraarige</sp>, baade urteagtige og
træagtige, Haveplanter maa formeres ad vegetativ
Vej, altsaa ved Aflægning, Deling, Forædling eller
Stikning, da de Planter, der fremkommer efter
Frøudsæd af Varieteterne, ikke helt gengiver
disses Egenskaber, men som oftest slaar tilbage og
bliver mer eller mindre lig Hovedarten. Ved
Udsæd af Frø af f. Eks. den almindelige Thuja, Thuja
occidentalis, faar man Planter, der i et og alt
ligner Moderplanten, fordi den almindelige Thuja
repræsenterer en Art. Saar man derimod Frø af en
eller flere af de mange forskellige Varieteter af
Thuja occidentalis, bliver Forholdet et andet,
idet man i Stedet for Planter, der gengiver den
eller de Varieteters Egenskaber, af hvilke Frøet
er taget, foruden nogle i Reglen værdiløse
Mellemformer, faar Planter, der ganske ligner
Arten, altsaa den almindelige Thuja occidentalis. Der
gives dog ogsaa Undtagelser fra Reglen; saar man
saaledes Frø af Blodbøgen, der som bekendt er en
Varietet med røde Blade af den almindelige Bøg,
vil ofte 25-50 pCt. af Frøplanterne have mer eller
mindre kraftig redfarvede Blade. Ligeledes vil
der efter Udsæd af Frø af Pyramide-Egen, der er
en Varietet af vor almindelige Eg, fremkomme et
ret betydeligt Antal Planter med pyramidal Vækst.
Som ovenfor anført, formeres alle et- og toaarige
Planter, altsaa ogsaa Varieteterne, i Reglen
udelukkende ved Frø, hvorfor det ved Tiltrækning af
ny Varieteter gælder om at gøre disse konstante,
saa de lader sig formere ægte af Frø. Dette sker
ved gennem flere Generationer stadig at udvælge
de bedste, smukkeste og mest typiske Planter til
Frøavl, samtidig med at der passes nøje paa, at der
ikke sker nogen Krydsbefrugtning med
nærbeslægtede Sorter. Paa den Maade vil man i de fleste
Tilfælde naa at fæstne de Egenskaber, man i det
givne Tilfælde ønsker frem hos den ny Varietet,
saaledes at Varieteten bliver konstant. Indenfor
de forskellige Planteslægter er Tilbøjeligheden til
at variere, altsaa til at afvige fra den normale
Type, imidlertid meget forskellig, og medens der
hos nogle Slægter kun behøves faa Generationer
til at gøre den ny Varietet konstant, tager det i
andre Tilfælde adskilligt længere Tid. Der
kræves i det hele taget baade Udholdenhed og et skarpt
Blik for, med Udsigt til et heldigt Resultat, at
kunne tiltrække ny og værdifulde Varieteter, og
ikke mindre, hvor det drejer sig om at opretholde
og forbedre ældre Sorters og Stammers gode
Egenskaber. Den mindste Fejl, der begaas, vil kunne
give et stærkt Udslag i uheldig Retning allerede
i næst paafølgende Generation. Jvfr. Forædling
S. 272 og Frøavl. Ved al Frøformering gælder
det om, at det Frø, der benyttes til Udsæd, er godt
modent og spiredygtigt og af god Afstamning. Er
Sommeren kold og fugtig, bliver Modenheden og
som Følge deraf ogsaa Spireevnen i Reglen mindre
god end i eri varm og solrig Sommer, og Frø, der
er avlet i en gunstig Sommer, spirer ofte, selv
om det er flere Aar gammelt, bedre end saakaldet
frisk Frø, der som Følge af, at det er avlet under
ugunstige Vejrforhold, ikke er blevet ordentlig
udviklet og modent. Imidlertid er Spireevnen ikke
det eneste Forhold, der har Betydning ved
Bedømmelsen af Frøets Kvalitet; at Frøet er af en god
Stamme, spiller i Virkeligheden fuldt saa stor en
Rolle. I Havebruget, hvor man i de fleste
Tilfælde saar tykt, for at være paa den sikre Side,
og saa udtynder Planterne, hvis det viser sig
nødvendigt, har det mindre at betyde, at Spireevnen
er noget lav, naar blot Frøet gengiver Sortens
eller Stammens værdifulde Egenskaper fuldt
konstant, og endnu mindre burde ved Indkøb af Frø
Prisen spille den afgørende Eolle. Det gamle Ord,
at det dyreste i Reglen viser sig at være det
billigste, passer nemlig i særlig udpræget Grad ved
Indkøb af Frø. Ved Saaning paa Friland, som for
øvrigt ogsaa under Glas, bør Jorden være bekvem
og, særlig ved meget tidlig Saaning, hellere lidt
for tør end for fugtig. Ved Hjælp af de
forskellige Redskaber maa Jordoverfladen dernæst være
bearbejdet og findelt saaledes, at Jorden kan falde
godt sammen om Frøkornene. I fugtig, ubekvem
Jord udsættes Frøene for at raadne, særlig hvis
der straks efter Saaningen kommer en Periode med
koldt, raat Vejr, og paa den anden Side udtørrer
en saadan klumpet og ubekvem Jord forholdsvis
hurtigt, hvis det falder i med stærk Tørke.
Dybden, hvori Frøet skal saas, retter sig for en Del
efter Størrelsen, saaledes at stort Frø maa saas
forholdsvis dybt, 3-5 cm efter Størrelsen, fint Frø
mere øverligt, og meget fint Frø, som f. Eks.
Timian, endogsaa ovenpaa Jorden, og blot trykkes
lidt ned ved efter Saaningen at klappe Bedet med
en Skovl. I Almindelighed gælder det, at hvor
Jorden er let og ikke tilbøjelig til at danne
Skorpe, kan der saas dybere, end hvor Jorden er stiv
og leret. I Reglen vil det være rigtigt at klappe
eller tromle Jorden med en let Tromle, naar Frøet
er bragt i Jorden, men dog kun, hvis
Jordoverfladen er passende tør. Efter stærk Regnskyl kan
det hænde, særlig paa stiv Jord, at Overfladen kan
danne saa tyk en Skorpe, at de spæde Spirer ikke
kan trænge igennem og vil gaa til Grunde, hvis
ikke Skorpen hurtigst muligt brydes ved Hjælp
af en korttandet Rive eller, under større Forhold,
en let Harve. De forskellige Frøsorter bruger
meget forskellig Tid til at spire. Kaal- og
Radisefrø spirer saaledes i Løbet af nogle faa Dage,
medens f. Eks. Persille og Sellerifrø bruger 2-3
Uger. Nogle Frøslags kan spire ved en
forholdsvis lav Temperatur, medens andre, som Agurker
og Bønner, først spirer, naar Jorden er bleven
godt opvarmet af Solen, og saar man saadanne
varmebehøvende Frøsorter for tidlig om Foraaret,
vil Resultatet i Reglen blive, at Frøene tager
Skade og raadner, inden Spiringen kan begynde.
Flere Slags Frø, særlig dem med haard Frøskal,
som Rosa canina, Tjørnefrø etc., spirer først andet
Aar efter Modningen, hvorfor man opbevarer den
Slags Frø Sommeren over og først udsaar det
tidlig det paafølgende Foraar. Det blandes med Sand
eller let Jord og opbevares i ikke for dybe Kuler,
for ikke helt at udelukke Luften, der er
nødvendig for at blødgøre den haarde Frøskal. Det er
derfor ogsaa gavnligt at omstikke Frødyngen nogle
Gange i Sommerens Løb for at skaffe Luften
Adgang. For Saaning i Drivhus og Varmhus gælder
væsentlig de samme Regler som angivet ovenfor,
naturligvis med de Modifikationer, som Forholdene
kræver. Ved Frøformering under Glas drejer det
sig hovedsagelig kun om saadanne Sorter, der ikke
kan spire paa Friland, fordi de kræver stærk
Varme til Spiringen, eller ogsaa for at forcere
Udviklingen, enten for at skaffe et tidligt Produkt, eller
fordi vedkommende Plante ellers ikke vilde kunne
naa til fuld Udvikling i vor korte Sommer. Man
saar i Reglen i Febr.-Marts, undertiden dog
ogsaa baade før og senere, og efter at Planterne er
kommen op og er begyndt at skifte Blade, vil det
i mange Tilfælde være nødvendigt at give dem
en Omprikling i Skaale eller Varmebed for at give
den enkelte Plante mere Plads og en bedre
Udvikling af Rødderne. Naar Vejret bliver mildere,
gives rigelig Luft paa Vinduerne, som til sidst helt
kan aftages, til at begynde med kun om Dagen,
men naar Nattefrost ikke længere kan befrygtes,
ogsaa om Natten, for at afhærde Planterne, før de
skal udplantes paa Friland. Meget fint Frø, der
samtidig kræver en høj Temperatur for at spire,
f. Eks. Frø af Knoldbegonia, maa saas ovenpaa
Jorden, hvorefter Frøskaalen dækkes med en
Glasplade, der atter dækkes med et Stykke Papir for
at holde Lyset ude, mens Spiringen foregaar, men
derefter fjernes. Frøskaalen anbringes paa en
Plads i Formeringshuset, hvor Luften kan holdes
sluttet og fugtig og Temperaturen holdes oppe paa
20-25° C., til Spiringen er færdig, hvorefter den
anbringes paa en Plads, hvor Luften ikke er slet
saa fugtig og Temperaturen en Smule lavere, da
de spæde Planter ellers vil være udsat for at
raadne. Hos flere Stauder, f. Eks. Primula
Auricula og Primula veris, ligger Frøet ofte en
Maaned eller længere i Jorden, inden det spirer, i
hvilket Tidsrum der maa holdes nogenlunde
ensartet Temperatur- og Fugtighedsforhold, da
Spiringen ellers vil mislykkes, selv om Frøets Spireevne
oprindelig har været nok saa fortrinlig.
D. T. P.
</chapter>

<chapter name="Frøhandel">
<b>Frøhandel</b> se <sp>Havefrøhandel</sp>.
</chapter>

<chapter name="Frøkontrol">
<b>Frøkontrol</b> se <sp>Havefrøanalyse</sp>.
</chapter>

<chapter name="Frøodling">
<b>Frøodling</b> (s.) se <sp>Frøformering</sp> og
<sp>Frøavl</sp>.
</chapter>

<chapter name="Frøstjerne">
<b>Frøstjerne</b> se <sp>Thalictrum</sp>.
</chapter>

<chapter name="Frøudsæd">
<b>Frøudsæd</b> se <sp>Saaning</sp>.
</chapter>

<chapter name="Fuchsia">
<b>Fuchsia</b> (Onagraceæ), Kristi Bloddraabe,
Koldhus- og Udplantningsplante. <sp>F. coccinea</sp> Ait.,
Brasilien. <sp>F. gracilis</sp> Lindley, Meksiko,
omtrent haardføre Buske med smaa røde og rødlilla
Blomster. <sp>F. fulgens</sp> Moc. & Sesse., Meksiko,
matgrønne Blade og lange, orangerøde Blomster. <sp>F.
microphylla</sp> H. B. & K. ligner de førstnævnte,
men med mindre Løv. <sp>F. procumbens</sp> R.
Cunn., Ny Zeeland, tynde, hængende Grene og smaa
Blade. <sp>F. triphylla</sp> Plum., Ny Granada, med
mørkt, paa Undersiden purpurfarvet Løv.
Ovennævnte Arter har væsentlig Interesse, fordi de
sammen med en Del andre har været Stamformer
til den betydelige Kulturplante, som den moderne
F. er. For over 200 Aar siden blev de første
F.-Arter fundne og beskrevne, men først henimod
Aaret 1840, da Væksthuskulturernes store Periode
oprandt, blev F. almindelig og naaede i Midten
af Aarhundredet en uhyre Yndest, baade som
Dekorationsplante i private Haver og som
Handelsplante. Senere, i Halvfjerdserne, da
Varmhusplanterne og Orchideerne begyndte at fortrænge
Koldhusplanterne, maatte F. sammen med Heliotrop.
Camellia og mangen anden smuk Plante vige de
fremskudte Pladser i de private Samlinger. I
Begyndelsen af Halvfemserne trængte Kulturen af
Blomster til Afskæring F. tilbage ogsaa som
Handelsplante. Først i de aller sidste Aar synes
F.-Kulturen igen at staa overfor en Opblomstring. Det
bliver F.s fortrinlige Egenskaber som
Udplantningsplante, der denne Gang vil gøre den populær.
Den ejendommelige paa en Gang lette og yppige
Vækst, der i forrige Aarhundrede ofte var en
Hindring for dens Anvendelse i Udplantninger,
bibringer den netop de Egenskaber, hvormed den kan
gøre Fyldest overfor de Krav, der nu i Reglen
stilles til Udplantningsplanter. Den Række
fortrinlige ny Former, som de aller sidste Aar har bragt,
tyder paa, at Tiltrækkerne af Nyheder igen anser
F. for at være værd at beskæftige sig med. Der
findes over 1000 Hybrider og Varieteter i Kultur.
Nedenstaaende Udvalg kan anbefales: <sp>Arabella
Improved</sp>, hængende Vækst,
enkeltblomstrende, kødfarvet Bæger, rød Krone. <sp>Cupidon</sp>,
opret, lav Vækst, enkeltblomstrende, rødt Bæger,
mørklilla Krone, bærer de talrige Blomster godt
frem over Bladene. <sp>Emile de Wildemann</sp>,
opret Vækst, fyldtblomstrende, rosa Bæger, lysrosa
Krone, meget stor, svulmende Blomst. Er egnet
til Potteplante, Udplantning og som højstammet.
<sp>Frau Alice Hoffmann</sp>, Dværgsort,
enkeltblomstrende, rødt Bæger og hvid Krone. Egnet til
Indfatninger og finere Udplantning, meget
haardfør. <sp>Frau Ida Noack</sp>, Dværgsort,
enkeltblomstrende, rødt Bæger og blaa Krone. Svarer i
Størrelse til den foregaaende Varietet, men er
mindre haardfør. <sp>Gartenmeister Bonstedt</sp>,
opret Vækst, lange, orangerøde Blomster, samlet i
Klaser, Løvet dybt mørkegrønt med purpurfarvet
Underside. Hører ligesom den følgende og den
nedenfor omtalte Perle til en Række Hybrider, der
skyldes Krydsning mellem F. fulgens og F.
triphylla. Disse Sorter er gode Potteplanter og
fortrinlige Udplantningsplanter. <sp>Golden Fleece</sp>
er en lille gulbroget Varietet, der ligesom de
øvrige brogetbladede kan finde en begrænset
Anvendelse som Udplantningsplante. <sp>Koralle</sp> som
Gartenmeister Bonstedt, men med lyse Blade og
lysere røde Blomster. <sp>Marinka</sp>, Hængeplante,
enkeltblomstrende, stærk karminrødt Bæger og Krone,
meget rigtblomstrende, egnet til Ampel- og
Altanplante. <sp>Marktsieg</sp>, kompakt Vækst,
fyldtblomstrende, rødt Bæger og hvid Krone, Pottesort.
<sp>Perle</sp>, som Koralle, men lavere og med endnu lysere,
omtrent kødfarvede Blomster. God
Udplantningsplante. <sp>Pierre Bonnier</sp>, som Marktsieg,
men med blaa Kronblade. <sp>Sylvia</sp>, slank, opret
Vækst, ualmindeligt store, fyldige Blomster med
rødt Bæger og hvide Kronblade, Pottesort.
<sp>Trailing Queen</sp>, som Marinka, men kraftigere i
Vækst og med lysere rødt Bæger og mere blaalig
Krone. <sp>Wassernymphe</sp>, kraftig
Hængefuchsia med ganske lyse Blomster. <sp>Kultur:</sp> F.,
der skal danne Dekorationsplanter, stikkes først i
Jan. af de bedste unge Skud paa Moderplanter, der
nogle Uger forinden er flyttede ind i et Varmhus.
Stiklingerne slaar hurtigt og villigt Rødder, og
dersom man under Sandet i Formeringskassen har
lagt et Lag Sphagnum, vil de unge Planter kunne
tages op med en lille vedhængende Klump.
Planterne plantes i 10 cm Potter og nedgraves paa en
god varm Bænk eller sættes i et Hus, hvor der
holdes 16 til 20° C. Den følgende Ompotning
foretages efterhaanden som det viser sig fornødent,
d. v. s. naar Rødderne er komne godt ud langs
Pottens Væg. Der viser sig her en stor Forskel
mellem Sorterne; de, der hurtigt fylder Potten med
Rødder, kan man straks give 15 cm Potter, de
langsommere voksende Sorter er det klogest at
give et Skift 12 cm Potter først. Jorden, der
anvendes, maa være let og porøs, men tillige af den
størst mulige Næringsværdi. Kulturen bestaar fra
nu af kun i efterhaanden som Foraaret skrider
frem at vænne Planterne til mere og tørrere Luft,
at give dem al den Næring, som de kan modtage,
samt endelig passe Opbindingen. Dette Arbejde,
der tidligere spillede en stor Rolle ved
F.-Kulturen, idet en F.s Udseende og Værdi var i høj
Grad afhængig af en vel udført Opbinding, er nu
delvis overflødiggjort, idet der findes et
tilstrækkeligt Antal Sorter af en saadan Vækst, at
Opbinding er unødig. Dersom Planterne ikke er
beregnede til Salg, kan de med Fordel kultiveres
videre, og man har Eksempler paa, at de kan blive
endog 50 Aar gamle; de kan ligeledes naa en
anselig Højde, indtil 7 m. Saadanne ældre
Eksemplarer flyttes hver Sommer ud paa en beskyttet,
halvskygget Plads, medens de tilbringer Vinteren
i Koldhuset, hvor de kan nøjes med en beskeden
Plads. Til Nød lader de sig overvintre i en god,
frostfri Kælder. Man maa med saa faa
Omplantninger som muligt hver Sommer tilføre Planterne
den nødvendige Næring. Særlig som højstammede,
d. v. s. med Stammer fra 0,50 til 2 m, er
saadanne ældre F. et værdifuldt Supplement til den
almindelige Udplantning. De fleste Sorter taaler
udmærket godt at blive plantet frit ud, forudsat
at Indpotning finder Sted i god Tid, uden at
Væksten standses. Det er af Betydning for
Blomstringen og Udseendet, at de visne Blomster
stadig fjernes. F. til Udplantning formeres omkring
1. Febr., idet en tidligere Formering, særlig af de
hurtigtvoksende Sorter, let vil foraarsage en
skæbnesvanger Standsning i Væksten umiddelbart før
Udplantningen. Denne bør foretages ret sent og
kun med vel afhærdede Planter, ellers risikerer
man, at den mislykkes fuldstændigt, særlig hvor
der er megen Blæst og Sol. Ogsaa i denne
Henseende er der stor Forskel paa Varieteterne. F.
har som Udplantningsplante den Fordel, at den
ikke behøver fuld Sol for at naa en smuk
Udvikling. Moderplanternes Overvintring sker paa
samme Maade som ovenfor omtalt, men nogle nyere
Sorter, som f. Eks. Emile de Wildemann og de
Hybrider, der staar F. fulgens og F. triphylla nær,
stiller noget større Krav til Varme og Lys om
Vinteren. Hvis man af Pladshensyn eller af andre
Grunde ikke ønsker at overvintre de store
Moderplanter, kan man stikke F. i Septbr. og lade dem
blive i Skaale eller Kasser Vinteren over. De
hængende Varieteter anvendes som Ampelplanter,
til indvendig eller udvendig Beklædning af
Altankasser eller trukne op langs Vægge og Tag i
Væksthuse, Vinterhaver o. l. Steder. Hvis man
anvender de hængende Varieteter som
højstammede, maa man for de svagere voksendes
Vedkommende bruge Stammer af en kraftig
voksende Sort, som f. Eks. Arabella, til Underlag.
Toaarige Planter af Fuchsia procumbens kan med
Fordel anvendes til Beklædning af Indersiderne af
Altankasser.

<sp>Fuchsia til Friland</sp>. Til fleraarig Kultur
paa Friland kan benyttes <sp>F. gracilis</sp> og
<sp>microphylla</sp>, desuden egner sig ogsaa hertil
Kulturformerne af F. coccinea Ait., nemlig
<sp>Riccartonii</sp> og <sp>Thompsonii</sp> samt
Dannebrogsfuchsien <sp>Mdm. Cornelissen</sp>. Riccartonii er den
hyppigst dyrkede, men har grovere Blade og
mindre smukke Blomster end F. gracilis, hvis
Kulturform, F. g. multiflora, navnlig er overordentlig
blomsterrig. F. er især fortrinligt egnede til lave
Hække; de danner en c. 1 m høj og forneden c.
1,50 m bred, tæt og frodig Bestand med en
Uendelighed af Blomster fra Juli og til Frosten
indtræder. <sp>Kultur:</sp> Om Efteraaret, naar
Nattefrosten har ødelagt Bladene, afskæres Toppen et
Par cm over Jorden, og de kraftigste Grene
udsøges til Stiklinger. Disse tiiskæres som
Ribsstiklinger i 20-30 cm Længde, bundtes og graves
ned i Jorden. Næste Foraar stikkes de som Ribs,
og det derpaa følgende Foraar vil de være
tjenlige til at udplantes paa Blivestedet med 30-50 cm
indbyrdes Afstand. Saavel Stiklingerne som de
ældre Planter maa dækkes med et godt Lag Blade,
Jord, Gødning el. lign. Naar Planterne efter 6-10
Aars Forløb bliver for gamle, fornyes de. Det vil
være heldigt at give lidt Gødning hvert Foraar.
For at give en rig Blomstring fordrer de en
solaaben Vokseplads.
G. N. B.
</chapter>

<chapter name="Fugle">
<b>Fugle.</b> Blandt Fuglene er der mange Arter,
som er temporære Skadedyr i Haverne. F. Eks.
kan jo Graaspurv (gråsparv), Bogfinke (bofink),
Tornirisk (hämpling), Grønirisk (grönsiska), Duer
(duvor), Drosler (trastar), Stære (stare) m. fl.
gøre Fortræd paa Frøplanter og paa Bær samt
bortæde udsaaet Frø af Ærter m. m. Dompappen
(domherren) er en stærk Knopæder paa Syrener,
Kirsebær, Frugttræer m. m. Kragefugle (Krager,
Raager) gør ogsaa stor Skade nu og da, ja de kan
jo undertiden forstyrre nye Frugttræanlæg ved at
skalle Bark af Træerne. Trods disse stundom
svære Hærgninger i Haverne er det dog tvivlsomt,
om Forfølgelse af Fuglene f. Eks. ved Jagt er
ønskelig; thi mange, f. Eks. Graaspurv, Krage,
Raage, Stær, Solsort m. fl., kan ogsaa gøre
værdifuld Nytte ved at fortære skadelige Insektlarver,
og Spørgsmaalet kan undertiden være, om de ikke
gør overvejende Nytte. Inden man derfor griber
til Skydevaaben for at frede sig, bør man forsøge,
om saakaldte Fugleskræmsler kan holde de ubudne
Gæster paa Afstand. De insektædende Fugle maa
i størst muligt Omfang beskyttes og bydes
passende Ynglepladser, f. Eks. ved Opsættelse af
Fuglekasser. Ikke nok med at man paa den Vis
skaffer sig en virksom Medhjælper i Kampen
mod Skadedyrene; Fuglelivet skænker jo i Haven
et Liv og et Behag, som alle Mennesker plejer at
værdsætte i høj Grad. (Se Jagtret).
A. T.
</chapter>

<chapter name="Fuglegødning">
<b>Fuglegødning</b> er en Blanding af virkelig fast
Gødning og den ret faste Fugleurin, og da Urin
altid er rig paa Kvælstof, er F. rig paa dette Stof.
Det procentiske Indhold er efter E. Wolff som
følger.

<table>
<td><td c>Vand<td c>Kvælstof<td c>Fossyre<td c>Kali
<td>Duegødning<td c>52<td c>1,76<td c>1,78<td c>1,00
<td>Hønsegødning<td c>56<td c>1,63<td c>1,54<td c>0,85
<td>Andegødning<td c>57<td c>1,00<td c>1,40<td c>0,62
<td>Gaasegødning<td c>77<td c>0,55<td c>0,54<td c>0,95
</table>

Kvælstofrigdommen medfører, at F. let kommer
i stærk Gæring, og for at forhindre dette og det
dermed følgende Tab, er det heldigt at strø med
Tørvejord. Den kvælstofrige Gødning maa
anvendes med nogen Forsigtighed; den egner sig særlig
til Kaal, Selleri o. l. Opløst og opslæmmet i rigelig
Vand er den udmærket til Vanding.
N. A. H.
</chapter>

<chapter name="Fuglekirsebær">
<b>Fuglekirsebær</b> se <sp>Grundstammer til
Frugttræer</sp>.
</chapter>

<chapter name="Fuglemælk">
<b>Fuglemælk</b> se <sp>Ornithogalum</sp>.
</chapter>

<chapter name="Fugtighedsforhold, Jordbundens">
<b>Fugtighedsforhold,</b> Jordbundens. Jordens Evne
til at optage og fastholde Vand er under alm.
Dyrkningsforhold i væsentlig Grad bestemmende
for dens Frugtbarhed.

<sp>Jordens vandholdende Evne</sp>
(Vandkapaciteten) udtrykkes ved den Vandmængde, som en
vis Jordmængde er i Stand til at optage og
fastholde. Denne Evne er særlig afhængig af
Jorddelenes <sp>Finhed</sp> og deres <sp>Lejring</sp>
(Struktur). Til Forstaaelse af Finhedens Indflydelse i
den Henseende, maa det erindres, at Jordvandet
omgiver de enkelte faste Bestanddele, og efter
Jorddelenes større eller mindre Finhed vil en vis
Vandmængde være udbredt paa Overfladen som et
tyndere eller tykkere Lag. Den væsentligste Del
af Jordvandet fastholdes ved Hjælp af
Haarrørskraften (Kapillariteten). Mellem Jorddelenes
Berøringspunkter dannes et Net af Porer, af hvilke
en større eller mindre Del vil være kapillært
virkende. Porernes Antal er i særlig Grad afhængig
af Jorddelenes Størrelse (Finheden). En Jord,
bestaaende af groft Sand eller Grus, vil derfor,
uanset andre Forhold der kan være medvirkende ved
Vandets Fastholdelse, altid være i Besiddelse af en
mindre vandholdende Evne end ler- eller muldrig
Jord. Foruden Jorddelenes Finhed er som nævnt
ogsaa deres Lejring bestemmende for Graden af
Jordens vandh. Evne, idet det kun er de Porer,
der er smaa nok til at være kapillært virkende,
der kan fastholde Vandet. Løsnes Jorden stærkt
ved Bearbejdning, dannes et stort Antal ikke
kapillære Hulrum, hvorved den vandh. Evne
formindskes. Sammentrykkes Jorden igen, bliver en
stor Del af Porerne mindre og atter i Stand til
at fastholde Vand. Dog er der naturligvis en vis
Fasthedsgrad (en vis Porestørrelse), der giver den
største vandh. Evne, og denne formindskes
derefter i samme Grad, som Porerne bliver mindre.

<sp>Opsugning af Vand fra dybere
liggende Jordlag</sp>. Jordens Evne til at lede
Vand i modsat Retning af den, Tyngden ellers
fører det, er ogsaa en Følge af dens Haarrørskraft,
og den Højde, hvortil Vandet kan hæves, vil derfor
indtil en vis Grænse tiltage med Porernes Finhed.
Porerne kan imidlertid være saa smaa, og Vandets
Gnidning mod Porevæggene som Følge deraf saa
stærk, at Vandtransporten enten helt standses eller
dog kun foregaar overordentlig langsomt. Dette
Forhold træffes ofte ved de svære, stive Lerjorder.
Den kapillære Ledning af Vandet er betinget af,
at <sp>dette stadig kan gaa fra større
til mindre Hulrum</sp>. Møder det derfor et
Jordlag med større Porer (et Sandlag i Lerjord
f. Eks.) standser den kapillære Vandhævning. Stor
Betydning for Vandstigningen har ogsaa
<sp>Jordens Vandindhold</sp>, idet Opsugningen
foregaar des hurtigere, jo mere vandholdige de dybere
liggende Lag er, og der foregaar overhovedet
ingen eller dog kun en meget ringe kapillær
Stigning af Vandet, naar de dybere Jordlag
indeholder mindre end Halvdelen af den Vandmængde,
som de kan fastholde.

<sp>Jordbundens Gennemtrængelighed
for Vand</sp>. De Forhold (Kornstørrelse, Struktur
o. a.), der som før nævnt er bestemmende for
Vandets Bevægelse i Jorden, griber let
forstaaeligt ogsaa ind her. Sand- og Grusjorder vil
herefter som Regel være let gennemtrængelige for
Vand. For de ler- og muldrige Jorders
Vedkommende er Strukturen af afgørende Betydning for
Gennemtrængeligheden. Selv en meget svær
Lerjord kan, naar den befinder sig i udpræget
Krummestruktur, være let gennemtrængelig for Vand.
Er Jorden stiv og klæg, er Gennemtrængeligheden
ringe. Det er bekendt, at Vandet trænger
særdeles langsomt ned i meget tørre Jorder. Dette
beror dels paa, at den Modstand, som
Vandmolekylernes indbyrdes Tiltrækning (Vandets
Sammenhængskraft) yder mod den under
Vedhængningskraftens Paavirkning stedfindende Befugtning af
Jorddelene, først maa overvindes, inden denne kan
finde Sted (i allerede befugtet Jord har Vandet
kun at overvinde Gnidningsmodstanden i Porerne
for at kunne trænge videre), og dels paa, at
Luften i Porerne, som jo maa uddrives, inden disse
kan fyldes med Vand, under Paavirkning af det
nedsivende Vand sammenpresses og derved yder
Modstand mod Vandets fortsatte Indtrængen.
Luftsammenpresningen i Porerne tiltager med den
Hurtighed, hvormed Vandtilførslen sker, ligesom
ogsaa Porernes Størrelse er af meget væsentlig
Betydning i denne Henseende, idet Luften
naturligvis desto lettere slipper bort, jo større Porerne
er. Det er af disse Grunde, og navnlig da hvor
Talen er om de sværere Jorder, ønskeligt at den
første Regn efter en tør Periode falder langsomt
og jævnt. I modsat Fald vil en betydelig Del af
Regnvandet skylle bort langs Markens Overflade
til de lavtliggende Steder. Særlig tydeligt og
hyppigt iagttages dette Forhold ved pludselig
Indtrædende, voldsom Tordenregn. De ved
Regnormenes og andre jordrodende Dyrs Virksomhed
saavel som af Planterødderne dannede Gange forøger
for de sværere Jorders Vedkommende i betydelig
Grad Gennemtrængeligheden for Vand. Disse
Gange leder hurtigt Vandet bort fra Overfladen, og fra
Rørenes Vægge ledes det derefter kapillært ud til
Omgivelserne. I lette Sandjorder faar disse Gange
mindre Betydning, dels fordi disse Jorder ikke er
bindende nok til at Gangene kan holde sig ret
længe, og dels fordi Vandet alligevel trænger let
igennem de her tilstedeværende store Porer. Det
forstaas derfor let, at en vis Vandmængde,
idet den paa sin Vej nedefter kommer i Berøring
med saa at sige alle Jorddelene, i disse Jorder
udøver en langt større udvaskende Virkning, end
i en med Gange og Spalter rigt udstyret Lerjord,
hvor det overvejende er disse, der besørger
Vandets Ledning nedefter. Undergrundens
Beskaffenhed er ligeledes i væsentlig Grad bestemmende
for den Hurtighed, hvormed Vandet ledes bort fra
det øverste Jordlag. Forekommer der tæt under
dette et haardt og for Vandet uigennemtrængeligt
eller vanskeligt gennemtrængeligt Lag, vil det
nedsivende Vand, der her samler sig, ved
indtrædende Tørvejr kapillært suges tilbage af det
overliggende Jordlag, hvis Porer derved helt eller
delvis fyldes og saaledes ikke eller kun i mindre
Grad bliver i Stand til at optage en senere Nedbør.
Saadanne Jorder, der betegnes som <sp>kolde</sp>,
<sp>vaade</sp>, <sp>vandlidende</sp> eller <sp>vandsyge</sp>, vil ved
stærk Nedbør hurtig blive vandfyldte eller endog
oversvømmede, og det er den kunstige
Vandaflednings Opgave at modvirke dette uheldige
Forhold gennem en Sænkning af Grundvandstanden.

<sp>Fordampning af Vand fra Jorden</sp>.
Foruden af Egenskaber ved selve Jorden er
Vandfordampningen fra denne i højeste Grad afhængig
af Vejrforholdene, Læforhold, Hældning
(Hældningsgrad og Hældningsretning) samt ikke mindst
af Jordens Bevoksning. Fordampningen tiltager
med Varmegraden (Luftens og Jordens), Luftens
Tørhed og Vindstyrken. M. H. t. Forhold ved
selve Jorden gælder det, at Fordampningen
tiltager med Jordens Vandindhold og Størrelsen af
den Overflade, som Jorddelene frembyder for den
atmosfæriske Lufts Paavirkning. Jo løsere
Jorden er (jo større Porer), des hurtigere fordamper
Vandet, et Forhold, der flygtig set kan synes at
staa i Modstrid med det Faktum, at man ved at
løsne det øverste Jordlag hemmer Jordens
Udtørring. I Virkeligheden vil dog selve det løsnede
Lag hurtigt udtørres, men ved derefter at danne
et isolerende Dække over den underliggende Jord
(det erindres, at Vandet ikke kan ledes kapillært
fra mindre til større Porer) nemmes
Fordampningen fra denne. Ved en hensigtsmæssig
Bearbejdning af det øverste Jordlag vil man derfor i nogen
Grad være i Stand til at kunne regulere
Vandfordampningen. Fasttrykning af Jorden ved
Tromling og særlig ved Ringtromling forøger i Følge
Undersøgelser af <sp>T. Westermann</sp> i betydelig
Grad Vandfordampningen. Foretoges imidlertid en
let Overharvning lige efter Tromlingen, var den
fordampede Vandmængde ikke større end fra
almindelig harvet Jord. Vil man derfor indskrænke
Vandfordampningen til det mindst mulige,
gælder det om ved Rivning, let Harvning eller
Radrensning at holde det øverste Jordlag løst. Ved
Opkamning af Jorden forøges Fordampningen
betydeligt; derimod hemmes denne i betydelig Grad
af et løst Dække af Løv, Halm, Staldgødning eller
groft Sand. Den Indflydelse, som Jordens
Bevoksning udøver paa Vandfordampningen, er velkendt.
Medens f. Eks. en Græsmark kan være udtørret i
flere Centimeters Dybde, kan en ved Siden af
liggende Brakmark være fugtig omtrent op til
Overfladen. Ved en Undersøgelse af T. Westermann
viste der sig at være følgende Forskel i
Vandfordampning fra harvet og fra havrebevokset Jord:
Kg Vand fordampet fra et Kulturkar (1/2 m<sup>2</sup>
Overflade) i Tidsrummet fra 20. April til 31.
August 1907.

<table>
<td 2 c>Sandjord.<td 2 c>Lerjord.
<td c>Harvet<td c>Bev. med Havre<td c>Harvet<td c>Bev. med Havre
<td c>75,7<td c>209,3<td c>96,7<td c>206,0
</table>

H. C.
</chapter>

<chapter name="Fugtighedsindholdet i Luften">
<b>Fugtighedsindholdet i Luften</b> og
<sp>Fugtighedsmaaling</sp> se <sp>Klimatiske Forhold</sp>.
</chapter>

<chapter name="Fuligo">
<b>Fuligo</b> se <sp>Troldsmørsvamp</sp>.
</chapter>

<chapter name="Fumago">
<b>Fumago</b> se <sp>Branddug</sp>.
</chapter>

<chapter name="Funkia">
<b>Funkia</b> (Liliaceæ), Japan, Staude. F.
coerulea Sweet. (F. ovata Spreng.), Japan, 50 cm,
Bladene lysegrønne, Blomsterne lilla. Heraf
forekommer flere gode Kulturformer: <sp>F. c.
aureovariegata</sp> med smukke gulbrogede Blade i
Forsommeren. <sp>F. albo-marginata</sp> Hook.
med hvidrandede Blade. <sp>F. Sieboldiana</sp> Hook.
(Syn. F. glauca) c. 65 cm store, bredt
hjerteformede, blaagrønne Blade, Blomsterne lys-violette;
Sommer. <sp>F. subcordata</sp> Sprengl. (F. japonica
Thunb.), c. 35 cm, store Blade, mælkehvide, meget
smukke Blomster; Sommer, Efteraar. <sp>F. s. alba
grandiflora</sp>, smukke hvide, meget
vellugtende Blomster, der dog kun kommer til
Udvikling, naar den staar paa et lunt Voksested. F.
undulata Otto & Dietr., kun c. 15 cm, egnet for
Stenhøj, med smukke, bølgede, hvidstribede eller
næsten hvide Blade; Sommer; den bliver meget
anvendt til Drivning lige fra Jul. F. er
fortræffelige Indfatnings- og Rabatplanter; de større
Arter smukke Solitærstauder paa Plæner, ved
Bredderne af Damme og Bassin. <sp>Kultur:</sp> F.
formeres ved Deling om Foraaret. De trives i en dyb,
helst stærkt gødet, ikke for tør Jord og bliver
smukkest i Halvskygge.
C. V. L.

F. udholder i Norge vanskeligt Vinteren paa
Steder med Indlandsklima; i Kystegenene trives
den godt helt op til Tromsø.
N—k.
</chapter>

<chapter name="Furu">
<b>Furu</b> (n.) se <sp>Pinus</sp>.
</chapter>

<chapter name="Fusarium">
<b>Fusarium</b> se <sp>Slimskimmel</sp>.
</chapter>

<chapter name="Fusicladium">
<b>Fusicladium</b> se <sp>Pæreskurv</sp> og
<sp>Æbleskurv</sp>.
</chapter>

<chapter name="Fyldte Blomster">
<b>Fyldte Blomster</b> se <sp>Misdannelser</sp>.
</chapter>

<chapter name="Fyllodi">
<b>Fyllodi</b> se <sp>Misdannelser</sp>.
</chapter>

<chapter name="Fyr">
<b>Fyr</b> se <sp>Pinus</sp>.
</chapter>

<chapter name="Fyring">
<b>Fyring</b> se <sp>Varmeanlæg</sp>.
</chapter>

<chapter name="Fyrsvamp">
<b>Fyrsvamp</b> se <sp>Poresvampe</sp>.
</chapter>

<chapter name="Færøernes Havebrug">
<b>Færøernes Havebrug</b> se <sp>Havebrug paa
Færøerne</sp>.
</chapter>

<h1>G.</h1>

<chapter name="Gaardhaver">
<b>Gaardhaver</b> kaldes de mer eller mindre
beplantede eller med Planter dekorerede Gaarde, som
i Byerne bøder paa Savnet af en Have i
Forbindelse med Bygningen. G. maa, dersom Størrelsen
tillader det, have rummelige, overdækkede
Siddepladser eller Løvgange og brede Gangforbindelser,
som staar i passende Forhold til de ofte store
Bygninger. I saa vid en Udstrækning som muligt maa
man søge at dække de omgivende Mure med
Ampelopsis Veitchii og quinquefolia, Aristolochia,
Clematis viticella alba og lignende taknemmelige
Slyngplanter. Paa Grund af de omgivende
Bygninger maa G. være regelmæssige i deres Anlæg,
og ofte maa man anvende Kantsten el. l. til
Indfatning af de beplantede eller tilsaaede Arealer.
Statuer, Vaser og Fontæner finder god Anvendelse
i G. Til Beplantning maa man benytte baade
løvfældende og stedsegrønne Træer og Buske, der
taaler den mindre gunstige Vokseplads, og som Regel
maa man undgaa stærktvoksende Træer, da de
skygger for meget. Jorden maa behandles dybt,
grundforbedres og afdrænes stærkt, og Anlæget
maa passes omhyggeligt med Vanding og
Gødskning. Blandt de romerske og orientalske Haver
fandtes mange smukke Eksempler paa G.
E. G.
</chapter>

<chapter name="Gaasebillen">
<b>Gaasebillen</b> se <sp>Oldenborren</sp>.
</chapter>

<chapter name="Gaasemad">
<b>Gaasemad</b> se <sp>Arabis</sp>.
</chapter>

<chapter name="Baaseurt">
<b>Baaseurt</b> se <sp>Anthemis</sp>.
</chapter>

<chapter name="Gaillardia">
<b>Gaillardia</b> (Compositæ). G. er dels enaarige, dels
fleraarige Prydplanter, anvendelige til
Blomsterbede, Rabatter og i Udkanten af Busketter, ligesom
de smukke, holdbare Blomster er udmærkede til
Afskæring. <sp>G. amblyodon</sp> J. Gay, Teksas,
enaarig, 60-100 cm, brunrøde til blodrøde Blomster
i Aug.-Oktbr. <sp>G. aristata</sp> Pursh. var.
<sp>grandiflora</sp>, Nordamerika, Staude, 40-60 cm, store,
smukke, sædvanligt tofarvede Blomster, med gul
eller orange Rand og rødlig eller purpur til sortrød
Midte meget værdifuld. <sp>G. pulchella</sp> Foug.
<sp>var. picta</sp>, benævnes almindeligt i Gartnerierne
<sp>G. picta</sp> Sweet., Nordamerika; ved frostfri
Overvintring to- eller fleraarig, men enaarig Kultur er
at foretrække; 40-60 cm. Blomsterne har som
Regel rødbrun eller purpur Skive og bred gul eller
orange Rand; blomstrer i Juli-Septbr. <sp>G. p.
Lorenziana</sp> er den smukkeste Varietet, har stærkt
udviklede Rørkroner, hvorved den faar Udseende
af at være fyldt; samme Farvetegninger som
foregaaende, dog forekommer ogsaa ensfarvede.
<sp>Kultur:</sp> De enaarige G. saas i kold Bænk eller Potte
og udplantes i Maj med 25-30 cm Afstand. De
fleraarige saas i Marts-Juli paa samme Maade og
udplantes med 40-50 cm Afstand. Ved den tidlige
Udsæd giver de Blomst i Septbr.-Oktbr. samme Aar;
ved den senere Udsæd bør Planterne overvintres
frostfrit, udplantes da i April-Maj og vil saa
blomstre i Juni-Aug. Formering ved Deling om
Foraaret eller ved Stikning fra Foraar til hen i
Sommeren anvendes især for at bevare en bestemt
Sort. Ynder alle en noget tør, let Jord, men er
i øvrigt temmelig fordringsløse. Frøets Spirekraft
2 Aar; Spiring i Løbet af 2 Uger.
L. F.
</chapter>

<chapter name="Galanthus">
<b>Galanthus</b> (Amaryllidaceæ), Løgvækst for
Friland. Blomsterne er hos alle Arterne hvide med
grønne Pletter paa de indre Blade. De blomstrer
alle i det tidligste Foraar eller om Vinteren, ja
nogle Arters Blomstringstid falder endog om
Efteraaret, <sp>G. Elwesii</sp> Hook. f., Lilleasien. 15-18
cm. Storblomstret og den tidligste af de her
nævnte. <sp>G. nivalis</sp> L., <sp>Vintergæk</sp>, Sneklokke
(d. og n.), Snödroppa (s.), Europa. 15 cm. Der
haves en fyldtblomstret Varietet: <sp>flore pleno.
G. plicatus</sp> Bieb., Kaukasus. 20 cm, bredbladet
og meget storblomstret. Vintergæk-Arterne plantes
i tætte Klynger paa Stauderabatter, i Udkanten af
Busketter og som Indfatning samt paa Stenhøje,
alene eller sammen med andre Foraarsblomster.
Endvidere tager de sig særdeles nydelige ud i
Græsplæner, hvor de blomstrer, inden Græsset ret
begynder at vokse; de lykkes dog ikke i faste
Græsplæner. <sp>Kultur:</sp> G. formeres ved Sideløg.
De trives i enhver god Havejord og har bedst af
at staa urørte paa et Sted i en længere Aarrække.
<sp>Sygdomme</sp> se Drueskimmel.
A. L.

<sp>Drivning af G.</sp> kan med Lethed finde Sted
og begynde fra Nytaar ved 8-10° C.; der medgaar
hertil 2-3 Uger. Almindeligst anvendes dertil G.
nivalis som den mest yndede. Blokke kan tages
dertil lige fra Friland eller indplantes om
Efteraaret.
P. F.

<img>Gaillardia, enaarige Varieteter.</img>
</chapter>

<chapter name="Galatella">
<b>Galatella</b> (Compositæ), Staude. <sp>G. punctata</sp>
D. C., Sydøst-Europa, 60-100 cm. Stænglerne
ranke, tæt besatte med lancetformede Blade. De
smaa Kurve, der har gule Skivekroner og smalle,
lilla Randblomster, er samlede i en stor topformet
Halvskærm. G. anvendes paa samme Maade som
perennerende Asters, og <sp>Kulturen</sp> er den
samme.
A. L.

<img>Galatella punctata.</img>
</chapter>

<chapter name="Galax">
<b>Galax</b> (Diapensiaceæ). <sp>G. aphylla</sp> L.,

<img>Galax aphylla.</img>
Nordamerika, en 8-15 cm høj Staude, der egner sig
ypperligt til Stenpartier; de langstilkede, lidt
glinsende, hjerteformede Blade danner en smuk Roset,
mellem hvilken de talrige smaa hvide Blomster
skyder op paa høje, bladløse Stængler (deraf
Navnet). Bladene bliver hen paa Efteraaret brune og
holder sig som afskaarne paafaldende længe,
hvorfor man i den senere Tid i England har dyrket
Planten efter stor Maalestok til Bladafskæring. Der
indførtes tidligere betydelige Mængder af dens
Blade til Binderibrug. <sp>Kultur:</sp> G. formeres
ved Deling, ynder en Blanding af Blad- og
Muldjord samt en lidt fugtig Plads.
G. N. B.
</chapter>

<chapter name="Galdebær">
<b>Galdebær</b> se <sp>Bryonia</sp>.
</chapter>

<chapter name="Galeandra">
<b>Galeandra</b> (Orchidaceæ). Botanisk interessante
og ret smukke Orchidéer, som kun ses dyrket i
større Samlinger. G. <sp>Batemannii</sp>, Rolfe,
Guyana (B. Baueri Lindl.), Blomsterne i Klase,
grønlige med purpurrød Læbe. <sp>C. Devoniana</sp>
Schornb., trop. Amerika, Blomsterne
brunliggrønne med lysegrønne Kanter; Læben stor og
bred, hvid med purpur. <sp>Kultur:</sp> Varmt og
fugtigt i Væksttiden, tørt i Hviletiden. Se
videre Orchidékultur.
Ax. Hzn.
</chapter>

<chapter name="Galega">
<b>Galega</b> (Papilionaceæ), Stregbælg. Stauder med
uligefinnede Blade og Blomster i Klase. <sp>G.
bicolor</sp> Boiss. et Hassk. Orienten, Smaabladene
smalt lancetformede. Blomsternes Farve blaa,
Vinger og Køl blaalighvide. <sp>G. Hartlandii</sp>
er en rigtblomstrende Form heraf. <sp>G.
officinalis</sp> L., Europa, Smaabladene lancetformede.
Blomsterne lyslilla i tættere Klase end bicolor,
1 m, Juli; <sp>fl. albo</sp> har hvide Blomster. <sp>G.
orientalis</sp> Lam., Kaukasus, Smaabladene
ægformede, Blomsterne blaa violette, 1 m; Sommer.
<sp>Kultur:</sp> Formeres ved Frø eller Deling,
plantes i Stauderabatter eller i Udkanten af
Busketter og trives i en hvilken som helst god Jord.
A. L.
</chapter>

<chapter name="Galeobdolon">
<b>Galeobdolon</b> (Labiatæ). <sp>G. luteum</sp> Huds.,
Europa, lav Staude med overjordiske Udløbere og
lysegule Blomster i Maj-Juni. Bladene er paa
solrige Steder og om Foraaret sædvanligvis
hvidbrogede. Plantes paa Stenhøje og i Busketter for
at dække Jorden, egner sig ogsaa godt til
Hængeplante i Koldhus. <sp>Kultur:</sp> Formeres ved
Deling og trives bedst i let Jord og paa en noget
beskygget Vokseplads.
G. B.
</chapter>

<chapter name="Galhvepse">
<b>Galhvepse,</b> gallsteklar (s.) Cynipidæ, er smaa
aarevingede Insekter, som paa Planter af
forskellige Slags fremkalder karakteristisk formede
Galledannelser. En stor Mængde saadanne findes paa Eg.
Nogle sidder paa Bladene og er aldeles
kugleformede (Galæbler), andre ligner smaa Knapper; nogle
omdanner Knopperne. En almindelig kendt
Galledannelse er den paa Hybenrose forekommende
»Bedeguar«, (se Rosen-Galhveps). — En Del Galhvepse
lever som Snyltere paa andre Insekter og er altsaa
mere eller mindre nyttige.
A. T.
</chapter>

<chapter name="Galledannelse">
<b>Galledannelse.</b> Saaledes kaldes de hypertrofiske
Misdannelser hos Planterne, der skyldes Sugning,
Stik, Æglægning af Insekter og andre Smaadyr
eller Angreb af Snyltesvampe. Til de første
hører f. Eks. Knopgaller hos Solbær og Hassel,
Midefilt hos Vinstok, Mideskurv hos Pæretræet
(se Galmider). Til de sidste hører f. Eks.
Blommepunge, Blæresyge, Kaalbrok, Heksekoste eller
Troldkoste (se disse Artikler).
F. K. R.
</chapter>

<chapter name="Gallmyggor">
<b>Gallmyggor</b> (s.) se <sp>Galmyg</sp>.
</chapter>

<chapter name="Gallkyalster">
<b>Gallkyalster</b> (s.) se <sp>Galmider</sp>.
</chapter>

<chapter name="Gallring">
<b>Gallring</b> (s.) se <sp>Frugttrækroners
Udtynding</sp>. Angaaende Gallring af Frugt jvfr.
Omtalen af Frugtsortering under Frugtpakning og
Frugtopbevaring.
</chapter>

<chapter name="Gallsteklar">
<b>Gallsteklar</b> (s.) se <sp>Galhvepse</sp>.
</chapter>

<chapter name="Galerucella viburni">
<b>Galerucella viburni</b> se under <sp>Bladbiller</sp>.
</chapter>

<chapter name="Galmider">
<b>Galmider,</b> gallkvalster (s.), Eriophyidæ
(Phytoptidæ) er meget smaa, for Øjet usynlige
Spindeldyr med langstrakt Krop og to Par Ben i
Forenden. Mange af dem foranlediger
karakteristiske, abnorme Haardannelser, der tilsammen
ligner en Filtbelægning, paa f. Eks. Løvtræernes
Blade. Tidligere troede man, at denne
Filtbelægning var en Slags Svamp, som fik Navnet
Erineum. Undertiden, f. Eks. paa Birk, bliver
Erineumdannelsen blodrød. Ikke sjældent
efterfølges denne Abnormitet af en anden, idet en
punglignende Udvækst, fyldt af Erineumhaar,
fremkommer paa Bladenes Overside; dette er
Tilfældet paa f. Eks. Hæg, El, Lind m. fl. Andre
Galmider lever i Knopper eller inde i Bladvævet,
se Hasselmiden, Solbærmiden og Pæregalmiden.
A. T.

<img>Lindeblad med Mide-Punggaller; ved Siden en
enkelt Galler, gennemskaaren paa langs; forst.</img>
</chapter>

<chapter name="Galmyg">
<b>Galmyg,</b> gallmyggor (s.), (Cecidomyidæ), meget
smaa Myg med lange, perlebaandlignende
Følehorn. Mange af dem fremkalder Galledannelser
af forskellig Slags; saaledes træffes f. Eks. de
smaa hvide eller rødagtige, fodløse Larver i
opsvulmede Knuder paa Pileskuddene eller i
roset-lignende Bladsammenhobninger i Pilens
Skudspidser (»Pileroser«). Andre Arter lever i foldede
eller sammenrullede Bladkanter paa Lind, Pil,
Roser m. m. Se Pærebladgalmyg. Atter andre
træffes indeni Knopper eller i unge Frugter, se
Pæregalmyg.
A. T.
</chapter>

<chapter name="Galtetand">
<b>Galtetand</b> se <sp>Stachys</sp>.
</chapter>

<chapter name="Galtonia">
<b>Galtonia</b> (Liliaceæ), <sp>G. candicans</sp> Decne.
(Hyacinthus candicans Baker.), Løgvækst fra
Kaplandet, c. 1 m høj, med hvide, porcelænsagtige
Blomster paa et højt Skaft. Den finder
Anvendelse til Blomstergrupper eller Rabatter, hvor den
gør god Virkning, plantet tæt sammen. Den kan
ogsaa bruges som Potteplante i Koldhuset, hvor
den kommer noget tidligere i Blomst. De
enkelte Blomster kan som afskaarne anvendes til
Binderi. <sp>Kultur:</sp> Frøet modnes let her til
Lands paa ældre Planter og bredsaas paa en kold
Bænk i Marts; det varer ofte temmelig længe,
før det spirer, men det kommer altid rigeligt og
godt op. Naar Frøet er spiret, tages Vinduet af
om Dagen og, naar der ikke længere er Fare for
Nattefrost, tillige om Natten. Planterne bliver
staaende urørte paa Bænken hele Sommeren og
passes kun med Renholdelse og Vanding, naar det
gøres nødvendigt. Om Efteraaret har de dannet
Løg, som optages, sigtes fra Jorden og
overvintres paa et tørt, lidt lunt Sted. Naar Jorden er
bekvem sidst i April, lægges de smaa Løg
simpelt hen som Crocus paa de Bede, hvor de skal
blomstre, med 30 cm mellem Rækkerne og 8 cm
mellem Planterne i Rækken. I en normal
Sommer vil hvert Løg give Blomst; Blomstringen
begynder i sidste Halvdel af Juli og varer til
Frosten standser den. I Oktbr. optages Løgene og
lægges med Toppen nederst og Løgene øverst paa
Rabatten i en Vinkasse, hvor der luftes rigeligt,
indtil Toppen er visnet. Denne og Rødderne
pudses af, hvorefter Overvintringen og den
fremtidige Behandling er den samme som foregaaende
Aar, kun giver man de ældre Løg ved
Udplantningen lidt større Afstand (10 cm) mellem
Planterne i Rækken. Man kan ogsaa lade Planterne
blive staaende paa Blivestedet, men de maa da
dækkes stærkt om Vinteren og maa, hvis de
taber i Kraft, hvert 3.-4. Aar fornyes med Planter,
der er tiltrukne af Frø.
G. N. B.

<img>Galtonia candicans.</img>
</chapter>

<chapter name="Gamolepis">
<b>Gamolepis</b> (Compositæ). <sp>G. Tagetes</sp> D. C.,
Sydafrika, enaarig Sommervækst, anvendelig til
smaa Blomsterbede og Indfatning; 20 cm; gule
Blomster i Juni-Aug. <sp>Kultur:</sp> Saas i April
i kold Bænk, udplantes i Maj med 15 cm
Afstand. Kan ogsaa saas i April-Maj paa
Voksestedet; ynder tør Jord. Frøets Spirekraft 3-4 Aar;
Spiring i Løbet af 2 Uger.
L. F.
</chapter>

<chapter name="Gange">
<b>Gange</b> se <sp>Veje</sp> og <sp>Villahavens
Pasning</sp>.
</chapter>

<chapter name="Gardenia">
<b>Gardenia</b> (Rubiaceæ), Varmhus- og
Koldhusplanter; <sp>G. florida</sp> L., Busk fra Kina og
Sydafrika med glinsende, stedsegrønne, ovale Blade;
dens Blomster har stor Værdi til
Dekorationsbrug. De smukke hvide, camellialignende
Blomster har længe været meget skattede i Udlandet,
medens de her hjemme kun sjældent ses, hvilket
maaske har sin Grund i, at Planten kræver en
Del Pasning med Hensyn til Renholdelsen, som
dog lettes betydeligt, naar den holdes i rationel
Kultur, ved hvilken den giver en Mængde
Blomster. <sp>G. grandiflora</sp> Lour., Kokinkina,
Blomsten stor og vellugtende. <sp>G. lucida</sp> Roxb.,
Ostindien, er en større Busk med lysere Blade og
omtrent siddende Blomster. <sp>G. radicans</sp> Thbg.,
Japan, er lavere med smallere Blade; denne og
dens fyldte Varieteter er dem, der bedst lader sig
drive. <sp>Kultur:</sp> G. formeres ved Aflæggere
eller Stiklinger; naar den første Formeringsmaade
anvendes, plantes de gamle Planter godt dybt, og
de Grene, som har slaaet Rødder, plantes hver for
sig, efter at de er skilte fra Moderplanten. Til
Stiklinger benyttes de Skud, som om Foraaret
fremkommer ved Drivningen; disse sættes paa
Undervarme, og efter Roddannelsen pottes de
enkeltvis i Lyngjord, af hærdes lidt efter lidt for
til sidst i Maj at udplantes i en Bakke med
Undervarme. Mange foretrækker at lade dem blive
staaende i Potterne. Planterne holdes skyggede
om Sommeren og sprøjtes 2-3 Gange daglig. I
Septbr. indplantes de og sættes varmt. Saa snart
Planterne efter 2-3 Aars Forløb er kraftige nok,
kan Drivningen begynde, til hvilken kun de med
bedst modent Træ og med Knopper forsynede
Planter er tjenlige. Efter 6-8 Ugers Forløb vil
Knopperne begynde at aabne sig, indtil hvilket
Tidspunkt man bør sørge for rigelig Fugtighed i
Form af Sprøjtning. Temperaturen bør ikke gaa
under 20° C. Efter Drivningen holdes Planterne
paa en Temperatur af c. 10° C. og anbringes
igen om Sommeren i en Bakke, hvor de af og til
vandes med Gødningvand. Det er ikke at
anbefale at lade Planterne blive gamle, da unge
Planter giver flere og bedre Blomster. G. florida,
G. lucida og G. grandiflora er Varmhusplanter, G.
radicaus dyrkes i Koldhus. Jordblandingen bør
bestaaa af lige Dele Løvjord og Græstørvjord med
Tilsætning af Sand. Rygning er nødvendig for
at modarbejde Insektangreb.
Edv. B.
</chapter>

<chapter name="Gardoquia">
<b>Gardoquia</b> se <sp>Cedronella</sp>.
</chapter>

<chapter name="Garrya">
<b>Garrya</b> (Cornaceæ), Koldhusplante. <sp>G.
elliptica</sp> Dougl., Kalifornien, en 2-3 m høj,
stedsegrøn Busk med læderagtige, elleptiske Blade.
Planten er tvebo; Hunplanten er meget sjælden,
Hanplanten blomstrer fra Septbr. til April i lange,
grønne Rakler, der tager sig udmærket ud.
<sp>Kultur:</sp> G. formeres ved Aflægning (Stikning er
vanskelig) eller ved Podning paa Aucuba
japonica; fordrer en sandet Lerjord.
F. E.

<img>Garrya elliptica.</img>
</chapter>

<chapter name="Gartner">
<b>Gartner.</b> Angaaende Ordet G. se <sp>Danmarks
Havebrug</sp>.
</chapter>

<chapter name="Gartnerforeninger">
<b>Gartnerforeninger</b> se <sp>Foreninger</sp>.
</chapter>

<chapter name="Gartnerskoler">
<b>Gartnerskoler</b> se <sp>Læreanstalter</sp>.
</chapter>

<chapter name="Garvebark">
<b>Garvebark,</b> Barken af forskellige Træsorter,
efter Anvendelse i Garverierne (til den saakaldte
»Rødgarvning«), blev i tidligere Tid, da man
kunde faa den gratis i Garverierne, naar man blot
vilde lade den afhente, anvendt betydeligt mere
i Haverne end nutildags, hvor den er vanskelig
at faa og tillige er dyr. Ved sin Gæring
frembringer G. en jævn og længevarende Varme og
benyttes derfor særlig til at skaffe den fornødne
Undervarme i Varmhusgruber. Ligeledes bruges G.,
anbragt i et 15-25 cm tykt Lag over Gødningen
i Bakker eller Varmebede, til Nedgravning af
Potteplanter, hvor den tillige hjælper til at holde
paa Varmen, samt til Omsats om Varmebede. Naar
G. er afgæret, danner den en mørkebrun,
jordlignende Substans, men indeholder kun meget
lidt Plantenæringsstof. Skal gammel G. bruges
som Gødning, laves den til Kompostjord. Efter at
den har staaet i Bunke paa Friland et Par Aar,
omstikkes den og blandes samtidig med Kalk og
Gødning, gennemvaiides gentagne Gange i Løbet
af Sommeren med Ajle og afgiver da næste
Foraar en god Gødning, navnlig for sværere,
muldfattige Jorder.
P. F.
</chapter>

<chapter name="Gas">
<b>Gas</b> se <sp>Belysningsgas</sp>.
</chapter>

<chapter name="Gaskalk">
<b>Gaskalk</b> fra Acetylengasværker. Undersøgelser
og Forsøg vedrørende dette Affaldsprodukt er saa
vidt vides ikke foretaget her i Landet. — Ved en
af <sp>Gerlach</sp> (Tyskland) foretagen Undersøgelse
var Sammensætningen af dette Produkt følgende:

<table>
<td>Vand<td r>49,5<td c>pCt.
<td>Kalkhydrat<td r>40,8<td c>-
<td>Kulsur Kalk<td r>7,3<td c>-
</table>

Det samlede Indhold af Kalk (CaO) var 34,9
pCt. I Henhold til de af Gerlach udførte Forsøg,
indeholdt denne Affaldskalk ingen for Planterne
skadelige Bestanddele og virkede paa lignende
Maade som brændt Kalk. Anvendt i stor Mængde
og umiddelbart før Saaning eller Plantning kan
Gaskalken ligesaavel som den almindelige brændte
Kalk, som Følge af en direkte ætsende Virkning,
skade Planterne, og Affaldskalken bør derfor
anvendes i begrænset Mængde (ikke gerne over
4-5000 kg pr. ha) og udstrøs og nedbringes
mindst c. 3 Uger, førend Saaning eller Plantning
finder Sted.
H. C,
</chapter>

<chapter name="Gasteria">
<b>Gasteria</b> (Liliaceæ), Koldhusplante fra Kap.
Saavel denne Slægt som Haworthia blev tidligere
henført under Aloë, men er nu udskilt fra denne.
G. opnaar ikke Aloëns Størrelse, Bladene er ikke
rosetstillede, men toradede, og Blomsterne er
rørformede og stærkt opsvulmede ved Grunden,
koralrøde, hængende paa en høj Blomsterstængel;
Maj-Juni. <sp>G. disticha</sp> Haw., Bladet
hvidrandet og hvidplettet. <sp>G. pulchra</sp> Haw.,
trekantet Blad, besat med hvide Pletter. <sp>G.
verrucosa</sp> Haw., Bladet besat med hvide Vorter.
<sp>Kultur</sp> se Aloë.
F. E.
</chapter>

<chapter name="Gaultheria">
<b>Gaultheria</b> (Ericaceæ), Frilandsbusk fra
Nordamerika. <sp>G. procumbens</sp> L., lav,
nedliggende, stedsegrøn Busk med glinsende, omvendt
ægformede, fint savtakkede Blade og enkeltsiddende,
hvide Blomster i Juli; skarlagenrød, bærlignende
Frugt. <sp>G. Schallon</sp> Pursh., en 0,50-1 m høj
Busk med hjerteforrnede Blade og rødlig-hvide
Blomster i en lille Klase; Juni; Frugten sort. G.
egner sig ypperligt til Indfatning omkring
Rhododendron-Grupper. Begge Arters Frugter smager
som vore almindelige Blaabær og er vellugtende,
hvorfor de ogsaa bruges ved Tilberedning af
Parfumer. De andre Arter fra Syd- og
Mellemamerika hører hjemme i Koldhuset. <sp>Kultur:</sp> G.
fordrer, for at trives vel, sandblandet Lyng- eller
Tørvejord og fugtig, lun Plads i Halvskygge. Den
formeres ved Frø, Rodskud og Deling. Frøet saas
i Febr. i sandblandet Lyngjord i flade Skaale
eller Kasser under Glas og holdes jævnt fugtigt, de
unge Planter overvintres frostfrit og kan som
toaarige udprikles, med passende Afstand, i Rammer
paa Friland. De dækkes om Vinteren med tørt
Løv og Granris. J. B.

G. kan ved Kristiania holde sig paa gode
Voksesteder, men bør dækkes om Vinteren. I de
sydvestlige Kystegne vil den formentlig kunne holde
sig godt uden at dækkes.
N—k.
</chapter>

<chapter name="Gaura">
<b>Gaura</b> (Onagraceæ). <sp>G. Lindheimeri</sp> Englm.
& Gray, Pragtkærte, Teksas, enaarig, smuk
Sommervækst, som
Koldhusplante fleraarig,
anvendelig til Rabatter, i
Udkanten af Busketter og
til Afskæring; 60-100
cm; hvide Blomster i
Juli-Oktbr. <sp>Kultur:</sp>
Saas i Marts-April i
halvvarm Bænk;
Frøplanterne prikles og
udplantes i Maj med
30-40 cm Afstand. Trives
i enhver almindelig god
Havejord. Frøets
Spirekraft 3 Aar; Spiring i
Løbet af 2 Uger.
L. F.
</chapter>

<chapter name="Gazania">
<b>Gazania</b> (Compositæ),
Koldhusplante fra
Kaplandet med smalle,
hvidfiltede Blade og store,
enkeltsiddende Kurve af
oftest gul Farve og med
mørk Tegning ved Basis
af Randkronerne.
Anvendes som Koldhusplante
eller til Udplantning,
men fordrer, da
Blomsterne kun udfolder sig
i Solskin, en solrig
Plads. <sp>G. nivea</sp> Less.
<sp>grandiflora</sp> har
hvide Kroner med gule
Tegninger;
rigtblomstrende; Juni-Aug. <sp>G. Pavonia</sp> R. Br., stor, smuk,
orangegul Kurv med sort Plet. <sp>G. pinnata</sp>
Less., Kronerne gule med brun eller sort Plet
ved Basis; Juni-Aug. <sp>G. rigens</sp> Moench.,
Kronerne orangegule, ved Grunden sortbrune med
en lys Plet; Juni-Aug. <sp>G. splendens</sp> hort.
er skinnende orange, ligeledes med sort og hvid
Plet ved Basis; Maj-Septbr. Den sidste Art er
den mest anvendelige til Udplantning. Dens gode
Egenskaber viser sig kun i tørre og solrige
Somre. <sp>Kultur:</sp> G. formeres let ved
Stiklinger af Sideskud forneden paa Planten, enten
om Foraaret eller bedre om Efteraaret i
Aug.-Septbr. De stikkes i Skaale med sandblandet
Løv- og Græstørvjord, hvori Stiklingerne
trykkes godt fast, og anbringes paa et halvvarmt
Varmebed, som holdes skygget og uden Luft.
Efter Roddannelsen overvintres de i Koldhuset
for om Foraaret at plantes i Smaapotter til
Udplantning eller Pottekultur.
G. N. B.

<img>Gaura Lindheimeri.</img>
</chapter>

<chapter name="Gedeblad">
<b>Gedeblad</b> se <sp>Lonicera Caprifolium</sp>.
</chapter>

<chapter name="Gedehamse">
<b>Gedehamse,</b> getingar (s.) Vespa-Arter, er ret
store, aareviugede Insekter med gultegnet sort
Krop og kortstilket, kluntet Bagkrop. Arterne
lever i etaarige Samfund, bestaaende af Hanner,
Hunner og Arbejdere. Nogle bygger frithængende
Boer, omgivne af en graaagtig, papirstynd Væg
af Træmasse, andre bygger i hule Træer, i Vægge
eller i Huler i Jorden. Undertiden gør G. Skade
i Haverne ved at gnave paa modne Frugter. Den
største Art, bålgetingen (s.) (Vespa crabro L.)
gnaver gerne Barken af Grenene paa unge Birke.
Frithængende Boer tages ved Nattetid i en Sæk
og dræbes i koghedt Vand. De i Huler i Jorden
boende G. dræbes f. Eks. med Svovlkulstof, der
hældes ned i Indgangshullet, som derefter
tilstoppes. G. fanges undertiden let i Flasker, der
indeholder Rester af sød Saft.
A. T.
</chapter>

<chapter name="Gederams">
<b>Gederams</b> se <sp>Epilobium
angustifolium</sp>.
</chapter>

<chapter name="Gejtser">
<b>Gejtser</b> kaldes de paa Vinstokkens Sommerskud
fremkommende Sideskud (Biskud). Se i øvrigt
under Vinstok.
</chapter>

<chapter name="Gelé">
<b>Gelé</b> fremstilles af Saft fra pektinstofholdige
Frugter. De gelédannende Stoffer udvindes ved
Opvarmning, 1 kg grønne Stikkelsbær, Solbær,
Æbler, Kvæder koges med 4-5 dl Vand, til
Frugten flækker. Ribs derimod opvarmes uden Vand,
til Saften har udskilt sig. Saften bliver finest,
naar Opvarmningen kan finde Sted i Dampgryde
eller Vandbad. Pen frafiltrerede Saft koges med
c. 100 pCt. Sukker. Jo mindre G. koger, des
friskere bliver den i Smagen. Ved en stærk og
langvarig Kogning edelægges desuden
Pektinstofferne, og G. bliver mørk. Derfor udkoges
Sukkeret forinden, f. Eks. ved at koge 1 kg helt Melis
med 4 dl kogt, afklaret Vand til en Sirup og lade
denne indkoge, til Sukkeret bliver tørt igen.
Derefter tilsættes Saften, koges c. 10 Min., skummes
og hældes varm i Geléglas, der er skyllet med
Vinsprit. Ribsgelé kan ogsaa fremstilles ved blot
at irøre Gelésaften tørt, stødt Melis. Gelésaft
kan opbevares til senere Brug henkogt paa Flasker
(se Henkogning).
M. L.
</chapter>

<chapter name="Gemserod">
<b>Gemserod</b> se <sp>Doronicum</sp>.
</chapter>

<chapter name="Genetyllis">
<b>Genetyllis</b> se <sp>Darwinia</sp>.
</chapter>

<chapter name="Genista">
<b>Genista</b> (Papilionaceæ), haardføre Buske. <sp>G.
elata</sp> Wend., Sydøsteuropa, en lav Busk med
oprette, tynde, kantede, grønne Grene og smaa,
lancetformede Blade samt i alle
Sommermaanederne med smaa, gule Ærteblomster i smaa Klaser,
der i Spidsen af Grenene atter er samlede i
mangeblomstrede Toppe. <sp>G. tinctoria</sp> L.,
Farve-Visse, Europa, ogsaa vild i Danmark, er en
ganske lav Busk. Følgende Arter er ganske lave,
ofte tornede Buske eller Halvbuske, der kun har
Betydning i Samlinger, i botaniske Haver eller
lignende Steder. <sp>G. anglica</sp> L., <sp>G.
germanica</sp> L., <sp>G. pilosa</sp> L., alle vildtvoksende i
Danmark, samt <sp>G. radiata</sp> Scop. og <sp>G.
sagittalis</sp> L. fra Sydeuropa.
A. B.

<sp>Anvendelse:</sp> G. er nøjsomme Buske med
letbygget Vækst, en Rigdom af Blomster og lang
Blomstringstid og er derfor pyntelige i
Forgrunden af Busketter, paa solvarme, sandede Skrænter
o. l. Steder. <sp>Kultur:</sp> G. formeres ved Frø,
som saas om Foraaret i let, sandet Jord, enten
paa Blivestedet, i hvilket Tilfælde Planterne
dækkes første Vinter, eller paa Bede, hvor de optages
om Efteraaret og indslaas frostfrit i sandet Jord.
Om Foraaret studses de i Rod og Top og prikles,
efter 1-2 Aars Forløb udplantes de. Som ældre
taaler de ikke godt Omplantning. Skuddene fryser
almindelig bort i Toppen, de bør dels af denne
Grund, dels fordi Grenene ender i en
Blomsterstand, 'holdes i Form ved Indskæring.
J. B.

I Norge ud'holder G. vanskeligt Vinteren i Egne
med Indlandsklima, og i de nordenfjældske Dele af
Landet kan den slet ikke dyrkes.
N—k.
</chapter>

<chapter name="Gennemvoksning">
<b>Gennemvoksning</b> se <sp>Misdannelser</sp>.
</chapter>

<chapter name="Gentiana">
<b>Gentiana</b> (Gentianaceæ), Ensian. Urteagtige
Frilandsplanter; de her nævnte er fleraarige. <sp>G.
acaulis</sp> L., Europa, 10 cm. Stængelen
enblomstret, Blomsterne store, tragtformede, mørkeblaa;
Maj. <sp>G. affinis</sp> Griseb., Nordamerika, 20-30
cm, blaa Blomster i Aug. <sp>G. asclepiadea</sp>
L., Alperne, 30-50 cm. Stængelen rigtbladet,
Blomsterne violetblaa, enlige fra Bladhjørnerne i
Stængelens øvre Del. En Varietet <sp>G. a. fl.
albo</sp> har hvide Blomster; Juli. <sp>G. cruciata</sp>
L., Europa, 20 cm. Stængelen bladet, ender med
en tæt Stand af ret smaa blaa Blomster med smaa
Bikroneskæl; Juli. <sp>G. lutea</sp> L., Sydeuropa,
80-100 cm. Bladene bredt elliptiske, Blomsterne gule
i rigtblomstrende Kranse op ad den kraftige
Stængel; Juni. <sp>G. Pneumonanthe</sp> L., Europa,
Danmark. Blomsterne ultramarinblaa, indvendig
med grønne Punkter; August. <sp>G. punctata</sp> L.,
Alperne, 30-50 cm. Blomsterne gule med eller
uden sortrede Punkter; Juli. <sp>G. purpurea</sp> L.,
Alperne, Norge, 30-40 cm. Blomsterne mørkrøde;
August. <sp>G. septemfida</sp> Pall., Orienten,
20-25 cm. Blomsterne blaa fra Spidsen af Stængelen;
Juli-August. <sp>G. Walujewii</sp> Rgl. & Schmalh.,
Turkestan, c. 30 cm, blegblaa Blomster; August.
<sp>G. verna</sp> L., Alperne, 5-8 cm, azurblaa
Blomster; Maj. <sp>Kultur:</sp> Formeres ved Frø eller
Deling; Deling er dog vanskelig for nogle
Arters Vedkommende. Da Frøet hurtigt taber
Spireevnen, er det mest formaalstjenligt at udsaa det
straks efter Indhøstningen, indkøbt Frø maa saas
lige efter Modtagelsen. Overvintring frostfrit i
Bænk. Planterne prikles Foraar eller Sommer i
Potter eller Kasser i en Blanding af Mosejord,
Græstørvjord og Sand, og udplantes først naar de
har opnaaet en nogenlunde Størrelse. Flere af
Arterne er meget vanskelige at faa til at trives,
navnlig gælder dette G. verna. De fleste er
anvendelige paa Stenhøj, men deres Fordringer til
Jordbund, Skygge og Fugtighed er i øvrigt
forskellige. Acaulis, cruciata, septemfida og Walujewii
trives i Sol og i ret svær Jord, acaulis er tillige
en god Indfatningsplante; asclepiadea fordrer
muldet Jord og Halvskygge, Pneumonanthe Mosejord
og Fugtighed, mens lutea kan plantes paa
Stauderabatter.
A. L.

<img>Gentiana affinis.</img>
</chapter>

<chapter name="Geonoma">
<b>Geonoma</b> (Palmaceæ), Varmhusplante. Denne
særdeles smukke Palme udmærker sig ved sin
lette, elegante Vækst. Stammen opnaar som Regel
kun ringe Højde. Bladene er i Begyndelsen udelte,
men deler sig senere, dog kun med faa Afsnit.
De er noget vanskelige i Kultur. For at opnaa en
yppig Udvikling, kræver disse Palmer et fugtigt
Varmhus. <sp>G. Brongniartii</sp> Mart., Bolivia.
<sp>G. gracilis</sp> Wendl., Costa Rica, der er den
smukkeste Art, let og fin, mindende om Cocos
Wedelliana. <sp>G. Schottiana</sp> Mart., Brasilien.
<sp>Kultur</sp> se Palmer.
M. H.

<img>Geonoma Brongniartii.</img>
</chapter>

<chapter name="Georgine">
<b>Georgine</b> se <sp>Dahlia</sp>.
</chapter>

<chapter name="Geranium">
<b>Geranium</b> (Geraniaceæ), Storkenæb. Enaarige
eller fleraarige Urter fra tempererede Egne af alle
Verdensdele, men særlig paa den nordlige
Halvkugle. De enaarige er temmelig uanselige,
hvorimod adskillige af Stauderne er værdifulde
Prydplanter. Af saadanne kan nævnes: <sp>G.
argenteum</sp> L., Alperne, 15 cm, har lidt graa
silkehaarede Blade og rosenrøde Blomster i Juni-Juli.
Dyrkes paa Stenhøj. <sp>G. Endressii</sp> Gay.,
Pyrenæerne, 30 cm, store rosenrøde Blomster i Juli.
<sp>G. ibericum</sp> Cav., Kaukasus, 60-70 cm, store
violetblaa Blomster i Juni. <sp>G. i.
platypetalum</sp> har rødlige Striber paa Kronbladene. <sp>G.
pratense</sp> L., Europa, Danmark, 0,60-1 m, lys
blaaviolette Blomster i Juli. <sp>G. p. fl. albo</sp> har
hvide og <sp>G. p. fl. albo pleno</sp> fyldte hvide
Blomster. <sp>G. sanguineum</sp> L., Europa,
Danmark, 40-60 cm, purpurrøde Blomster i Juli. <sp>G.
s. fl. albo</sp> har smukke, hvide Blomster. <sp>G.
striatum</sp> L., Sydeuropa, 30 cm, er af smuk,
tæt Vækst med rosenrøde Blomster i Juli.
<sp>Kultur:</sp> Formeres ved Frø og som oftest ved
Deling. G. trives godt i en almindelig god, dog ikke
for tør Havejord og plantes sædvanlig paa
blandede Stauderabatter.
G. B.
</chapter>

<chapter name="Gerbera">
<b>Gerbera</b> (Compositæ). <sp>G. Jamesonii</sp> Bolus
er i Aaret 1878 fundet af R. Jameson i en
højtliggende Dal ved Barberton i Sydafrika, og blev
herfra indført til Europa, hvor man snart fik Øje
for dens gode Egenskaber som Snitstaude, idet dens
smukke orangerøde, langstilkede,
margueriteformede Blomster viste sig at være meget holdbare.
Naar de sidder paa Planten, holder de sig i 4-6
Uger, medens de som afskaarne holder sig i 2
Uger. En Forudsætning for, at Blomsterne skal
holde sig længe er, at man først maa skære dem,
naar de er fuldt udsprungne, d. v. s. naar
Skiveblomsterne er fuldt udviklede og giver Støv.
Forskellige franske og engelske Gartnere gav sig
til at krydsbefrugte den med den smaablomstrede
hvidlige <sp>G. viridifolia</sp> Sch. Bip., Sydafrika,
og opnaaede paa den Maade at faa et Utal af
Farvenuancer baade i hvidt, gult, orange, rosa
og rødt. Ved stadigt Udvalg har man opnaaet at
faa Blomster med et Gennemsnit af indtil 13 cm
paa 50-60 cm lange Stilke. Bladene, som er meget,
indskaarne og har megen Lighed med
Løvetandens, fremkommer ligesom Blomsterne lige i
Jordoverfladen; Rødderne er tykke og vokser lige
ned i Jorden. Her i Norden kan den ikke taale
Vinteren paa Friland, hvilket den under mildere
Bredegrader kan med et let Dække. I Sydfrankrig
har man kastet sig over Massekultur af den. Den
kultiveres her i letbyggede Drivhuse frit
indplantet, og giver saaledes en Masse Blomster fra de
tidligste Foraarsmaaneder hele Sommeren
igennem. Her i Landet har der været forsøgt flere
Steder, paa forskellig Maade at indføre Kulturen,
som dog har vist sig at være urentabel.
L. A.

<img>Gerbera Jamesonii.</img>
</chapter>

<chapter name="Gesnera">
<b>Gesnera</b> (Gesneraceæ), Varmhusplanter. G. er
tropiske Planter fra Sydamerika med knoldagtige
Rhizomer, bløde, fint haarede Blade med
forskellig Tegning og klasestillede Blomster i
smukke, livlige Farver. Af de til denne
Slægt tidligere henregnede Arter er
adskillige i den nyere Tid henførte til andre
Slægter, som f. Eks. <sp>Dircæa</sp> og <sp>Nægelia</sp>,
saa det har sin Vanskelighed at afgøre, hvori
disse Slægters specielle Kendemærker bestaar.
Af de Arter og Afarter, der med størst
Overensstemmelse henføres til Slægten Gesnera,
er de smukkeste følgende: <sp>G.
Bethmannii</sp> hort., purpurrød Blomst; <sp>G.
Donkelarii</sp> hort., en Bastard mellem Gloxinia
speciosa Lodd. og Gesnera discolor Lindl., har
meget store, karminrøde Blomster med
gulligt Svælg; meget rigtblomstrende; <sp>G.
Leopoldii</sp> Scheidw., livlig orangefarvet Blomst;
af denne findes mange Varieteter i
forskellige Farver, alle af temmelig lav, kompakt
Vækst; <sp>G. macrantha</sp> Spregl., stor,
skarlagenrød Blomst. <sp>G. magnifica</sp> Otto &
Dietr., 50 cm bøj, rigtblomstrende,
cinnoberrød. <sp>Kultur:</sp> Formeringen sker ved Frø
og ved Udskæring af Spirer fra Knoldene,
hvormed maa følge et lille Stykke af disse.
Knoldene lægges, efter at være overvintrede
fuldkommen tørt og varmt, om Foraaret
enkeltvis i Potter i let Jord, bestaaende af
Lyngjord, Bladjord, lidt Græstørvjord, Sand og
Trækul, og saaledes, at Knoldenes Overflade
ikke dækkes af Jord. G. behandles i øvrigt i alt
væsentligt som Achimenes, kun iagttages, at
Bladene ikke sprøjtes eller stænkes med Vand, da de
paa Grund af deres bløde Beskaffenhed er sarte
og let plettes. Rigelig Skygning er nødvendig.
Blomstringen kan udstrækkes til sent paa
Efteraaret ved gentagen senere Lægning.
M. H.
</chapter>

<chapter name="Getapol">
<b>Getapol</b> (s.) se <sp>Rhamnus cathartica</sp>.
</chapter>

<chapter name="Getingar">
<b>Getingar</b> (s.) se <sp>Gedehamse</sp>.
</chapter>

<chapter name="Geum">
<b>Geum</b> (Rosaceæ), Nellikerod. Stauder. <sp>G.
chiloënse</sp> Balb., Chile, 50-60 cm. Bladene
fjersnitdelte med stort Endeafsnit og spredte
Sideafsnit; Blomsterne orangerøde; Juni-Juli. <sp>G.
coccineum</sp> Sibth. & Sm., Grækenland,
L.-Asien, 50-60 cm. Bladene omtrent som hos
chiloënse, men Sideafsnittene er mere spredte.
Blomsterne er højrøde; <sp>fl. pl.</sp> har fyldte Blomster.
Sorten <sp>Mrs. J. Bradshaw</sp> med lysskarlagen
halvfyldte Blomster hører hertil. Juni-Juli. <sp>G.</sp>
<sp>Heldreichii</sp>, 25 cm. Bladene med stort
nyreformet Endeafsnit og faa og smaa Sideafsnit.
Blomsterne cinnoberrøde; April-Maj. Er en
Krydsning mellem coccineum og montanuin. <sp>G.
montanum</sp> L, Alperne, 15-25 cm. Bladene omtrent
som hos chiloënse, blødhaarede, Blomsterne gule;
Maj-Juni. <sp>G. triflorum</sp> Pursh, Nordamerika,
25 cm. Bladene dobbeltfjersnitdelte, Blomsterne
hvidlige; Juli. <sp>Kultur:</sp> Formeres ved Deling
eller ved Frøudsæd og plantes paa Rabat eller
Stenhøj; navnlig de tre sidste egner sig for
Stenhøj.
A. L.
</chapter>

<img>Gesnera Hybrid.</img>

<chapter name="Giftbakterier">
<b>Giftbakterier</b> se <sp>Sygdomme paa
Konserves</sp>.
</chapter>

<chapter name="Giftplanter">
<b>Giftplanter.</b> Et ikke ringe Antal af Jordens
Plantearter kan henføres til Giftplanterne, og
navnlig i Troperne er deres Tal stort, ligesom man
ogsaa der træffer de farligste Giftplanter (Upastræet,
Bræknødden, Calabarbønnen m. fl.). De Giftplanter,
som findes under vore Breddegrader, enten det nu
er blandt vore Lægeplanter, blandt Prydplanterne
saavel paa Friland som i Potte eller det er iblandt
de vildtvoksende Planter, er derimod ikke større i
Tal, end at man ret let kan gøre sig bekendt med
de vigtigste. Da det uden Tvivl er af en vis
Betydning for Gartnere og Havedyrkere at kende de
vigtigste blandt de Giftplanter, man kan vente at
komme i Berøring med, skal nogle af dem
omtales her. Blandt Havens Træer og Buske er
Guldregnen (Laburnum) bekendt for sin Giftighed;
hele Planten, men især Bælgene indeholder et
virksomt Giftstof; ligeledes er Takstræet (Taxus) og
Peberbusken (Daphne Mezereum) giftige. Da disse
Træers Frugter hver paa sin Vis ser indbydende
ud (Guldregnens som smaa Ærtebælge, de andre
to har smukt røde »Bær«), fristes Børn let til at
smage paa dem, og man bør derfor i Haver, hvor
Børn færdes, og hvor disse Planter findes, advare
dem imod at spise af Frugterne. En anden meget
farlig Giftplante blandt Prydbuskene er
Gift-Sumak (Rhus Toxicodendron). Saften i Bladene og
Grenene er overordentlig skarp, en Ubetydelighed
deraf overført paa Huden (Hænder, Ansigt) kan
frembringe et alvorligt Udslet, som det tager Uger
eller maaske Maaneder at faa helbredet. Da denne
Arts Værdi som Prydbusk ikke er særlig stor, bør
den kun dyrkes i Haver, som er knyttet til
Læreanstalter og videnskabelige Instituter. Andre
Arter af Rhus-Slægten har sikkert ogsaa i en vis
mindre Grad giftige Egenskaber. Sevenboms
(Juniperus sabina) Giftighed er vel bekendt, den har
hyppigt været anvendt i forbryderiske Øjemed
(Fosterfordrivelse). Talrigere er Giftplanterne
blandt Urterne; Giftliljernes Familie,
Ranunkelfamilien, Skærmplanterne og Natskyggefamilien
leverer det største Kontingent til Giftplanternes
Klasse, og Planter af disse Familier, som man ikke
forud kender, gør man rettest i at være
mistænksom overfor; mindre talrigt forekommer
Giftplanter i andre Familier, ja en Familie som Rosaceæ
rummer maaske ikke en eneste Giftplante, som er
haardfør under vore klimatiske Kaar. Blandt de
mest kendte af de urteagtige Giftplanter kan
nævnes Julerose (Helleborus)-Arter, Vinterblomme
(Eranthis), Venusvogn (Aconitum), hvis tykke,
hvide Rødder har givet Foranledning til
Forveksling med Peberrod og derved til farlige
Forgiftningstilfælde, forskellige Clematis-Arter, og af
vilde Planter: Kabbeleje (Caltha), Ranunkelarter
(Ranunculus), og da især Tigger-Ranunkel.
Bulmeurten (Hyoscyamus) med smudsigtfarvede
ildelugtende Blomster, Pigæble (Datura) med store
smukke hvide Blomster og piggede Kapsler og
Galnebær (Atropa) med store blanke Bær er alle
særdeles farlige, navnlig den sidste kan let give
Foranledning til Forgiftningstilfælde, idet de
smukke Bær af uvidende let kan tages for at være
spiselige. Bittersød Natskygge (Solanum
Dulcamara) er heller ikke helt ufarlig. De fire
sidstnævnte hører til Natskyggefamilien. Den
klatrende Galdebær (af Græskarfamilien), hvoraf en
Art, Bryonia dioica har røde, en anden, B. alba har
sorte Bær, kan ogsaa friste en og anden. De
smukke Prydplanter Pintselilje, Paaskelilje
(Narcissus), Kejserkrone (Fritillaria) og Dansk
Ingefær (Arum) er alle giftige; medens de 3 første
vel næppe let giver Anledning til Forveksling, kan
Dansk Ingefærs smukke røde Bær maaske nok af
en Fejltagelse blive spist. Af de tre giftigste
Skærmplanter: Gifttyde (Cicuta), Skarntyde
(Conium) og Hundepersille (Æthusa), vil den første
næppe forekomme i Haver og kan derfor vanskelig
give Aarsag til Fejltagelser, derimod kan
Skarntyden lettere forekomme som Ukrudt i Haver, og
da dens Blade er fintdelte, kan de maaske nok af
ukyndige tages for Kørvel eller Persille. Farligst
af de tre er dog Hundepersillen, fordi den er et
saa almindeligt Ukrudt i og omkring Haver, at
den saare let kan finde sin Vej til Kørvel- og
Persillebedene. Dens Løv kan dog let adskillles fra
disse to Køkkenplanter, da det er mørkere grønt
og mere spidst i Afsnittene, endvidere er Bladene
flade og ikke krusede. De, der ikke føler sig sikre
i at kende Hundepersillen, bør derfor dyrke
krusetbladede Sorter af Persille og Kørvel og bortluge
fra Bedene alt hvad der har flade Blade. Af
Potteplanter er Primula obconica bleven berygtet, da
dens Kirtelhaar ved Berøring med Huden hos
somme fremkalder et vanskelig lægende Udslet.
A. L.
</chapter>

<chapter name="Giftstoffer">
<b>Giftstoffer</b> i Jordbunden kan enten være tilført
udefra eller, hvad der er det almindeligste,
dannet i denne. I Gødning og Affald fra Byer kan
der forekomme desinficerende Stoffer som Karbol,
Sublimat, Zinkvitriol m. m., der i Jorden kan virke
hemmende paa Plantevæksten. Den Mængde, hvori
saadanne Stoffer forekommer, er dog sædvanlig
kun forholdsvis ringe, og den skadelige Indflydelse
vil derfor i Keglen hurtig ophøre. I Chilisalpeter
forekommer undertiden saakaldte
<sp>Perchlorater</sp>, der selv i meget smaa Mængder er kraftigt
virkende Gifte. Paa de Jorder, der er udsat for
Oversvømmelser af Saltvand, kan Kogsalt
(Klornatrium) faa Betydning som Giftstof. Dette kan
dels bero paa, at Jordvandets Koncentration bliver
saa stor, at Saltet direkte udøver en skadelig
Indflydelse paa Planterødderne, dels ogsaa paa, at der
ved Omsætning mellem Kogsaltet og Jordbundens
Kalk- og Magnesiasalte dannes Klorcalcium og
Klormagnium, hvilke Stoffer i større Mængde er
giftige for Kulturplanterne. Af G., der
fremkommer ved Omsætninger i selve Jordbunden, maa
nævnes frie Humussyrer (og andre organiske
Syrer), der dannes, hvis Formuldningen foregaar ved
for ringe Luftadgang, eller hvor basiske Stoffer
(som kulsur Kalk) ikke forefindes. Til Stede i
større Mængde — som i de sure Mose- og
Hedejorder — virker de frie Syrer direkte som Gifte
for Kulturplanterne; ved ringere Koncentrationer
er deres Betydning overvejende af indirekte
Natur, idet de hemmer eller helt umuliggør de for
Plantevæksten nyttige mikrobiologiske
Omsætninger i Jorden. (Se nærmere Kalkens Betydning i
Jordbunden). I de sure, iltfattige Jorder er der
endvidere udmærkede Betingelser for Dannelsen af
de meget giftige Jærnforilteforbindelser, der
overvejende fremkommer ved Afiltning af
Jærntveiltesaltene. Jærnforilteforbindelser dannes dog
ogsaa ved Iltning af Svovlkis, men hvor
Betingelserne for en saadan Iltning er til Stede, vil disse
dog sædvanlig hurtig iltes videre til de
uskadelige Jærntveilteforbindelser. Tilstedeværelse af
basiske Stoffer, som kulsur Kalk, fremmer under
saadanne Forhold i væsentlig Grad Svovlkisens
Overførelse i Jærntveilteforbindelser. Ved Iltning af
Svovlkis kan ogsaa dannes fri Svovlsyre, der, hvis
ikke dens Ophobning forhindres af Tilstedeværelse
af syremættende Stoffer, virker som en meget
stærk Plantegift. I kolde, fugtige og altsaa
iltfattige Jorder kan de svovlsure Salte (f. Eks. Gips)
omdannes til Svovlmetaller, der ved Indvirkning af
kulsyreholdigt Jordvand udvikler den giftige
Svovlbrinte. Ved Svovlbrintedannelsen, som ved
Svovlforbindelsernes Omsætninger i det hele taget, spiller
visse Svovlbakterier en stor Rolle. Svovlbrinte kan
ligeledes dannes i større Mængde, hvor Nedbrydning
af Æggehvidestoffer foregaar under for ringe
Luftadgang. Alle de her omtalte skadelige
Omsætninger foregaar ikke eller dog kun i mindre Grad i
sunde, gennemluftede Ager- eller Havejorder,
hvorimod de for sure, vaade og kolde Jorder
(særlig Mose- og Kærjorder) er af den største
Betydning.
H. C.
</chapter>

<chapter name="Gilia">
<b>Gilia</b> (Polemoniaceæ). De nedenfor nævnte G.
fra Kalifornien er alle taknemmelige Prydplanter
for Friland, anvendelige til Blomsterbede og
Rabatter, de lavere Former tillige til Indfatning. <sp>G.
androsacea</sp> Steud. (Leptosiphon androsaceus
Benth.), enaarig, 20-30 cm; purpurrosa til lilla
eller blaalige Blomster i Juni-Aug. <sp>G. capitata</sp>
Sims., enaarig, 40-70 cm; lyseblaa Blomster i
Juli-Aug. <sp>G. c. alba</sp>, hvid. <sp>G. densiflora</sp>
Benth. (Leptosiphon densiflorus Benth.), enaarig,
30 cm; rosahvide, senere blaalige Blomster i
Juni-Aug. <sp>G. liniflora</sp> Benth., enaarig, 25-35 cm;
smukke, hvide Blomster i Juli-Aug. <sp>G.
micrantha</sp> Steud. (Leptosiphon hybridus), enaarig, 10-15
cm; Blomster i forskellige smukke Farver i
Juni-Aug.; meget rigtblomstrende og nydelig. <sp>G.
tricolor</sp> Benth., enaarig, 25-40 cm; Blomsterne er
purpurviolette med hvidt og gult og fremkommer
i stor Mængde i Juni-Aug. Af G. tricolor haves
flere Varieteter, som dog ikke er saa smukke som
Hovedarten. <sp>Kultur:</sp> Saas i April-Maj paa
Voksestedet, udtyndes til 10-15 cm Afstand. G.

<img>Gilia tricolor rosea.</img>
capitata og G. tricolor kan ogsaa saas i Septbr.
paa Voksestedet og vil da blomstre noget tidligere
end ovenfor nævnt. Ynder fuld Sol. Frøets
Spirekraft 3 Aar; Spiring i Løbet af 2 Uger. — <sp>G.
dianthoides</sp> Endl. (Fenzlia dianthiflora Benth.),
enaarig, rigtblomstrende og nydelig lille
Sommervækst, anvendelig til Stenhøje og Pottekultur;
10-15 cm; rosalilla Blomster med gult Svælg i
Juni-Aug. Varieteter haves med hvide og
blegrosa Blomster. <sp>Kultur:</sp> Saas i Marts-April i
Potte med let, sandblandet Jord og anbringes i
kold eller halvvarm Bænk; Planterne prikles og
plantes senere enkeltvis i 10 cm Potter. Ynder
solrigt og tørt Voksested. — <sp>G. pulchella</sp>
Dougl. (Ipomopsis elegans Lindl.), Nordamerika,
2aarig, anvendelig til Blomsterbede og Rabatter;
0,60-1,30 m; skarlagenrøde, lysere punkterede
Blomster i Juli-Oktbr. <sp>Kultur:</sp> Saas i
Juli-Aug. i kold Bænk eller Potte; prikles og plantes
senere enkeltvis i Smaapotter; overvintres i
Koldhus paa et lyst og luftigt Sted. Omplantes det
paafølgende Foraar i lidt større Potter og
udplantes i Maj, naar Nattefrost ikke mere kan befrygtes,
med 30-40 cm Afstand. Ynder let, sandet Jord og
solrigt Voksested.
L. F.

<sp>Gilia californica</sp> Benth. (Leptodactylon
californicum Benth.), Kalifornien; Koldhusplante,
c. 50 cm høj, med smaa, tætsiddende, haanddelte
Blade og smukke, rosa, phloxlignende Blomster i
Juli-Aug. <sp>Kultur:</sp> Formeres ved Stiklinger om
Sommeren under Glas i Skygge eller ved Frø,
som saas Foraar eller Efteraar. Ynder en
Jordblanding af lige Dele Bladjord, Lyngjord, iblandet
Kompostjord og Sand. Bør udplantes paa Friland
om Sommeren; overvintres i Koldhus ved 6-8° C.
Edv. B.
</chapter>

<chapter name="Gillenia">
<b>Gillenia</b> (Rosaceæ). Fleraarige urteagtige
Planter, <sp>G. stipulacea</sp> Nutt., og <sp>G. trifoliata</sp>
Moench, Nordamerika, 50-100 cm. Bladene
trekoblede med elliptisk-lancetformede, savtakkede
Smaablade, Blomsterne med fem smalle Kronblade,
der er hvide med rosenrødt Skær. Smukke
dekorative Planter anvendelige i Stauderabatter og til
Afskæring. <sp>Kultur:</sp> G. formeres ved Deling
eller Frøudsæd, og lykkes bedst i en humusrig,
jævn fugtig Jordbund.
A. L.
</chapter>

<chapter name="Ginkgo">
<b>Ginkgo</b> (Taxaceæ), haardført Træ. <sp>G. biloba</sp>
L. (Salisburia adiantifolia Salisb.). Eneste
forekommende Art. Dette mærkelige Træ, der er
tilbage som eneste Repræsentant for en i Fortiden
udbredt, talrig Slægt, stammer fra Kina og Japan,
hvor det findes dyrket som mægtige Træer,
hvorimod det vist intetsteds er fundet voksende som
egentlig vildt. Indført til Europa findes det nu,
blandt andre Steder ogsaa i Tyskland, hist og her
som mægtige, 30-40 m høje, frugtbærende Træer,
hvorimod det her i Landet vist endnu ikke
forefindes i Eksemplarer meget højere end c. 10 m.
Skønt det er et bladbærende og løvfældende Træ,
hører det, i Følge sin Blomsterbygning, til
Naaletræerne (Coniferæ), Taxfamllien. Træets Kronform
er opret, bredt pyramideformet. Bladene er
langstilkede, af en mærkelig Form, nærmest
vifteformede, i Spidsen dybt tolappede. I Formen
minder de om de enkelte smaa Afsnit af mange
Adiantum-Arters Blade. Flere Varieteter findes i
Kultur: <sp>G. b. pendula</sp> med hængende Vækst,
<sp>G. b. fastigiata</sp> med søjleformet Vækst, <sp>G. b.
aurea</sp> med gule Blade.
A. B.

<sp>Anvendelse:</sp> Ginkgo fortjener og er
rettest anvendelig paa fri Plads, og i alle
Tilfælde bør den anbringes saaledes, at dens
ejendommelige og smukke Blade umiddelbart kan
iagttages. <sp>Kultur:</sp> G. formeres ved Frø, som
befries for det kedede Frøgemme, og saas i Kasser
straks efter Modning eller dog samme Aar, som
det er høstet. De unge Planter maa 1-2 Aar
helst overvintres frostfrit eller meget beskyttet.
Ved Udpriklingen om Foraaret studses de paa
Roden, gives en Afstand af 15-20 cm, og de bør ikke
staa over 3 Aar imellem hver Omplantning, ved
hvilken de stedse studses paa Roden og efter
Størrelse og Udvikling gives forødet Plads. De vokser
langsomt, og som yngre giver de tilmed umodne
Skud, der let fryser bort, hvorfor det lønner sig
at dække dem lidt om Vinteren de første Aar, da
man derved faar mere modent Træ og altsaa
fremskynder Opvæksten. De ynder et lunt, solrigt
Voksested og let, varm og dyb Jord.
J. B.

G. kan holde sig paa lune Voksesteder ved
Kristiania, men bliver dog kun en Busk. I
Kystegnene fra Horten og længere mod Vest trives
den paa Steder, som er beskyttede mod
Havstormene, meget bedre.
N—k.
</chapter>

<chapter name="Gips">
<b>Gips</b> se <sp>Kunstgødning</sp> og under
<sp>Rotter</sp>.
</chapter>

<chapter name="Gipsurt">
<b>Gipsurt</b> se <sp>Gypsophila</sp>.
</chapter>

<chapter name="Gitterrust">
<b>Gitterrust</b> (<sp>Gymnosporangium sabinæ</sp>)
hos Pæretræer viser sig i Sommerens Løb paa
Blade, Bladstilke og unge Frugter som gule
Pletter, der senere bliver rødlige og fortykkede;
Svampens Sporer dannes i smaa Fordybninger, som
dækkes af gitterformet gennembrudte, flossede
Hinder, der i stort Tal viser sig især paa Undersiden
af Bladene. G. svækker Bladenes
Ernæringsarbejde, bevirker for tidligt Affald af Blade og af
halvmodne Frugter, samt giver mange Frugter en
skæv Form. Pæretræerne smittes fra Sevenbom
(Juniperus sabina). G. bekæmpes let og sikkert
ved at udrydde alle Sevenbombuske i Frugthaven
og dens nærmeste Omgivelser.
F. K. R.
</chapter>

<chapter name="Gjødselvand">
<b>Gjødselvand</b> (n.) se <sp>Ajle</sp>.
</chapter>

<chapter name="Gladiolus">
<b>Gladiolus</b> (Iridaceæ), Jomfrufinger.
Gladiolusslægten indeholder mange forskellige Arter, blandt
hvilke flere kan regnes til vore mest yndede
Planter til Udplantning i Haven om Sommeren. Det
er navnlig G. hybridus <sp>gandavensis</sp> og
Krydsninger mellem denne og andre Arter, hvoraf
igen haves et overmaade stort Antal Varieteter,
der er Genstand for almindelig Dyrkning. De finder
en udstrakt Anvendelse til Udplantning i saavel
store som smaa Blomsterbede som ogsaa til
blandede Blomsterrabatter og andre Steder i Haven.
Naar hertil føjes, at de ogsaa egner sig til
Pottekultur og at de lange Blomsterstængler med de
glimrende farvede Blomster som afskaarne giver
et udmærket Materiale til Vasedekoration, er det
kun ganske selvfølgeligt, at de har fundet Yndest
hos alle Havevenner. Planten er en Knoldvækst
med lange, sværdformede Blade og har lange
Blomsterstængler med mange tætsiddende Blomster op
ad Stængelen og i de forskelligste Nuancer i hvide,
rosa. laksrøde, lilla, skarlagenrøde, gule, violette
og blaalige Farver. Blomstringstiden er fra Juli til
det sene Efteraar. Af de mange Arter skal her
kun nævnes de, der er Genstand for almindelig
Dyrkning hos os: G. gandavensis. Varieteterne
med de prægtig farvede Blomster i mange
Afskygninger; Plantens Højde varierer fra 1 til c.
1,30 m. G. hyb. <sp>Lemoine</sp> i hort. er en
Kulturform, der udmærker sig ved vidt aabne Blomster
i livlige Farver, som Regel med stærkt
fremtrædende, mørke Pletter paa Grundfarven. Planten
bliver indtil c. 100 cm høj og blomstrer tidligere
end forannævnte, hvilket har sin store Betydning
i ugunstige Aar, hvor de andre G. først begynder
at blomstre noget sent. G. hyb. <sp>nanceianus</sp>,
ligeledes en Kulturform med meget store og meget
aabne, plettede og fint punkterede Blomster; er
ikke saa tidlig blomstrende som foregaaende og
højere af Vækst. G. hyb. <sp>princeps</sp> har en meget
stor, glimrende, intensiv skarlagenrød Blomst med
en fin, ren hvid Stribe ved Grunden af hvert
Kronblad; meget pragtfuld, men sildigblomstrende.
Blandt det store Antal Sorter for Friland kan
nedennævnte betragtes som de smukkeste: Amerika,
lysrosa, Annie Wigman, lysgul; Baron Hulot,
mørkblaa; Elektra, skarlagenrød; Empress of India,
sortrød; Europa, ren hvid; Faust, karmesinrød; Glory
of Holland, hvid; Halley, laksfarvet; Ruhm von
Kennemerland, mørkrosa med gult Hjerte; Lilly
Lehmann, flødehvid; Master Wietze, violet; Mont
Cenis, hvid; Niagara, cremegul; Panama,
livligrosa; Loveliness, cremefarvet; Pink Perfection,
laksrosa; Schwaben, gul. <sp>Kultur:</sp> Formeres
ved de smaa Sideknolde, som for de flestes
Vedkommende afsættes i rigelig Mængde ved
Moderknoldens Rodkage, men at kultivere disse videre,
til de opnaar Blomsterdygtighed, vil næppe være
lønnende for os. Kan ogsaa formeres ved Frø, men
denne Maade kan i Almindelighed heller ikke
anbefales. Fordelagtigere er det i hvert Fald at
anvende blomsterdygtige Knolde, som faas til en
meget moderat Pris, naar det da ikke gælder ny eller
særlige Varieteter. Knoldene lægges paa Friland
fra Slutningen af April til sidst i Maj c. 10 cm
dybt i en ikke for svær eller for fugtig, solaaben
Jord. Mangler den Næring, bør kun vel forraadnet
animalsk Gødning benyttes. Afstanden mellem hver
Plante kan passende være c. 25-30 cm. Pasningen
i Sommerens Løb indskrænker sig til rigelig
Vanding i tørt Vejr og eventuel Opbinding. Efter
Afblomstringen afskæres Blomsterstænglerne, dog
uden at beskadige Bladene, og Knoldene optages,
naar Indtrædende Frost gør det fornødent, i
Oktbr.-Novbr.; de lægges til Tørre, helst i fri Luft, hvis
Vejret tillader, og naar Blade og Stængler er
aldeles visne, afskæres de lidt over Knoldenes
Overflade, og Knoldene overvintres paa et tørt,
frostfrit Sted, lagt i tør Jord. Det kan anbefales at
lægge Knoldene i Marts-April i Verbenapotter med
godt sandblandet Jord og derefter anbringe dem i
en halvvarm Bænk; derved fremskyndes Spiringen
til Udplantning kan finde Sted, og de vil da
blomstre noget tidligere end ellers. <sp>G. cardinalis
nanus</sp> er tidligt blomstrende G. med smaa
Blomster i smukke, sarte Farver, meget anvendelige til
Binderibrug og egner sig udmærket til Drivning.
<sp>Kultur:</sp> Knoldene lægges tidligt i mindre
Kasser eller ikke for store Potter (3-5 Knolde i hver
Potte) og anbringes i Koldhus; naar
Blomsterknopperne viser sig, kan de sættes varmere. Til
Dyrkning paa Friland lægges de sidst i April til midt i
Maj c. 5 cm dybt og med 10-15 cm Afstand.
Endnu skal nævnes <sp>G. communis</sp> L.,
Sydeuropa, med violet røde eller purpurrøde Blomster i
Juli, 50-60 cm høj; en Varietet, <sp>G. c. fl. albo</sp>,
har hvide Blomster. Begge er haardføre hos os,
og kan altsaa overvintre paa Friland. Knoldene
lægges om Efteraaret 8-10 cm dybt og med 10-15 cm
Afstand.
L. F.

<sp>Gladiolus til Afskæring</sp>. Som Følge af
det stadig voksende Krav til langstilkede Blomster
til Dekorationsbrug, er Gladiolus blevet en stærkt
begæret Artikel til Afskæring. For at faa
Blomstringstiden udstrakt saa længe som muligt, kan
man ved Drivning i Hus og Retardering have
Gladiolusblomster fra April til November. Til
tidlig Drivning lægges midt i Januar store velmodne
Knolde i 10 cm Potter, der stilles under Hylden i
et Drivhus med 10-12° C. Naar Spirerne er
komne godt frem og Potten omtrent er fyldt med
Rødder, tages de frem til Lyset og omplantes enten
i større Potter, dybe Kasser eller frit ud i Hus i
kraftig, næringsholdig Jord, passes omhyggeligt
med Vand og, naar Knoppen viser sig, da med
Kogødningsvand. I Marts kan man lægge et Hold
i Smaapotter, som i Maj kan udplantes paa
Friland. Den første Maj lægger man de første
Gladiolus paa Friland, den 15. Maj de sidste. Ved
stadig at tage de Knolde, som har den længste
Spire, faar man til sidst en Del Knolde, som ikke
har spiret, eller da i ringe Grad, disse opbevares
paa et koldt, luftigt og tørt Sted, og i første
Halvdel af Juni lægger man dem i 10 cm Potter, som
nedgraves paa et Bed. Naar Planterne har fyldt
Potterne med Rødder, plantes de i større Potter

<img>Gladiolus gandavesins.</img>
eller Kasser, passes med Vanding, senere med
Kogødningsvand, og naar Frosten kommer, flyttes de
i Væksthus. Man vil da kunne have Blomster til
langt ind i November. Til tidlig Drivning
anvendes mest Sorterne <sp>Halley</sp>, meget tidlig,
laksrosa; <sp>Pink Beauty</sp>, rosa med mørke Pletter;
<sp>Queen of White</sp>, hvid; <sp>Amerika</sp>, rosa;
<sp>Panama</sp>, mørkrosa; <sp>Niagara</sp>, gul;
<sp>Liebesfeuer</sp> og <sp>Mrs. Francis King</sp>, skarlagen, og
<sp>Baron Joseph Hulot</sp>, samt de
smaablomstrede Sorter <sp>Colvillei</sp>, <sp>Blushing Bride</sp>,
<sp>Peach Blossom</sp> og <sp>Salmon Queen</sp>, af
hvilke de sidste dog maa lægges om Efteraaret,
da de allerede paa den Tid begynder at spire. Til
Efteraarsbrug kan man anvende Sorter som
<sp>Amerika</sp>, <sp>Panama</sp> eller <sp>Francis King</sp> og
mange andre, dog maa man anvende Knolde, som
ikke er tiltrukne her i Landet, da kun saadanne
baade til tidlig og sildig Drivning giver gode
Blomster.
L. A.

<img>Gladiolus hybr. Colvillei</img>
</chapter>

<chapter name="Glas">
<b>Glas</b> se <sp>Væksthus</sp>.
</chapter>

<chapter name="Glasklokker">
<b>Glasklokker</b> benyttes for at tilvejebringe en
større og mere ensartet Luftfugtighed samt en
noget højere Luftvarme omkring forskellige
Stiklinger og enkelte kælne Potteplanter. I Frankrig
anvendes store G. ofte ved tidlige Frilandskulturer.
G. maa helst være af klart Glas; behøves
Skygning, frembringes denne ved Papir eller Kalkmælk.
G. er ofte for Ventilationens Skyld i Toppen
forsynede med et Hul, som kan lukkes med en Prop,
naar det ønskes.
G. B.
</chapter>

<chapter name="Glassethed">
<b>Glassethed</b> hos Æbler viser sig hos visse Sorter
(især Sommeræbler) i Modningens sidste Stadier
derved, at Frugtkødet pletvis bliver vanddrukkent,
gennemsigtigt eller glasset, af en vammel Smag,
som af frossen Frugt. G. skyldes en for rigelig
Vandtilførsel i Forbindelse med en for ringe
Fordampning. G. bekæmpes ved god Vandafledning,
eventuelt tillige ved Anvendelse af Dækafgrøder,
samt ved Undladelse af Beskæring i
Sommertiden.
F. K. R.
</chapter>

<chapter name="Glasskærer">
<b>Glasskærer</b> kaldes et Instrument af Jærn med et
lille, stærkt hærdet Staalhjul i den ene Ende,
hvormed man kan skære Glas ligesom med en Diamant;
det er billigt, men kan ikke i Længden erstatte
en Glarmesterdiamant.
G. B.
</chapter>

<chapter name="Glassværmere">
<b>Glassværmere,</b> glasvingar (s.) (Sesiidæ) er smaa
eller middelstore Sommerfugle, hvis Vinger er
smalle og for største Delen glasagtigt
gennemsigtige. Dyrene minder derfor om smaa Gedehamse;
særlig er dette Tilfældet med den store
Poppelglassværmer (Trochilium apiformis), som lever i
Stammer og Grene paa Poppel, Asp og Pil. Økonomisk
vigtige er Hindbærglassværmeren <sp>Bembecia
hylæiformis</sp> Lasp. og Ribsglassværmeren
<sp>Sesia tipuliformis</sp> Cl., af hvilke den første
gnaver i Marven paa Hindbær, den sidste paa Ribs-
eller Stikkelsbærskud. Angrebne Planter eller
Stiklinger bør kasseres.
A. T.
</chapter>

<chapter name="Glasvingar">
<b>Glasvingar</b> (s.) se <sp>Glassværmere</sp>.
</chapter>

<chapter name="Glatbælg">
<b>Glatbælg</b> se <sp>Orobus</sp>.
</chapter>

<chapter name="Glaucium">
<b>Glaucium</b> (Papaveraceæ), Hornskulpe,
Hornvalmue, er ret dekorative Prydplanter, anvendelige til
Rabatter, i Udkanten af Busketter og til Stenhøje.
Har graagrønt Løv og store, ganske smukke
Blomster, der dog kun er lidet holdbare, men til
Gengæld fremkommer i uafbrudt Følge; lange,
ejendommelige Frøkapsler. <sp>G. corniculatum</sp> Curt
(G. phoeniceum Sm.), Europa, enaarig, 25-50 cm;
røde eller teglrøde Blomster med sort Basis i
Juni-Aug. <sp>G. flavum</sp> Crantz, Europa. <sp>G. f.
tricolor</sp>, enaarig, 50 cm; orangerøde Blomster
med sorte og gule Pletter. <sp>G. luteum</sp> Scop,
Mellemeuropa, en- eller fleraarig, 40-60 cm; gule
Blomster i Juni-Aug. <sp>Kultur:</sp> Saas i
Marts-April paa Voksestedet, udtyndes til 25 cm Afstand;
da Frøet spirer langsomt, er Udsæd om Efteraaret
paa Voksestedet at foretrække. Fordrer fuld Sol
og tør, sandet eller kalkholdig Jord; i øvrigt
meget nøjsomme. Frøets Spirekraft 3-4 Aar; Spiring
i Løbet af c. 3 Uger.
L. F.
</chapter>

<chapter name="Gleditschia">
<b>Gleditschia</b> (Cæsalpiniaceæ), haardføre Træer.
Alle Gleditschia-Arterne ligner hverandre i
Udseende. De er alle større eller mindre Træer med
oftest lys, letbygget Krone og som oftest med
baade unge og gamle Grene, ja endogsaa Stamme
besatte med lange, forgrenede, træagtige brune
Torne. Løvet, der er af en frisk lysegrøn Farve,
er stort og oftest meget sirligt mangeparret
dobbeltfinnet, men næsten altid findes der paa samme
Plante tillige Blade af en anden Form, nemlig
enkeltfinnede med betydelig større Bladafsnit. Kun
sjældent blomstrer de og bærer Frugt hos os, og
Blomsterne er ogsaa temmelig uanselige. <sp>G.
macracantha</sp> Desf. (G. sinensis ferox hort.), Kina,
mellemhøjt Træ, især ejendommeligt ved sine
umaadelige, 18-20 cm lange, flere Gange forgrenede
Torne. <sp>G. sinensis</sp> Lam., Kina; mellemhøjt
Træ. Begge de nævnte er sjældent plantede og
forefindes sjældent ægte udenfor botaniske Haver.
<sp>G. triacanthos</sp> L., Nordamerika, er den
almindeligst plantede Art, den opnaar en anselig
Højde og forekommer f. Eks. her i Landet i
Eksemplarer af mindst indtil 20 m Højde. Varieteten
<sp>G. t. inermis</sp> har faa eller ingen Torne A. B.

<sp>Anvendelse:</sp> Under gunstige Forhold kan
G. triacanthos opnaa ret betydelig Højde. Den
anvendes rettest som fritstaaende, men er ogsaa af
god Virkning i finnetbladede saavel som i andre
aabne Grupper af Træarter med fyldigere Løv
eller endog samlet i Grupper, hvor den lettere
vokser i Højden og ved sin lette Skygge giver
velegnet Plads til Bundplanter af forskellig Art.
Af de øvrige G. er Varieteten G. t. inermis den
mest medgørlige, og den hos os svagere voksende
G. macracantha med de store Torne den mest
interessante, hvorfor især denne bør kunne ses paa
nært Hold. <sp>Kultur:</sp> G. triacanthos formeres
ved indført Frø, som indslaas i Grus om
Vinteren og saas om Foraaret i let, dyb Jord paa et
solvarmt Sted paa Friland. De unge Planter
dækkes godt om Vinteren eller optages om Efteraaret
og overvintres frostfrit, studses stærkt i Roden og
prikles om Foraaret under Forhold som nævnt for
Udsæden. Skuddene fryser bort i Toppen i de
yngre Aar, hvorfor det gælder om at skaffe modent
Træ, som kan modstaa Vinteren, og dette opnaas
bedst ved at opbinde de stærkeste Skud og
anvende Beskæring, dels for at frembringe stærk
Vækst, dels for at forme Træet og forhindre, at
de ofte langt udspærrede Grene knækkes af
Vinden. De andre Arter kræver fuldt saa megen
Omhyggelighed ved Tiltrækning af Frø, men kan
ogsaa formeres ved Podning paa G. triacanthos. Under
Opvæksten bør G. omplantes hvert 3. Aar, og de
maa ikke blive alt for store før Plantningen paa
Blivestedet, da de har lange, noget nøgne Rødder og
lider ved Omplantning i en senere Alder.
J. B.

G triacanthos trives godt i de sydvestlige Egne
af Norge samt ogsaa paa varme Voksesteder paa
Østlandet, hvorimod den ikke holder sig paa Steder
med Indlandsklima og heller ikke nordenfjælds.
De andre Arter kan i det mindste dyrkes i
Kystegnene fra Horten og vestover.
N—k.
</chapter>

<chapter name="Gleichenia">
<b>Gleichenia</b> (Gleicheniaceæ), Koldhus eller
tempereret Hus. G. indeholder flere smukke Arter, af
hvilke fremhæves som de smukkeste: <sp>G.
circinata</sp> Sw., <sp>G. flabellata</sp> R. Br., <sp>G.
rupestris</sp> R. Br., alle fra Australien, og navnlig <sp>G.
dicarpa</sp> R. Br. <sp>var. longipinnata</sp>,
Tasmanien, der ved god Kultur med sine lange, fine
Blade er en højst ejendommelig og pragtfuld Bregne
til Ampel. Den kultiveres i flade Potter eller
Skaale, i let porøs Bregnejord med Tilsætning af
Skaar og Trækul, i koldt og for den sidstnævntes
Vedkommende i halvvarmt Hus ved en
Vintertemperatur af fra 6 til 12° C., lyst og ikke for
fugtigt. Forsigtig Omplantning. Kan ogsaa med
Forsigtighed deles, naar god Rod og ny Spidser
medfølger. Se i øvrigt Bregnekultur.
M. H.
</chapter>

<chapter name="Glimmerbøssen">
<b>Glimmerbøssen,</b> rapsbaggen (s.), (Meligethes
æneus F.) er en et Par mm lang, oval, sort eller
sortblaa Bille, der angriber Blomsterstandene paa
alle Slags korsblomstrede Planter. Den lægger sine
Æg i Knopperne; Larverne søndergnaver
Befrugtningsdelene og lever senere indeni Frugterne.
Skadedyret er af stor Betydning for Frøavlen. Den
eneste Muliglied for praktisk at bekæmpe
Glimmerbøssen synes at være ved Hjælp af et dertil
indrettet Redskab at indsamle Dyrene i
Forsommeren.
A. T.

Det eneste virksomme Middel til Bekæmpelse af
»Rapsbillerne«, den foran omtalte Glimmerbøsse og
Kaalsnudebillen (Skulpesnudebillen) s. d. A., er
det i hosstaaende Figur afbildede Apparat. Det
bestaar af en 5 m lang, men let Stang
(Bambusstok), hvorpaa der er anbragt nogle buede
Staaltraadsbøjler, over hvilke der er udspændt tyndt
Lærred, saaledes at Apparatet kommer til at danne
et 5 m langt, fortil 30-35 cm højt og 15-20 cm
dybt bagtil lukket Svælg. Paa den indvendige
Side smøres med en almindelig Kalkkost
Melklister paa Lærredet. I Mangel af Melklister kan
ogsaa Tjære eller en tyk Kalkvælling anvendes.
I hver Ende af Stangen tager en Mand fat, og i
rask Gang eller Løb stryges Apparatet hen over
Frøplanterne, saaledes at Blomsterne slaar mod
Stangen. Derved bliver Billerne kastede ind paa
Lærredet, og de hænger da fast paa Klisteret. Det
maa ikke tage mere end 15 Minutter at føre
Apparatet over 1/2 ha, og der bør derfor i Reglen
være to Mand til Afløsning for hver 1/2 ha, der er
behandlet. Behandlingen af Marken gentages helst
4-5 Dage i Træk, og den maa udføres midt paa
Dagen, da Billerne paa den Tid er livligst og
sidder mindst fast paa Planterne. Godt Fangstvejr
er det, naar man ser, at Rapsbillerne er i Arbejde.
Er Vejret koldt og blæsende, sidder de saa fast
paa Planterne, at de ikke lader sig ryste af.
Billerne, der hænger fast i Klisteret, skylles af ved
Hjælp af en almindelig Vandkande med Bruse paa
og begraves i Jorden. I Reglen gøres Apparatet
rent for hver ha, man har behandlet, men det vil
selvfølgelig afhænge noget af, hvor stærkt
Billeangrebet er. Behandlingen af Marken maa, som

<img>Glimmerbøsse; Billen og Larven forstørrede;
til højre samme i naturlig Størrelse.</img>

<img>Billefanger.</img>
ovenfor angivet, nødvendigvis paabegyndes, saa
snart Billerne viser sig, altsaa i Reglen inden
Blomstringen er begyndt. En Betingelse for at faa
fuld Nytte af Apparatet er, at Blomsterstandene
sidder nogenlunde i samme Højde, som Tilfældet er
hos Kaalroer og Turnips. Derimod er Anvendelsen
af Apparatet til Kaal vanskeligere, da man ikke
kan befri de mere lavtsiddende Blomsterstande for
Billerne.
L. H.
</chapter>

<chapter name="Globularia">
<b>Globularia</b> (Globulariaceæ) Kugleblomst.
Fleraarige urteagtige Planter, egnede til Plantning paa
Stenhøj. <sp>G. cordifolia</sp> L., Alperne, 6-8 cm,
har nedliggende Grene med smaa, blanke, omvendt
hjerteformede Blade og lysblaa Blomster i et rundt
Hoved paa et kort Skaft; Juni-Juli. <sp>G. vulgaris</sp>
L., Mellemeuropa, Bladene spatelformede eller
bredt ovale, samlede i en Roset ved Grunden,
Skaftet besat med mindre Blade og ender i et Hoved
af lillablaa Blomster; Juni-Juli. <sp>Kultur:</sp>
Formeres ved Deling og plantes i ret let Jord.
A. L.
</chapter>

<chapter name="Gloeosporium">
<b>Gloeosporium</b> se <sp>Bønnesyge</sp>.
</chapter>

<chapter name="Gloriosa">
<b>Gloriosa</b> (Liliaceæ),
Varmhusplante. Den mest anvendte er <sp>G.
superba</sp> L., Ostindien, med
ejendommelige Knolde, klatrende
Stængler, hvis Blade ender med
en Slyngtraad, hvormed Planten
snor sig fast. De anselige
Blomster, der først er grønne, derefter
gule og endelig skarlagenrede, med
6 stærkt krusede, tilbagebøjede
Blosterblade, bæres enkeltvis af
lange Stilke. <sp>Kultur:</sp> G.
formeres ved Sideknolde, af hvilke
kun de større er blomsterdygtige.
Knoldene omlægges, efter at de er
overvintrede fuldstændig tørt i
Potterne i et lunt Bagskur, i
Febr.-Marts i ny Jord: Bladjord,
Markjord, Kogødning og Sand;
temmelig store Potter; de dækkes først
kun med et 2 cm tykt Lag Jord
og hyppes senere, holdes varmt og
anbringes, naar ny Stængler er
fremskudte, ved et let Espalier paa en lys Plads
i Varmhuset, vandes og sprøjtes rigeligt under
Væksten og Blomstringen. Efter Afblomstringen,
sædvanlig i Oktbr., visner Løvet, og Vandingen
ophører.
M. H.
</chapter>

<chapter name="Gloxinia">
<b>Gloxinia</b> (Gesneraceæ), Varmhusplante. <sp>G.
speciosa</sp> Lodd., Brasilien, fra hvilken de talrige
Kulturformer, der gaar under Navnet <sp>G.
hybrida</sp>, stammer. En særegen Type er <sp>G. h.
crassifolia grandiflora</sp> med kraftigere
Blade og større Blomster. <sp>Défiance</sp>, en Form
med højrøde Blomster er temmelig konstant,
hvilket ellers sjældnere er Tilfældet med Hensyn til
Blomstens Farve. Rødt og violet i forskellige
Nuancer er de almindeligste Farver, og disse
strækker sig kortere eller længere ned i Røret, der som
oftest er hvidt eller lyst; Kravens Rand er ogsaa
som oftest lysere. Der findes ogsaa punkterede
Former, men de er mindre værdifulde. Blomstring
om Sommeren. <sp>Kultur:</sp> Formeres ved Frø, der
saas i Januar enten paa sædvanlig Maade i findelt
passende let og fugtig Jord, eller endnu bedre paa
en omvendt Græstørv fra stærk leret Jord,
anbragt i en flad Kasse eller Skaal. Efter at
Græstørven er gennemvandet og Bagsiden pænt glattet
saas Frøet herpaa. Denne Metode har den Fordel,
at der som Regel vil være rigelig Fugtighed til
Frøets Spiring, ligesom de opkomne Smaaplanter
holder sig bedre og længere inden de behøver
Prikling. Der anbringes Glas over Frøskaalen; men
gives Luft for at undgaa Svamp eller
Raaddenskab, og c. 3 Uger efter Saaningen kan Planterne
prikles i flade Kasser eller Skaale, med c. 1 cm
Afstand paa hver Led. Efter endnu en Prikling
sættes de i Smaapotter, for senere at ompottes i
c. 15 cm Potter. De kultiveres bedst i Varmhus,
eventuelt i Bænk, dog ikke for varmt og med
fugtig Luft uden Damp, de skygges for Solen og
gives med Fordel Gødningsvand et Par Gange under
Væksten. Til tidlig Drivning anvendes
overvintrede Knolde, som lægges i Januar-Februar
enkeltvis i Smaapotter eller i Kasser, kun saa dybt at
Knolden lige er dækket, disse vil da blomstre i
April-Maj og blive betydelig større end af
Frøplanter. Tiltrækker man selv disse Knolde, sker
det paa ovennævnte Maade, dog behøver Frøet
først at udsaas i Februar-Marts, og Planterne kan
efter anden Prikling udplantes i afbrugt halvvarm
Bænk med c. 15-18 cm paa hvert Led, hvor de vil
danne udmærkede Knolde, der, naar de har tabt
Bladene, optages og opbevares halvvarmt efter at
de er tørrede, Jordblanding: Varmebedsjord,
Sphagnum, Græsjord, Bladjord og Grus.
H. G.

<sp>Gloxinia til Frøavl</sp>. Hertil anvendes
helst etaarige Knolde, som udvælges af Frøplanter
Aaret forud, for at have gode, typiske Planter til
Frøavl. Knoldene lægges i Februar-Marts og
kultiveres paa sædvanlig Maade, indtil de blomstrer,
hvorefter de holdes lidt lysere og luftigere.
Befrugtningen sker ved med Pensel at føre Støvet
over paa Arret, og maa regelmæssig gentages et
Par Gange om Ugen. Der anvendes en Pensel for
hver Type eller Farve. Frøet afplukkes
efterhaanden som det modnes i Aug.-Septbr., hvilket er

<img>Gloxinia hybrida.</img>
kendeligt paa Kapslens brune Farve. Kapslerne
eftertørres godt, inden Frøet renses gennem Sold og
Drøftetrug.
H. G.
</chapter>

<chapter name="Glyceria">
<b>Glyceria</b> (Gramineæ), Sødgræs. <sp>G.
spectabilis</sp> M. & K., Europa, Danmark, et 1,20-1,80
m højt Sumpgræs, som egner sig til Plantning
ved Søbredder og i Mosepartier. Den hvidstribede
Form kan anvendes som Hovedarten, men kan
ogsaa plantes paa tørrere Bund, hvor den bliver
smukkere broget end paa vaad Jord. <sp>Kultur:</sp>
Formeres lettest ved Deling.
A. L.
</chapter>

<chapter name="Glycine chinensis">
<b>Glycine</b> <sp>chinensis</sp> se <sp>Wistaria
sinensis</sp>.
</chapter>

<chapter name="Gnaphalium">
<b>Gnaphalium</b> (Compositæ), Udplantningsplante. <sp>G.
lanatum</sp> hort. (Helichrysum petiolatum D. Don),
Kap, sølvgraa, filtede Blade, smaa, gule Blomster.
<sp>G. miniatum</sp> hort. med smaa Blade. G. er
bedst kendt som en fortrinlig Tæppebeds- og
Kantplante, idet den villigt ved Hjælp af Nedkrogning
og Beskæring lader sig holde indenfor givne
Rammer. Medens G. paa dette Omraade lader sig
erstatte af andre Planter, er den næsten
uerstattelig som hvidbladet Altanplante. Naar den
udplantes i store, et Par Gange knebne Eksemplarer,
danner den ualmindelig hurtigt en Mængde
frodige Ranker eller bløde Grene, der paa en
yndefuld Maade hænger ud over Altankassens Rand
eller skyder sig ind mellem de øvrige Planter.
Ogsaa paa en Rabat eller i en blandet Gruppe er
G. af udmærket Virkning, hvis den frit faar Lov
at udvikle sig. <sp>Kultur:</sp> G. formeres ved
Stiklinger, der villigt slaar Rod omtrent hele Aaret.
Der maa helst anvendes stærkt sandblandet Jord
til de unge Planter, ligesom Moderplanterne, der
overvintres lyst og køligt, helst bør være
indpottede i sandblandet Jord. G. taaler ikke godt
Varmhustemperatur eller for megen Fugtighed,
særlig G. miniatum er ømtaalig i saa Henseende;
men ellers er de meget fordringsløse Planter.

<sp>Gnaphalium decurrens</sp> Ives.,
Nordamerika, en fleraarig, haardfør Immortel med
hvide, runde Blomsterhoveder samlede i en
halvskærmformet Kvast. <sp>Kultur:</sp> Formeres ved
Deling. — Den gule Buket-Immortel fra Lilleasien,
G. orientale L. (Helichrysum o. Gärtn.), der
almindelig ses i Kranse og ofte farvet i forskellige
Nuancer, kan selv i Frankrig vanskeligt trives. De
afskaarne Blomster indføres fra Middelhavslandene,
hvor den dyrkes efter stor Maalestok.
G. N. B.

<img>Gnaphalium decurrens.</img>
</chapter>

<chapter name="Gnompnia">
<b>Gnompnia</b> se <sp>Rødnæ</sp>b.
</chapter>

<chapter name="Godetia">
<b>Godetia</b> (Onagraceæ). G. er fortrinlige, enaarige
Sommervækster med smukke Blomster og lang
Blomstringstid, anvendelige til Blomsterbede og
Rabatter, de lavere Former tillige til Indfatning.
Blomsterne, som fremkommer i Juli-Septbr., er
udmærkede til Afskæring, især er de højtvoksende
med fyldte Blomster yndede til dette Brug.
Efterfølgende er alle gode og fortjener Plads i enhver
Have. <sp>G. amoena</sp> G. Don., Nordamerika; 30-60
cm, rosenrød. <sp>G. a. flore albo</sp>, hvid. <sp>G. a.
Bijou</sp>, 15-18 cm, smaa, hvide Blomster med
rosa Pletter, kompakt Vækst og meget
rigtblomstrende. <sp>G. a. Crimson Glow</sp>, glinsende
karmesinrød, 30-40 cm, kompakt Vækst. <sp>G. a.
Lindleyana</sp>, 20-40 cm, kødfarvet med store,
purpurrøde Pletter. <sp>G. a. L. roseo-alba</sp>, rødlig-hvid
med karminrøde Pletter. Af denne haves en
Dværgform, <sp>Tom Thumb</sp>, med lav, kompakt Vækst.
<sp>G. a. rubicuiida</sp>, 50-70 cm, purpurlilla. <sp>G. a.
r. splendens</sp>, purpurrød. <sp>G. a. r. s. flore
pleno</sp> har halvfyldte Blomster. <sp>G. a. »the
Bride«</sp>, sart kødfarvet hvid med karmesin Midte.
<sp>G. Whitneyi</sp> T. Moore, Kalifornien, c. 30 cm:
hvid med stor, karminrød Plet. <sp>G. W. Brillant</sp>,
glinsende purpurrød med rosenrød Rand. <sp>G. W.
Duchess of Albany</sp>, store, renhvide
Blomster, pyramidal Vækst.. <sp>G. W. Duke of York</sp>,
karminskarlagen. <sp>G. W. Lady Albemarle</sp>,
karmesinrød. <sp>G. W. Lady Satin Rose</sp>,
glinsende rosenrød, kompakt Vækst. <sp>G. hybrida
grandiflora Cattleya</sp> med store, smukke
Cattleyafarvede Blomster. <sp>Kultur:</sp> G. er meget
fordringsløse Planter og trives næsten overalt,
ogsaa i nogen Skygge. Saas i April i kold Bænk,
udplantes i Maj med 30-40 cm Afstand; kan
ogsaa saas paa Voksestedet; tynd Udsæd og rettidig
Udtynding er nødvendig, for at Planterne skal
kunne udvikle sig smukt. Frøets Spirekraft 3 Aar:
Spiring i Løbet af 10-14 Dage.
L. F.

<sp>Godetia til Frøavl</sp> udsaas tidligst mulig
i Marts-April i Bede med 30-40 cm mellem
Rækkerne og 60 cm mellem Bedene. Planterne
udtyndes saa de staar enkeltvis og alle falske
frasorteres, i Godetia grandiflora rosea frasorteres
ligeledes alle enkelte. Frøet modner i
September-Oktober, og ofte blomstrer Planterne endnu samtidig:
men naar de nederste Frøskulper aabner sig, bør
det høstes. Dette sker ved forsigtig at afskære
Planterne med Segl og helst samtidig binde dem i
smaa Neg, der stilles sammen for at eftertørres.
Har man aaben Hjælm eller Lade, er det
fordelagtigt enten ved Afskæringen eller saa snart som
mulig at lægge dem paa Lægtestillads, for at
undgaa for stort Spild af Frø paa Marken. Naar de
er godt tørre og helst i tørt Vejr, tærskes og
renses de med Plejl eller Maskine og eftertørres
yderligere paa luftigt og tørt Sted. Godetia krydser
ikke hverandre.
H. G.
</chapter>

<chapter name="Goldfussia">
<b>Goldfussia</b> se <sp>Strobilanthes</sp>.
</chapter>

<chapter name="Gomphrena">
<b>Gomphrena</b> (Amarantaceæ), enaarig Immortel,
hvis Blomsterhoveder er meget anvendelige til
Buketter, Kranse etc., saavel i frisk som tørret
Tilstand. <sp>G. globosa</sp> L., Ostindien, 40-50 cm:
purpurviolette Blomster i Juli-Septbr. <sp>G. g. alba</sp>,
hvid. <sp>G. g. rosea</sp>, rosa. <sp>G. Haageana</sp>
Klotzch. (G. aurantiaca hort.), Meksiko. 30-35 cm:
orangegule Blomster; Juli-Septbr. <sp>Kultur:</sp> G.
egner sig ikke til Friland hos os og maa derfor
dyrkes i Potte under Glas. Saas i Marts-April i
varm Bænk eller Potte, prikles og plantes, naar
Planterne har en passende Størrelse, enkeltvis i
10 cm Potter; omplantes senere i 20 cm Potter
og anbringes derefter i kold Bakke, hvor de passes
med rigelig Luft og jævn Vanding. Ynder
sandblandet, næringsholdig Muldjord. Frøets Spirekraft
3 Aar; Spiring i Løbet af 2 Uger.
L. F.
</chapter>

<chapter name="Gongora">
<b>Gongora</b> (Orchidaceæ). Meget interessante
Epifyter fra Trop. Amerika. Blomsterne hængende,
opadvendte, samlede i Klaser. Har alene Værdi
for Samlinger. <sp>Kultur:</sp> I hængende Kurve i
varmt og fugtigt Væksthus. Se videre
Orchidékultur.
Ax. Hzn.
</chapter>

<chapter name="Goniophlebium">
<b>Goniophlebium</b> <sp>subauriculatum</sp> se
<sp>Polypodium subauriculatum</sp>.
</chapter>

<chapter name="Graaspurv">
<b>Graaspurv</b> se <sp>Fugle</sp>.
</chapter>

<chapter name="Gråsuggor">
<b>Gråsuggor</b> (s.) se <sp>Bænkebidere</sp>.
</chapter>

<chapter name="Gracilaria">
<b>Gracilaria</b> se <sp>Syrenmøl</sp>.
</chapter>

<chapter name="Grammanthes">
<b>Grammanthes</b> (Crassulaceæ). <sp>G.
gentianoides</sp> D. C., Kap; enaarig, nydelig lille
Sommervækst, anvendelig til Pottekultur og Stenhøj; 6-9
cm; teglrøde Blomster med mørkere Midte og
lysere Rand i Juni-Septbr. <sp>Kultur:</sp> Saas i
Marts-April i Potte, som anbringes i halvvarm
Bænk, prikles og plantes senere, 4-5 Planter i 8
cm Potter. Fordrer let, sandet Jord og fuld Sol;
ømtaalig for Regn. Frøets Spirekraft 2-3 Aar;
Spiring i Løbet af 8-12 Dage.
L. F.
</chapter>

<chapter name="Grammatocarpus">
<b>Grammatocarpus</b> se <sp>Scyphanthus</sp>.
</chapter>

<chapter name="Grammatophyllum">
<b>Grammatophyllum</b> (Orchidaceæ). Et Mindretal
af anselige Epifyter fra det malayiske Arkipelag.
Mest dyrket, dog alene i finere Orchidésamlinger,
er <sp>G. speciosum</sp> Bl., høje, bladrige Stammer
og høje, oprette, mangeblomstrede Blomsterklaser,
af smørgule, rødplettede Blomster. <sp>Kultur:</sp> I
varmt og fugtigt Hus. Se videre Orchidékultur.
Ax. Hzn.
</chapter>

<chapter name="Gran">
<b>Gran</b> se <sp>Picea</sp>.
</chapter>

<chapter name="Granatæbletræ">
<b>Granatæbletræ</b> se <sp>Punica</sp>.
</chapter>

<chapter name="Grapholitha">
<b>Grapholitha</b> se <sp>Blomme</sp>- og <sp>Ærtevikler</sp>.
</chapter>

<chapter name="Gravegreb">
<b>Gravegreb</b> se <sp>Haveredskaber</sp>.
</chapter>

<chapter name="Gravesia guttata">
<b>Gravesia guttata</b> se <sp>Bertolonia</sp>.
</chapter>

<chapter name="Gravmyrt">
<b>Gravmyrt</b> (n.) se <sp>Vinca</sp>.
</chapter>

<chapter name="Gravning">
<b>Gravning</b> er den mest fuldkomne Bearbejdning
af Jorden og foretages for at gøre denne bekvem
til Saaning og Plantning, for at blande og udsætte
den for Vejrligets Paavirkning, for at bringe
Gødning ned og for at rense Jorden for Ukrud og
større Stene, som maa afpilles. Gravning foretages
fra 1-3 Spadestik dybt (se Hollandsk G. og
Kulegravning). Er Undergrunden god, er det gavnligt
hvert 4.-5. Aar at benytte dyb G., er den derimod
af slet Beskaffenhed, bør man kun med
Forsigtighed bringe noget op deraf. Ved selve Udførelsen,
hvortil sædvanlig benyttes Spade, i nogle
Tilfælde ogsaa Greb, maa Jorden vendes nøjagtigt,
og en god Gravefure holdes. Ved
Efteraarsgravning lægges Jorden i store Klumper eller ogsaa i
Rygge fra Nord til Syd, for at Frosten (se d. A.)
ret kan paavirke den. Om Foraaret jævnes
Stykket med Rive og vil særlig paa let Jord straks
være tjenlig til Saaning og Plantning og holde
sig længere Tid fugtigt, end hvis det blev
foraarsgravet. Ved Foraarsgravning, der bør benyttes saa
lidt som muligt, tages smaa Spadestik, Jorden
smuldres godt og rives efter Gravningen. Navnlig
i Handelsgartnerierne er G. i de senere Aar delvis
afløst af Pløjning, dels paa Grund af
Arbejdslønnens stadige Stigning, dels paa Grund af de ny,
forbedrede Plovkonstruktioner, som nu findes (se
Haveredskaber). I den nyere Tid har man
endvidere, særlig ved Træplantning, anvendt Løsning
af haard Undergrund ved Hjælp af forskellige
Sprængstoffer.
G. B.
</chapter>

<chapter name="Gravsteder">
<b>Gravsteder</b> se <sp>Kirkegaarde</sp>.
</chapter>

<chapter name="Grevillea">
<b>Grevillea</b> (Proteaceæ). Australske Træer og
Buske med spredte, ofte vedvarende Blade af meget
forskellig Form. Blomsterne, der ofte er meget
smukke røde eller gule, fremkommer særlig om
Vinteren og Foraaret, de er smaa og sidder som
oftest i korte Klaser. Dyrkes i Koldhus. <sp>G.
glabrata</sp> Meissn. har trelappede, stikkende
Blade og hvidgule Blomster. <sp>G. Hilliana</sp> F.
Muell. har store enten udelte, elliptiske eller
mere eller mindre fligede Blade og som ældre
rødlige Blomster. <sp>G. robusta</sp> A. Cunn. er af
høj Vækst med smukke, lange, 2-3 Gange
fjersnitdelte, mørkegrønne Blade og orangegule
Blomster. Den blomstrer ikke som ung, men er en
meget værdifuld dekorativ Bladplante baade i
Hus, Stue og til Udplantning i Grupper, hvor
de unge Blade i højere Grad end under Glas
bliver smukt rødbrune. <sp>G. Thelemanniana</sp>
Hueg. (G. Preissii Meissn.). Smuk, lav Plante med
graagrønne, fine, kamdelte Blade og skarlagenrøde
Blomster i talrige, tætte Klaser, der fremkommer
næsten hele Vinteren og Foraaret. <sp>Kultur:</sp> G.
formeres ikke alene ved Frøudsæd og Stikning,
men ogsaa ved Forædling paa Frøplanter af G.
robusta, som netop bedst formeres ved Frø.
Stiklingerne sættes paa Undervarme i et
Formeringshus, de rodfæstede Planter anbringes i en
halvvarm Bænk for at vokse lidt til, men afhærdes
snart og stilles i en kold Bænk. G. omplantes om
Foraaret efter Blomstringen i en Jordblanding af 2
Dele Lyngjord, 1 Del Bladjord og 1/2 Del Grus.
Rødderne skaanes saa vidt muligt, og Toppen
formes ved en Smule Beskæring. De mindre
Eksemplarer af G. udflyttes om Sommeren i en aaben
Bakke, hvor der skygges i stærkt Solskin; de høje
Planter sættes ud paa Friland paa et lunt Sted.
Om Vinteren anbringes de i et lyst, tørt
Koldhus og vandes med Forsigtighed. G. robusta er
den haardføreste Art, plantes i almindelig god Jord
og taaler bedre end de andre Arter en mindre
omhyggelig Behandling.
G. B.
</chapter>

<chapter name="Griffinia">
<b>Griffinia</b> (Amaryllidaceæ), Varmhus og
tempereret Hus. Amaryllidé fra Brasilien <sp>G.
Blumenavia</sp> K. Koch, hvide Blomster med
rosenrød Skattering, og <sp>G. hyacinthina</sp> Herb. med
violetblaa Blomster er de smukkeste. <sp>Kultur:</sp>
Formeres ved Sideløg. De omplantes om Foraaret i
stærkt sandblandet Lyngjord og Markjord, 4-5 Løg
i en Potte, og drives frem i Varmhus eller Bakke;
senere flyttes de i halv varmt Hus, holdes luftigt
og faar rigeligt Vand, indtil de blomstrer i
Sommertiden. Om Efteraaret og Vinteren holdes de
omtrent tørre.
M. H.
</chapter>
<chapter name="Grotter">
<b>Grotter</b> se <sp>Haveanlæg</sp>.
</chapter>

<chapter name="Grundstammer til Frugttræer">
<b>Grundstammer til Frugttræer.</b> Vore dyrkede
Frugttræer kan kun formeres sortsægte ad
vegetativ Vej, ved Podning og Okulation; til dette
benyttes som Grundstammer vildtvoksende
Frugtsorter, der formeres ved Frøudsæd eller Aflægning.
Til G. for <sp>Æbletræer</sp> benyttes Frøplanter af
Malus sylvestris (Æblevildinger) eller Aflæggere af
Pyrus pulsilla (Doucin) og Pyrus paradisica
(Paradisæble). Æblevildinger formeres i de fleste
Tilfælde ved Frø af Cideræbler, der giver en kraftig
ensartet Vare; dog kan ogsaa Frøet af vort
vildtvoksende Skovæble anvendes. Frøet bredsaas eller
saas i 7 Rækker paa 1,20 cm brede Bede, helst
om Efteraaret eller i Vinterens Løb. Saas det om
Foraaret, maa det sættes i Støb i nogle Dage.
Efter Saaningen topdresses med gammel Gødning, og
naar Frøet er spiret, vil i tørt Vejr Vanding være
gavnlig, ligesom ogsaa lidt Chilisalpeter vil sætte
Planterne i Fart. Urteagtig Prikling foretages i
ren, velgødet Jord i 7 Rækker paa 1,20 m brede
Bede, naar Planterne lige har skiftet Blade. I
Reglen maa de her til Lands staa 2 Aar, før
Planterne er tjenlige. Frøbedsplanterne optages om
Efteraaret; de tjenlige sorteres fra til Udplantning,
og Resten sorteres i to Størrelser, hvoraf de
største ved Udprikling kan blive tjenlige paa et Aar;
de mindre maa staa to Aar. Ved Opgravningen af
Prikleplanterne frasorteres de mindste som
ubrugelige. Doucin og Paradisæbler formeres paa
følgende Maade: Paa et rent og velgødet Jordstykke
med letmuldet Jord plantes Moderplanterne i
Rækker med 100 cm Afstand og 30 cm mellem
Planterne. Efter et Aars Forløb nedskæres Planterne
c. 2-3 cm over Jorden, andet Aar nedskæres de
fremkomne Skud tæt ved Basis og tredie Aar i
Juli Maaned, naar Skuddene er c. 20 cm høje,
hyppes Jorden, efter en grundig Bearbejdning med
»Planet jun.«, op om Planterne; den ophyppede
Jord fasttrykkes om de unge Skud; derefter
hyppes endnu en Gang, og med Hakker trækkes
Jorden godt op om Skuddene, der i Løbet af
Efteraaret vil danne Rødder ved Basis. Aflæggerne
afklippes eller afrives saa sent som muligt, helst ved
Juletid, da i modsat Fald Moderplanten let dør;
den dækkes med Jord, sorteres i tre Størrelser; de
bedste kan eventuelt bruges første Aar til
Udplantning, anden Størrelse udskoles et Aar og
tredie Størrelse i to Aar. Den bedste Doucinsort er
den saakaldte gule Doucin. Paradisæbler bruges
kun til smaa Formtræer og til Æbler til
Pottekultur.

Til Grundstammer for <sp>Pærer</sp> benyttes til
Vildstammer Frø af Ciderpærer og den vildtvoksende
alm. Skovpære (Pyrus communis); de saas og
udskoles paa samme Maade som Æblevildinger. Til
Underlag for Dværgpærer benyttes Kvæder
(Cydonia vulgaris), der formeres som Doucin.

Til G. for <sp>Kirsebær</sp> benyttes Frø af det
røde eller sorte søde Fuglekirsebær (Prunus avium).
Frøet faas i Handelen og maa syltes i Sand, saa
snart man faar det hjem, og udsaas i Sept.-Okt.
næste Aar. Hvis man derimod har selvavlet Frø af
Fuglekirsebær, kan man faa det til at spire
første Aar paa følgende Maade: De stærktmodne
Bær mases, fyldes i et Kar, og naar Kødet er
godt forraadnet i Løbet af en Ugestid, vadskes
Kærnerne rene og saas med det samme; bliver de
tørre, før man saar dem, ligger de i to Aar.
Stenene saas 3 cm dybt paa 1,20 m Bede i 7
Rækker og topdresses med gammel Gødning. Bedene
maa jævnlig efterses for Mus; disse kan ihjelslaas
ved Hjælp af Strychninhvede, der lægges i snævre
Drænrør hist og her paa Bedene, Strychninhveden
fornyes, naar Musene har spist, hvad der var. Om
Efteraaret opgraves Planterne, sorteres; de største
kan straks anvendes til Udplantning, de mindre
maa udskoles et Aar. Prunus avium kan anvendes
til baade sure og søde Kirsebær. Til sure, navnlig
til Espaliertræer, anvendes Weichsel (Prunus
Mahaleb) og vilde Surkirsebær (Prunus acida); de
formeres paa samme Maade som Ovenstaaende; men
anvendes ikke ofte. Pr. acida kan ikke anvendes
til søde Kirsebær.

Til G. for <sp>Blommer</sp> anvendes forskellige
Varieteter af Krægen (Prunus insititia), f. Eks.
Damascener og Sct. Julien, hyppigst den sidste, eller
Mirabeller (Prunus cerasifera). Til
Svedskeblommer kan anvendes Frøplanter af Svedske (Prunus
domestica). Frøplanter af Slaaen (Prunus spinosa)
og Rodskud af Blommer bør ikke anvendes, da de
danner for mange Rodskud. Formering af
Blommegrundstammer sker paa samme Maade som ved
søde Kirsebær; tørre Stene maa syltes i Sand et
Aar, mens man kan faa Mirabeller og andre
Blommer til at spire første Aar ved samme Behandling
som ved søde Fuglekirsebær.

Til G. for <sp>Fersken</sp>, <sp>Nectarin</sp> og
<sp>Abrikos</sp> anvendes Sct. Julien, til Abrikos dog ogsaa
Mirabel.
D. P—n.
</chapter>

<chapter name="Grundvand">
<b>Grundvand</b> kaldes det Vand, man i en vis
Dybde støder paa i Jorden, og som af en vanskelig
gennemtrængelig Undergrund, hos os sædvanlig et
Lerlag, hindres i at synke dybere. G.s Højde
retter sig efter Undergrundens Beskaffenhed og
varierer efter Aarstiderne. Det indeholder sædvanlig en
betydelig Mængde Kalk, er altsaa »haardt«. Staar
G. nær Overfladen, vil Jorden holde sig kold og
være mindre skikket til Plantedyrkning, saafremt
den ikke drænes.
G. B.
</chapter>

<chapter name="Grus">
<b>Grus,</b> som anvendes til Gange og Veje, kan
enten være Bakkegrus eller Strandgrus; det første
afgiver som Regel det bedste Vejmateriale.
Indeholder G. Ler, egner det sig kun til Underlag, men
er hertil særlig godt; det øverste Lag maa derimod
være ensartet, skarpt, lerfrit G. med en lys Farve.
Man skelner mellem Sandgrus og harpet Grus. Til
Sandgruset henregnes alle Kornstørrelser under 6
mm, medens det harpede Grus eller Nøddegrus
indeholder Korn fra 6 til 40 mm. Strandgrus er
som oftest ikke skarpt nok, undtagen hvor det
bestaar af meget findelt Granit el. l., som f. Eks.
det saakaldte »bornholmske G.«. Pandegrus eller
Smedegrus er til Dels udbrændt Kulaffald fra store
Ildsteder; det anvendes sammen med andet
Vejmateriale og maa afdækkes med G. Se for øvrigt
Jordarter.
E. G.
</chapter>

<chapter name="Græskar">
<b>Græskar,</b> Cucurbita (Cucurbitaceæ) er en etaarig
Køkkenurt, der stammer fra Orienten. De
Varieteter, hvis Frugter bruges i Husholdningen, har
store, kødfulde Frugter, der bruges syltede eller til
Marmelade. Der dyrkes Varieteter af C. maxima
Duch., der kaldes <sp>Centnergræskar</sp>, og af C.
Pepa L., der har Fællesbetegnelsen
<sp>Mandelgræskar</sp>. Den første Gruppe Varieteter har
store, undertiden meget store, runde Frugter, den
anden Gruppe har langagtige mindre Frugter med
finere Kød, hvorfor de foretrækkes til Syltning.
Af Mandelgræskar er det især Sorten
<sp>Vegetable Marrow</sp>, der kan anbefales til
Dyrkning, samt en nyere Varietet af samme Gruppe,
nemlig Busk-Græskar. Denne Varietet kan især
anbefales, hvor man ikke har megen Plads, da den
er rankeløs, medens alle de andre Sorter fordrer
stor Plads, da de har flere m lange Ranker.
<sp>Kultur:</sp> G. dyrkes ofte paa Kompostbunker og
lignende Steder, hvor de kan se pyntelige ud og
udvikle meget store Frugter. De fordrer i alle
Tilfælde en lun og solrig Plads og en næringsrig
Jord. Dyrkes de i den egentlige Køkkenhave,
lægges Kærnerne i Rækker med fra 2-3 m Afstand
imellem Rækkerne, og der gives ved Udtyndingen
Planterne en indbyrdes Afstand af 50 cm. Frøet
lægges først eller midt i Maj, naar Jorden kan
antages at være tilstrækkelig varm, men de kan
ogsaa lægges midt i April i Smaapotter under
Glas, og efter at Planterne er tilstrækkeligt
afhærdede, kan de udplantes sidst i Maj. Vil man
have meget store Frugter, beholdes kun nogle faa
af de bedste paa hver Plante. Plejen i
Sommertiden bestaar i Renholdelse, Studsning af Rankerne
og Vanding. Frøet holder Spireevnen i 5-6 Aar.
De angribes af de samme Skadedyr som Agurken
og ofte sent om Efteraaret af Meldug, der dog
sjældent skader Afgrøden videre.
N. H.

<sp>Græskar til Frøavl</sp>. Blomsterne er
særkønnede og enbo. Krydsning sker let mellem
Sorterne, men ikke, som ofte paastaaet, med Agurk,
Melon eller med andre af Familiens i Norden
voksende Arter. Dyrkes som ovenfor nævnt, men
Udsæd i Potter først i Maj med Udplantning sidst i
Maj bør dog foretrækkes for de sildigmodne
Sorter som Centnerg. Udtynding af Frugterne er ofte
heldig. Til Frøavl vælges kun Planter med de
mest ægte og veludviklede Frugter, medens de
andre Frugter udnyttes paa anden Maade. Modnes
sidst i Sept.-først i Okt. Høstes og eftermodnes
som nævnt ved Agurk; men Kærnerne kan dog
ogsaa klemmes ud af den trevlede Kærnemasse
uden Gæring, og skylles rene. Nogle Sorter har
en saa stor og let Frøskal, at ogsaa gode Kærner
svømmer oven paa Vandet, saa at man ikke kan
sortere dem paa denne Maade; efter god Tørring
drøftes eller blæses de stærkt. Frøene er af meget
forskellig Størrelse: Af Centnerg. indeholder 100
gr c. 200 og af Mandelg. 500-800. Bruger paa
Friland i fugtig og mindst 8° C. varm Jord 6-8
Døgn til Spiring. Spireevnen holder i 5-6 Aar
eller endnu længere. Gode Frø spirer med c. 90 pCt.
Frøavlen af G. slaar sjældent fejl i Danmark; men
Meldug, en Bakteriesygdom og Regn i
Eftersommeren kan dog ødelægge slemt.
H. G—m.

<sp>Græskars Anvendelse:</sp> Cellevævet i G.
opsuger hurtigt fremmede Bestanddele, hvorfor G.
særlig egner sig til Syltning og syltes enten
som Asier el. Syltetøj. Syltede »søde« er de særlig
anvendelige. Kan som saadanne bruges og til Dels
erstatte Ananas, f. Eks. i Budding, Fromage, Is
o. lign. Syltes da med Ingefær eller Vanille. Er
syltede ligeledes udmærkede at komme i Julekage.
Græskar kan ogsaa med Fordel kandiseres; bruges
da som Sukat og til Konfekt.
M. L.

<img>Græskar, Vegetable Marrow.</img>
</chapter>

<chapter name="Græslilje">
<b>Græslilje</b> se <sp>Sisyrinchium</sp>.
</chapter>

<chapter name="Gräslök">
<b>Gräslök</b> (s.) se <sp>Køkkenløg</sp>.
</chapter>

<chapter name="Græsplæner.">
<b>Græsplæner.</b> En vellykket og velplejet G. hører
til Havens bedste Prydelser, medens en mislykket
og forsømt G. vansyner selv den smukkeste Have.
En G. skal frembyde et i sin Helhed fuldstændig
jævnt og ensartet, frisk grønt Tæppe, hvor ingen
Ujævnheder, misfarvede Pletter, Tuer eller
Ukrudsplanter støder Øjet. De anlægges i Reglen ved
Besaaning, sjældnere, f. Eks. i Tilfælde, hvor der med
meget kort Varsel skal tilvejebringes Grønsvær,
eller paa meget stejle Skrænter, ved Belægning
med Græstørv. — Der skal i det følgende først
gives en kort Anvisning til Anlæg og Pleje af
smaa Plæner og derefter en mere indgaaende
Omtale af Plæner i Parker og større Herregaardshaver.
<sp>Smaa Prydplæner</sp>, som de findes i enhver
mindre Have, samt Plænerne umiddelbart ved
Vaaningshuset i større Haver skal være beregnede
paa at ses paa nært Hold og fordrer derfor særlig
Omhu. Om Efteraaret graves Jordstykket, og alt
Rodukrud, som Snerle, Løvetand o. l., afsamles
omhyggeligt. Jorden gødes rigeligt med gammel,
velforraadnet Gødning, der helst paaføres allerede
i Efteraaret eller senest i Febr. eller Marts,
spredes yderst jævnt og nedbringes samtidig ved en
let Omstikning af Jorden. Om Foraaret, naar
Jorden er bekvem, nødigt senere end sidst i April,
omstikkes Plænen let, Ukrudsrødder og Smaasten
afsamles, hvorpaa den rives. For at opnaa en
hurtig og ensartet Spiring af Græsfrøet er det en
Hovedsag, at Jorden er fast, og Plænen trædes (eller
tromles) derfor jævnt og ensartet over det hele.
Efter en overfladelig Rivning tromles Jorden for
at faa en fuldstændig glat og plan Flade at saa
paa, hvilket er gavnligt for at faa Frøet ganske
jævnt fordelt. Med Hensyn til Valg af Græsarter
og Saamængder henvises til, hvad der nedenfor
er omtalt under 5 og 6, og navnlig til Tabellen for
Græsblandinger til smaa Plæner. Naar man skal
saa Blandinger af stort og smaat Frø, saas hver
Slags for sig. Det store Frø (ɔ: Rajgræsfrøet o. l.)
saas først og hakkes tæt ned med en korttandet
Rive, og for paa ny at faa en plan Flade at saa
paa, maa Plænen jævnes med Riven og eventuelt
tromles igen, inden man saar det fine Frø. Dette
hakkes ikke ned, men man river Plænen let over,
først paa den ene og derefter paa den anden Led,
altsaa anden Gang paa tværs af de første Rivestrøg.
Til Slutning tromles Plænen godt fast. I Tilfælde
af fugtigt Vejr, eller hvis Jorden er saa vaad, at
den hænger paa Tromlen, maa Tromlingen
opsættes, til Jorden er tilstrækkelig tør i Overfladen. I
Mangel af Tromle klappes fast og tæt med en
Skovl. Langs alle Veje, Busketter eller Bede saas
Græsfrøet i en smal Stribe noget tykkere, for at
man hurtig kan have en tæt Bestand at stikke
Kanter af i. Plejen af G. i Løbet af Sommeren
indskrænker sig til en hyppig gentagen Slaaning
af Græsset, hvad der i høj Grad bidrager til at
give en tæt og jævn Bestand. I den Tid, da Væksten
er stærkest, bør Plænen slaas hver 5.-6. Dag,
senere hver 8. Dag og i tørre Perioder hver 14.
Dag. Første Gang maa den slaas med Le, senere
kan bruges Maskine. Foretrækker man at slaa
Plænen med Le, er det dog tilstrækkeligt, naar den
slaas omtrent hver 10. Dag. Langs Kanterne bliver
der let en smal Stribe, som Maskinen ikke kan
tage, og som derfor enten maa slaas med Leen eller
med Maskinen efter at man har sat et dertil
indrettet Kanthjul paa; endvidere kan der, navnlig
paa ældre Plæner, ofte hist og her være enkelte
Græstotter, som Maskinen er gaaet over, og som
maa hugges af med Leen, ligesom der ogsaa i
Krumninger ved Busketter eller Bede kan blive
Smaastykker staaende, hvor man ikke kan komme
til med Maskinen. I stærkt Regnvejr maa
Slaaningen indstilles, men paa den anden Side maa
Græsset heller ikke være for tørt, da det i saa Fald
bøjer sig for Leen eller Maskinen. G. slaas sidste
Gang omkring ved 1. November; er Græsset for
langt, raadner det ellers let i Løbet af Vinteren.
Det Græs, man har slaaet af med Maskinen,
fjernes bedst med en fladt bunden Riskost af Bøge-
eller Birkeris. Naar Plænen slaas med Le, maa
Græsset rives af med en Trærive. Hver el. hveranden
Gang, man slaar Græsset, tromles Plænen. Paa tør,
sandet Jord tromles Plænen en Gang hver Uge
og paa sværere Jord en Gang hveranden Uge, dels
fordi den paa den Maade bedre kan modstaa
Tørken i Løbet af Sommeren, dels for at Knivene
paa Slaamaskinen ikke skal tage Skade af
Smaasten, der muligvis kan være kommen til at ligge
ovenpaa Jorden, samt for at jævne Ormeskud.
Efter hver Slæt bør Græskanterne overalt klippes
med Kantklipperen (se Kantklipper), et
uundværligt Redskab, da intet bidrager mere til et
pynteligt Udseende end skarpe, rene Græskanter. Naar
Kanten første Gang skal afstikkes efter den
første Slæt, tromles grundigt langs alle Plænens
Ydergrænser. Kantafstikningen foretages efter
Snor og af dertil øvede Folk, bedst ved Hjælp af
en skarp Spade. Kanterne skal staa skarpt
aftegnede og være ganske jævne, men maa ikke være
mere end nogle faa cm høje, hvorfor man maa
sørge for, naar man med en Skovl fjerner det
afstukne, at man ikke gaar for dybt; endelig
trækker man med en Rive Gruset fra Gangen ned over
den Stribe Jord, der er kommen til Syne langs
Kanten. Af stor Vigtighed er det navnlig første
Aar at holde Plænen fri for Ukrud; saa snart det
begynder at vise sig, luges den, thi har det først
taget Overhaand, er det saa godt som umuligt at
faa Bugt med det. Tusindfryd, som er et meget
besværligt Ukrud, bør aldrig naa at sætte Blomst,
for at dens Frø ikke skal spredes paa Plænen;
Løvetand bør ligeledes stikkes op, efterhaanden som den
viser sig, da den ellers kvæler Græsset, og der
bliver Pletter i Plænen. Naar Plænen er holdt ren,
og Græsset i 2det eller 3die Aar danner en tæt
Pels, vil et Par Lugninger i Løbet af
Forsommeren i Reglen være tilstrækkeligt. Kunstig
Vanding er særdeles anbefalelig, hvor den kan udføres,
men dette kan jo i Reglen kun finde Sted, hvor
der findes Vandværk, eller hvor Vandtryk paa
anden Maade lader sig tilvejebringe. Man bør
hellere give en jævn Overbrusning hver Aften end
en Grundvanding med flere Dages Mellemrum, og
man bør begynde, inden Græsset viser Tegn til at
gulne. Enaarige Plæner, tilsaaede med Rajgræs
alene, er smukke, men ogsaa ret kostbare paa
Grund af den aarlige Omlægning. Paa stærkt
sandede Jorder kan man være henvist til at benytte
enaarige Plæner, naar de skal kunne holdes
smukke, navnlig fordi Betingelsen for paa saadan Jord
at kunne tilvejebringe en frodig Græsvækst er,
at man aarlig kan tilføre rigeligt af Gødning, og
det kan man vanskeligt paa anden Maade end ved
Omgravning. Alle fleraarige Plæner maa gødes
hvert Aar. Godt forraadnet, kort og let
smulrende Stald- eller Kompostgødning, udkørt i Vinterens
Løb og straks meget fint spredt, egner sig
udmærket hertil. Ajle i mindre Mængde kan ogsaa
anvendes, men det er ofte vanskeligt at faa denne
ganske jævnt spredt. Ligeledes er Chilisalpeter
meget anvendelig, men bør helst gives sammen
med lidt Superfosfat og Kali. Store
Gødningsmængder skal man dog ikke give paa en Gang, og
navnlig bør man af stærkt virkende
Kvælstofgødninger som Ajle og Salpeter kun give mindre
Mængder ad Gangen. Fremkaldes der ved meget
stærk Gødskning en overdreven yppig Græsvækst,
vil Græsset gerne blive gult eller blegt i Bunden,
hvis der ikke slaas meget jævnlig. En passende
gødet Plæne holder sig længere grøn, naar den
tørre Periode indtræder, og den bliver hurtigere
grøn igen, naar Regnen atter begynder, hvorfor en
aarlig Gødskning af Plænen aldrig bør forsømmes.
At man saa jævnlig ser tarvelige eller mislykkede
Græsplæner, har sikkert i mangfoldige Tilfælde sin
Grund i, at Græsset »sultes«. Om Foraaret rives
de fleraarige Plæner grundigt igennem med en
Jærnrive, hvorefter de fejes og tromles gentagne
Gange. Eftersaaning kan finde Sted i det tidlige
Foraar paa Steder, hvor Græsset er gaaet bort i
Løbet af Vinteren. Det eftersaaede Frø dækkes med
et ganske tyndt Lag Muld, der jævnes med Rive
og tilklappes eller tromles. Fleraarige Plæner naar
i Reglen først 2det eller 3die Aar at blive
bundtætte; det første Aar udgør Rajgræsset
Hovedbestanden, men det svinder Aar for Aar mere bort,
og de fleraarige Græsser, som det første Aar kun
er lidet iøjnefaldende, tager Magten.

Der skal dernæst gaas over til Omtalen af G. i
<sp>Parker og større Herregaardshaver
samt de almindelige
Grundsætninger, som gør sig gældende for G.'s
Behandling</sp>. Smukke Græsplæner er betingede af
Jordbundens naturlige Beskaffenhed, dens
Fugtighedsforhold, Bearbejdning og Gødskning, Valget
af Græsarter og disses Saaning samt Plejen. —
1. <sp>Jordbundens Beskaffenhed</sp>. De
smukkeste G. faas paa sandblandet, lermuldet Jord med
Lerunderlag. Sædvanligvis har man jo dog i denne
Henseende intet Valg, da Stedet i Reglen er givet,
og det som oftest vil blive for kostbart ved
Tilførsel af Jordforbedringsmateriale at indvirke
væsentlig paa Jordens Sammensætning. Meget
ensidige Jorder vil det dog være rigtigt at forbedre
ved at tilføre de modsatte Jordarter; stiv Lerjord
bør saaledes tilføres et godt Lag Sand og Muld
samt maaske Mergel. Mager Sandjord bør tilføres
Ler, Mergel og Muld. Meget humusrig Jord
forbedres ved Tilførsel af Ler, Mergel og Sand. Det
saaledes tilførte Materiale bør ved dyb
Bearbejdning indblandes godt i den oprindelige Jordbund.
— 2. <sp>Fugtighedsforholdene</sp>. En frisk
og frodig Græsvegetation kræver rigelig
Fugtighed. Vandet fra det paagældende Areal maa derfor
ikke bortledes stærkere, end andre Hensyn kræver.
Jo rigeligere Fugtighed, desto smukkere G.
Sandjorder er som bekendt mest udsatte for Udtørring.
Dette raades der til en vis Grad Bod paa ved at
tilføre saadanne Jorder rigeligt Ler og Muld.
Anvendelse af rigelig Gødning, navnlig gammel
Varmebedgødning, kan til en vis Grad bøde paa
Fugtighedsmangel, ligesom man ved Valget af
Græsarter maa tage særligt Hensyn til
Fugtighedsforholdene. — 3. <sp>Jordens Bearbejdning</sp>.
Første Gang et Jordstykke udlægges til G., maa
det planeres, saafremt dette er fornødent, saaledes
at der ingen tilfældige Smaafordybninger eller
Smaaforhøjniiiger findes, og saaledes at det enten
bliver ganske fladt eller dog kun har sin
naturlige Kupering. Ved Planeringsarbejdet maa
Jorden ingen Steder berøves sit Muldlag. Er det
nødvendigt noget Sted at afgrave saa meget, at
Muldlaget enten helt fjernes eller kun bliver
ganske tyndt, bør der udgraves til saa stor en Dybde,
at der atter kan blive Plads til Paafyldning af et
passende Muldlag. I øvrigt bør Arealet om
Efteraaret bearbejdes til 25 à 30 cm Dybde, enten med
Spade eller Plov. Paa Steder, hvor Madjordlaget
er tilstrækkelig dybt, vil Reolpløjning eller
Reolgravning ofte være at anbefale. Benyttes Pløjning,
er en Vendeplov (se Haveredskaber) at foretrække;
i Mangel af en saadan maa man »hente Furen«
ɔ: man pløjer kun i den ene Retning og kører hver
Gang Ploven ledig tilbage. Man undgaar herved
den Fure eller Ryg, som ellers fremkommer midt
igennem Stykket, og som det kræver meget
Arbejde bagefter at faa udjævnet. Som ved al
Efteraarsbehandling maa Jorden ligge med ujævn
Overflade Vinteren over for at skørnes af Frosten.
Stive Lerjorder, der ønskes besaaede tidligt om
Foraaret, kan man med Fordel kamme op om
Efteraaret, idet de herved vil være tidlig bekvemme
til Besaaning om Foraaret, og den stærkere
Opvarmning, der følger af den store Overflade, vil
betinge en hurtigere Spiring af Frøet.
Foraarsbehandlingen maa rette sig efter
Omstændighederne. I alle Tilfælde maa der ikke røres ved
Jorden, før den er bleven nogenlunde tør i
Overfladen. Paa lettere Jord, der er tilbøjelig til at
tørre ud, og som er ren for Ukrud, bør
Foraarsbehandlingen indskrænkes til en god
Gennemharvning af Overfladen, saaledes at denne bliver
godt findelt og jævnet, hvorefter Saaningen straks
foretages, medens Vinterfugtigheden endnu er til
Stede. Lettere Jord med en Del Ukrud bør man
tidligst muligt om Foraaret overharve let, saa at
Vinterskorpen smulres, derefter tiltromle og saa
lade Stykket ligge, indtil Ukrudet begynder at
spire. Paa dette Tidspunkt forstyrres de spæde
Ukrudsplanter ved en ny Overharvning, der
efterfølges af Tromling, hvorefter Stykket
henligger, til der paa ny viser sig Ukrud. Denne Proces
gentages saa længe, som man kan bekvemme sig
til at udsætte Saaningen. Tillader Forholdene, at
denne Behandling kan foretages i Løbet af
Septbr.-Oktbr., er dette at foretrække, da man derved
undgaar den af Bearbejdningen foranledigede
Udtørring af Jorden om Foraaret. Stivere Jord maa
harves let op, naar den er halvtør i Overfladen,
Knoldene smulres derefter ved at slæbes over med
en Vognfjæl (se »Haveredskaber«), hvorved der
ingen Skorpe dannes, hvilket derimod let sker
efter Tromling paa stiv Jord i det tidlige Foraar.
Er Jorden ren, kan den i øvrigt tilsaas, naar den
har en passende Tørhedsgrad. Er den derimod
uren, maa den have en lignende Behandling som
ovenfor nævnt (gentagne Gange Harvning og
Tromling). Er Jorden meget uren, særlig af
Tusindfryd, Løvetand, Vandgrenet Ranunkel, Vejbred,
Snerle, Potentil o. a. fleraarige Ukrudsplanter, bør
den brakkes det meste af Sommeren, hvilket er at
foretrække fremfor den hyppigt anvendte
Dyrkning med Kartofler el. l., da man ved Brakning
er i Stand til bedre at ødelægge det fleraarige
Ukrud, hvis Frø og Udløbere foruden i de øvre
ogsaa findes i de dybere Jordlag. Formaalet
hermed er udelukkende at udrydde Ukrudet, og
Fremgangsmaaden bestaar i, at Jorden skiftevis harves
op og graves eller pløjes, hver Gang med straks
paafølgende Tromling. Saa ofte Ukrudet netop
begynder at vise sig over Jorden, maa det
forstyrres. Ved omhyggelig Pasning vil Jorden i Reglen
kunne være ren og tjenlig til Besaaning i Løbet
af Septbr., og Plænen vil da meget hurtig blive
grøn. Det er et Punkt af største Betydning at
have Jorden ren, inden den tilsaas. — 4.
<sp>Gødskningen</sp>. Græsserne stiller gennemgaaende store
Krav til let tilgængelig Plantenæring i Jorden,
naar de skal udvikle en frodig Bladfylde. Skorter
det paa Næring i Jorden, reduceres
Vegetationsorganerne til Fordel for Forplantningsorganerne,
hvoraf Følgen bliver, at man paa en mager eller
udpint Jord faar en ringe Bladudvikling, men
derimod en forholdsvis stærk og rask Udvikling af
Straa. Dette Forhold træder i samme Grad
stærkere frem, som det samtidig skorter paa
Fugtighed. Ved Anlæg af fleraarige G. bør der derfor
gødes, hvis Jorden ikke paa Forhaand er i god
Gødningskraft. Staldgødning er meget virksom og
bør gives i en Mængde af 300-600 kg pr. 100 m<sup>2</sup>
(et jævnt stort Læs frisk Staldgødning vejer 800
à 1000 kg). Der er intet til Hinder for hertil at
anvende frisk Staldgødning, men den maa være
ensartet til hele Arealet (omstukket), helst med
saa lidt Halm i som muligt, og spredes meget
fint og jævnt, da Græsvæksten ellers bliver
uensartet. Den kan efter Omstændighederne paaføres
om Efteraaret eller om Foraaret og pløjes eller
graves ned. Er Terrænet meget kuperet, bør der
gives mest Staldgødning paa de højeste Steder,
idet Jorden her sædvanlig vil være fattigst paa
Muld og paa Kvælstofnæring, hvoraf følger
svagere Vækst, ligesom Jorden ogsaa paa saadanne
Steder vil være mest udsat for Udtørring.
Kompostgødning er ligeledes meget anbefalelig i dette
Øjemed, saafremt der ikke er spiredygtigt Ukrud
i Kompostbunken. I Mangel af Stald- eller
Kompostgødning kan anvendes Kunstgødning. Det vil
da være passende at give 3 à 4 kg 37 pCt.
Kaligødning og 2,50-3,50 kg 18 pCt.-holdigt
Superfosfat eller 3-4 kg Thomasslagge pr. 100 m<sup>2</sup>. Kali-
og Fosforsyregødningen udstrøs om Efteraaret
eller i det tidlige Foraar. Gives Gødningen om
Efteraaret, bliver den liggende ovenpaa Jorden
Vinteren over, medmindre Arealet er stærkt kuperet,
i hvilket Tilfælde det er at foretrække at
nedbringe den ved Efteraarsbehandlingen. I øvrigt
er stærk Nedharvning om Foraaret tilstrækkelig.
Før Besaaningen gives om Foraaret 1,5 à 2 kg
Chilisalpeter pr. 100 m<sup>2</sup>. Det gælder ligeledes
om Kunstgødningen, at den maa fordeles saa jævnt
som muligt. G., der omlægges hvert Aar, bør hver
Gang have fra Tredjedelen indtil Halvdelen af
de ovennævnte Mængder. (Om aarligt Tilskud af
Gødning se Plejen (8). — 5. <sp>Valg af
Græsarter</sp>. De til G. tjenlige Græsarter maa 1)
egne sig for de givne Jordbunds- og
Fugtighedsforhold, 2) dække Bunden godt, 3) danne en jævn
Bevoksning og ikke danne Tuer, 4) have en frisk
grøn Farve, endvidere, hvis Plænen ligger i flere
Aar, 5) være tilstrækkeligt varige og endelig,
hvor det behøves, 6) kunne taale Skygge.
Samtlige disse Egenskaber findes vanskeligt hos nogen
enkelt Art, hvorfor man som oftest anvender en
Blanding af flere. Paa Steder, hvor der er saa
dyb Skygge, at ingen Græsarter kan trives, maa
man ty til andre Planter som Hedera, Asarum
eller Vinca for at frembringe et grønt Plantedække.
De vigtigste af de i Handelen forekommende
Græsarter, som kan finde Anvendelse til G., er
følgende, der alle er vildtvoksende her i Landet.
1. <sp>Almindeligt</sp> (eller Engelsk) <sp>Rajgræs</sp>
(<sp>Lolium perenne</sp> L.) trives selv paa
temmelig tør og let Jord, naar den er i god
Gødningskraft. Det har da talrige frisk grønne,
middelbrede Rodblade og danner et jævnt og tæt
Tæppe. Er det smukkeste Græs til enaarige
Plæner, hvor det bør anvendes ublandet, men dets
korte Varighed gør det kun anvendeligt som
Indblanding i mindre Mængde i fleraarige Plæner.
Er tidlig grønt om Foraaret og holder sig frisk til
sent om Efteraaret paa Steder, hvor det ikke
angribes af Rust. Taaler ikke megen Skygge. Den
i Frøhandelen udbudte Form, <sp>L. p. tenue</sp> har
næppe nævneværdige Fortrin for Hovedarten.
Rajgræs af dansk Avl er mere modstandsdygtigt mod
Angreb af Rust end Frø af skotsk eller irsk Avl
og holder sig derfor frisk grønt længere om
Efteraaret. 2. <sp>Eng-Rapgræs</sp> (<sp>Poa pratensis</sp>
L.) er en værdifuld Art til vedvarende
Plæner, der under visse Forhold med Held kan
besaas med denne ublandet. Trives paa middelgode
Jorder, navnlig naar disse ikke er for tørre. Har
talrige, frisk grønne Rodblade; den danner et lige
saa smukt Tæppe som den forrige og er meget
varig, da den forynger sig ved underjordiske,
kviklignende Udløbere. En Ulempe ved den er, at
den er tilbøjelig til at sende sine Udløbere ind i
Blomstergrupperne og ud i Gangene, hvorfor den
jævnlig maa afstikkes. Taaler nogen Skygge.
Grønnes nogenlunde tidligt om Foraaret og holder
sig godt ud paa Efteraaret, naar den ikke falmer
paa Grund af Rustangreb. 3. <sp>Alm. Rapgræs</sp>
(<sp>Poa trivialis</sp> L.) giver paa god, ikke for
tør Jord et meget fint og tæt Bundgræs, men er
tilbøjelig til at visne i tørre Somre. 4.
<sp>Lund-Rapgræs</sp> (<sp>Poa nemoralis</sp> L.) har færre,
smalle, frisk grønne Blade; den bliver ikke
bundtæt, men dækker dog ret godt og er den mest
skyggetaalende af de gode Plænegræsser, hvorfor
den bør anvendes i rigelig Mængde under Træer
o. l. Steder. Middeltidlig grøn om Foraaret. 5.
<sp>Fladstraaet Rapgræs</sp> (<sp>Poa
compressa</sp> L.) har megen Lighed med Eng-R., omend
Farven er lidt mattere. Egner sig særlig for stiv
Lerjord og taaler nogen Skygge. Grønnes
temmelig sent om Foraaret. 6. <sp>Eng-Svingel</sp>
(<sp>Festuca pratensis</sp> Huds.) ligner i Habitus
nærmest Alm. Rajgræs, men er grovere og
danner med sine talrige, noget bredere, glinsende
grønne Blade en ganske god Græsbund; dog
kræver den god Jord og taaler ikke megen Skygge.
Den grønnes lidt senere og falmer noget tidligere
end Rajgræs og Rapgræs. 7. <sp>Rød Svingel</sp>
(<sp>Festuca rubra</sp> L.) og 8. <sp>Faare
Svingel</sp> (<sp>F. ovina</sp> L.) har talrige, næsten
børsteformede Rodblade, men er vanskelige at slaa og
tilbøjelige til at danne en vissen Filt. De er
midlertid nøjsomme og varige, taaler godt Færdsel og
fortjener derfor at komme i Betragtning, hvor der
stilles Krav i disse Retninger. Kommer
nogenlunde tidligt frem og holder sig godt om
Efteraaret. Er ikke udsatte for Rustangreb. Hvor man
finder Anledning til at benytte dem, maa man
helst benytte enten den ene eller den anden
ganske ublandet. En Plæne, besaaet med en tyk
Udsæd af fuldkommen ren Faare-Svingel, kan være
ganske smuk, afgiver et meget blødt Tæppe og
taaler særdeles godt Færdsel. 9. <sp>Kamgræs</sp>
(<sp>Cynosurus cristatus</sp> L.) danner ganske
smaa Tuer, hvilket dog ikke forhindrer, at den
giver en temmelig jævn Græsbund af nogenlunde
frisk grøn Farve. Et meget nøjsomt og varigt
Græs, der taaler Færdsel. Temmelig sildig om
Foraaret og falmer tidlig om Efteraaret. 10.
<sp>Fioringræs</sp> eller <sp>Krybende Hvene</sp>
(<sp>Agrostis alba</sp> L.) (A. stolonifera Reicb., under
hvilket sidste Navn den almindeligst gaar i Handelen)
og 11. <sp>Almindelig Hvene</sp> (<sp>A. vulgaris</sp>
Whit.) har frisk grønne, nogenlunde fine Blade;
navnlig den første danner fortrinligt Bundgræs ved
sine langstrakte, nedliggende Straa og sine
vidtkrybende Udløbere, medens den sidste derimod
dækker mindre godt, men er meget nøjsom. Begge er
fleraarige og anbefalelige til vedvarende Plæner,
den første fortrinsvis paa stivere Jorder, den
sidste alene paa sandede Jorder. Nærmest sildige om
Foraaret. Hejrearterne, Fløjlsgræs, Timothe,
Hundegræs, Draphavre, Stivbladet- og Strand-Svingel
er uanvendelige under almindelige Forhold til
Plæner paa Grund af for ringe Genvækstevne, uheldig
Farve, tuet Voksemaade el. a. Ublandet
<sp>Timothe</sp> (<sp>Phleum pratense</sp> L.) kan dog
bruges paa stærkt sandede Jorder, solbeskinnede og
tørre Skraaninger, ligesom ublandet
<sp>Hundegræs</sp> (<sp>Dactylis glomerata</sp> L.) kan
anvendes under vanskelige Forhold i Skygge, hvor
ikke andet vil trives, men de dækker Jorden
mindre godt og er af uskøn Farve. — 6.
<sp>Saamængder</sp>. For hurtigst muligt at faa Bunden dækket
og for at faa et ganske tæt Tæppe af ikke for
grove Bladskud maa der ved Besaaning af G.
anvendes en forholdsvis stor Udsædmængde. Denne
maa bl. a. afpasses efter Frøets Størrelse, idet der
dog maa saas et noget større Antal Frø af de
smaafrøede end af de storfrøede Arter. Jo større
Krav der stilles til Plænens Skønhed, jo mindre
den er, paa jo nærmere Hold den skal ses, og jo
hurtigere der forlanges en tæt, grøn Bund, desto
tykkere maa der saas. Som Vejledning i
Henseende saavel til Græsarter som til Udsædmængde
Indsættes en Tabel over Frøblandinger. Tabellen
gælder smaa Prydplæner, der skal ses paa nært
Hold, til hvis Skønhed der stilles store Krav, og
hvor Bekostningen paa Grund af Arealets
Lidenhed ikke kommer i Betragtning.

Frøblandinger til <sp>smaa</sp> Prydplæner.
Udsæd til 1 Ar. i kg.

<table>
<td v2 c>Græsart<td v2>Ennaarige Plæner<br>paa al Slags Jord<td 5 c>Vedvarende Plæner
<td c>Stiv Lerjord<td c>Lermuld<td c>God<br>Sandmuld<td c>Let Sandjord
<td>Almindeligt Rajgræs<td c>4.0<td c>1.0<td c>1.0<td c>1.0<td c>1.0
<td>Rapgræs *)<td c>—<td c>0.3<td c>0.2<td c>0.1<td c>—
<td>Eng-Svingel<td c>—<td c>1.0<td c>1.0<td c>—<td c>—
<td>Fioringræs<td c>—<td c>0.1<td c>0.1<td c>—<td c>—
<td>Almindelig Hvene<td c>—<td c>—<td c>—<td c>0.2<td c>0.2
<td>Kamgræs<td c>—<td c>0.2<td c>0.3<td c>0.5<td c>0.6
<td>Kg pr. Ar (100 m<sup>2</sup>)<td c>4.0<td c>2.6<td c>2.6<td c>1.8<td c>1.9
<td>Antal 1000 Korn pr. Ar<td c>2000<td c>3800<td c>3700<td c>3800<td c>4000
</table>
* paa fugtigere Bund Almindelig Rapgræs, paa tør Bund
Kng-Rapgræs, i Skygge fortrinsvis Lund-Rapgræs.

Frøblanding til <sp>store</sp> Plæner, hvorpaa der
er stærk Færdsel — Sportspladser etc. — paa god
muldet Jord:
<table>
<td>Alm. Rajgræs (Lolium perenne)<td>8<td c>Dele
<td>Kamgræs (Cynosurus cristatus)<td>3<td c>—
<td>Eng Svingel (Festuca pratensis) <td>2<td c>—
<td>Faare Svingel (Festuca ovina tenuifolia)<td>1 1/2<td c>—
<td>Rød Svingel (Festuca rubra)<td>l<td c> Dele
<td>Lund Rapgræs (Poa nemoralis)<td>1 1/2<td c>—
<td>Eng Rapgræs (Poa pratensis)<td>2<td c>—
<td>Almindelig Rapgræs (Poa trivialis)<td>1<td c>—
<td>Hvidkløver (Trifolium repens)<td>4<td c>—
</table>

Ved Besaaning af større Plæner, hvor der maa
tages noget Hensyn til, hvad Udsæden koster, kan
der slaas noget af paa Udsædmængden. Paa
middelstore Plæner kan der gaas ned til en Udsæd af
c. 3 Mill. Frø pr. Ar, og paa store, vedvarende
Plæner kan der yderligere slaas af til c. 2 Mill.
Frø pr. Ar. Selv en endnu tyndere Udsæd kan
give en smuk Plæne, men jo tyndere der saas,
desto længere varer det, før Plænen bliver
bundtæt, og desto grovere bliver Græsset, ligesom det
ogsaa ved tynd Saaning kan blive tottet og tuet.
Ved Beregning af Udsædmængden kan der
regnes med følgende Antal Frø pr. kg: Alm. Rajgræs
500,000, Eng-Svingel 550,000, Fioringræs og
Hvene 11,000,000, Kamgræs 1,130,000,
Rapgræssene 5,000,000, Faare-Svingel 3,000,000,
Hundegræs 1,000,000. De i Tabellen anførte Græsser
bør som Regel anvendes under de tilsvarende
Jordbundsforhold. I stærk Skygge bør
Lund-Rapgræs udgøre en væsentlig Bestanddel, hvis man
ikke vil foretrække under saadanne Forhold at saa
rent <sp>Hundegræs</sp>, hvoraf der da passende kan
saas 2 à 3 kg pr. Ar. I større Plæner kan man
med Fordel indblande en lille Tilsætning af
<sp>Hvidkløver</sp> (Trifolium repens), der paa Grund af
sine krybende, rodslaaende Stængler er meget
varig, bidrager godt til at dække Bunden og har en
smuk mørkegrøn Farve, hvorhos den som alle
andre Bælgplanter bidrager til at berige Jorden med
Kvælstof, hvad der kommer Græsarterne til gode.
Paa meget fattig, sandet Jord, hvor man har ondt
ved at faa Græsarter til at trives, kan
<sp>Almindelig Røllike</sp> (Achillea Millefolium)
anvendes; den giver et grønt Dække, der holder sig godt
selv i den tørreste og hedeste Aarstid. Ved
Indkøb af Frøet til G. maa man skaffe sig absolut
Sikkerhed for, at Frøet virkelig er af de <sp>Arter</sp>,
som man ønsker, idet Forveksling af Arterne ikke
ganske sjældent kan forekomme i Frøhandelen,
endvidere at Frøet er <sp>rent</sp>, d. v. s. frit for
saavel Indblanding af andre dyrkede Planters Frø
(andre Græsser eller Bælgplanter) som af
Ukrudsfrø, samt at Frøet er fuldt <sp>spiredygtigt</sp>. —
7. <sp>Saaningen</sp>. Den almindelige Saatid er
Foraaret, og der saas da saa tidligt, at Frøet ved
Spiringen kan drage Nytte af Vinterfugtigheden, men
ikke, før Nattefrosten omtrent kan ventes at være
forbi, da de ganske spæde Græsplanter kan skades
af Foraars-Nattefrosten; under alle Omstændigheder
maa Jorden være bekvem til Besaaning. Er
Jorden uren af Frøukrud, kan man med Fordel —
naar i øvrigt Forholdene tillader det — tilsaa
vedvarende G. i Septbr., idet det fremspirende
Ukrud da i Reglen bliver ødelagt af
Vinterkulden, medens Græsset ikke tager Skade af Frosten,
særlig hvis man har saaet saa sent, at man ikke
bliver nødt til at slaa Plænen inden Vinteren.
Saaningen udføres paa samme Maade som ovenfor
angivet for smaa Plæner. De højere liggende
Partier af Plænen ligesom ogsaa et Bælte paa 4-5 m's
Bredde langs Gangene paa store Plæner tilsaas
med 10 à 20 pCt. mere Frø end den øvrige Del af
Plænen; paa Bakkerne er Spiringsforholdene for
Frøet nemlig uheldige, og langs Sangene gør det
samme Hensyn sig gældende som ved
Smaaplænerne. — 8. <sp>Plejen</sp>. Hvis Græsset ved en
matgrøn eller gullig Farve i Løbet af
Sommeren tyder paa Kvælstofmangel, gives et Tilskud
af Chilisalpeter, svarende til 1-1,50 kg pr. 100 m<sup>2</sup>.
Til fleraarige G. gives hvert Efteraar et Tilskud
af 1 kg 37 pCt. Kaligødning og 1-2 kg 18
pCt.-holdigt Superfosfat pr. 100 m<sup>2</sup>, og samme Areal
gives i det tidlige Foraar samt 1-2 Gange i
Sommerens Løb 1 kg Chilisalpeter. I Stedet for
Kunstgødning kan gives et tyndt Lag kort og fin
Staldgødning eller god Kompost, der strøs jævnt og
yderligere jævnes med en Rive. Der maa lægges
stor Vægt paa, at denne Overgødning rives
ganske fint og jævnt ud, da den ellers meget let vil
foraarsage Pletter i Plænen. Muldvarpeskud
jævnes selvfølgelig omhyggeligt ud, efterhaanden
som de kommer frem. Saa snart der viser sig
Ukrudsplanter, hvortil i en Græsplæne ogsaa maa
henregnes de fra Hovedbestanden let kendelige
Græsser, som: Blødt Hestegræs (<sp>Holcus
lanatus</sp> L.) og Hundegræs (<sp>Dactylis
glomerata</sp> L.), Hejre-Arter (<sp>Bromus</sp>) o. fl., maa de
fjernes ved Lugning. Enaarigt Ukrud findes der i
Eeglen kun lidt af i fleraarige Græsplæner, da
dette paa Grund af den stadige Slaaning ikke faar
Lejlighed til at blomstre; kun enaarigt Rapgrajs
(<sp>Poa annua</sp> L.) kan optræde i ret betydelig
Mængde og maa fjernes ved Lugning. For de
fleraarige Ukrudsplanters Vedkommende maa
Rødderne saa vidt muligt stikkes op. Foruden
Tusindfryd og Løvetand er Vejbred og vandgrenet
Ranunkel ligeledes ret hyppige; den sidstnævnte kan
kun udryddes ved Omlægning af Plænen. Navnlig i
Forsommeren bør Lugning ikke forsømmes.
Begynder Plantebestanden efter nogle Aars Forløb
at blive for tynd, men i øvrigt er ren og ensartet,
ligesom Bunden er jævn, eller der begynder at
vise sig mosbevoksede Pletter, kan Plænen
udbedres ved, at man efter en skarp Oprivning i en
fugtig Vejrperiode udsaar indtil Halvdelen af den
oprindelige Udsæd samt drysser et tyndt og jævnt
Lag Muld derover og derefter tromler eller
tilklapper. Er Plænen gennemgaaende stærkt
mosgroet, eller Græsbestanden for tynd og spæd, er
det som oftest begrundet i Mangel paa Næring i
Jorden; Tilførsel af rigelig Gødning eller Ajle
vil hurtig bringe Mosset til at forsvinde og give
en frodig Vækst i Græsset. Dette Middel virker
næsten altid bedre end Eftersaaning, da det
selvfølgelig ikke kan hjælpe at saa efter, naar
Jorden er udpint. Angaaende Slaaningen og G.'s
øvrige Behandling henvises til, hvad der ovenfor er
anført under Omtalen af smaa Plæner.

For at fremskaffe G. paa stejle Skraaninger
eller paa Steder, hvor der er foretaget mindre
Forandringer af Gange, Blomsterbede o. l., kan
Belægning af Jorden med Græstørv anvendes,
hvortil man da maa skaffe sig Græstørv fra gamle,
bundtætte G. Medens det i England ved
Nyanlæg af G. er saa almindeligt at benytte Græstørv,
at saadanne, egnede til dette Brug, er en
almindelig Handelsvare der, er det kun sjældent, at dette
finder Sted her til Lands, fordi man hidtil
sjældent har kunnet købe de hertil anvendelige
Græstørv. Disse skal være c. 30 cm brede, 90-100
cm lange og kun 3-4 cm tykke; endvidere skal
Græsbevoksningen være saa tæt, at Græstørvene
uden at gaa i Stykker kan rulles sammen paa
den lange Led, transporteres fra det ene Sted til
det andet og, efter at have naaet
Bestemmelsesstedet, kan rulles ud igen, uden at Græsset har
taget videre Skade. Græstørvene udskæres med en
Kniv efter Snor og løsnes derefter med en
dertil indrettet Spade, eller, naar det drejer sig om
større Mængder, med en særlig dertil konstrueret
Maskine, saaledes at de bliver nøjagtig lige store
og lige tykke. Jorden, hvorpaa de skal anbringes,
jævnes fuldstændig, Græstørvene lægges saa tæt
sammen, at der ingen Aabninger bliver imellem
dem, og ved at lægge en Fjæl hen over dem,
hvorpaa der stødes med en Brolæggerjomfru, bankes
de fast, eller de bankes sammen med en Klapper.

<sp>Sygdomme:</sp> <sp>Rustangreb</sp> kan ofte være
meget generende paa G., idet Græsset herved
antager en gullig eller rustrød Farve. Det er særlig
de to mest værdifulde Plænegræsser, Rajgræs og
Rapgræs, der hjemsøges heraf, den første
fortrinsvis af <sp>Vrietorn-Græsrust</sp> (Kronrust,
<sp>Puccinia coronifera</sp>), hvis Skaalrust
findes paa <sp>Rhamnus cathartica</sp>,
Rapgræsserne særlig af <sp>Følfod-Græsrust</sp>
(<sp>Puccinia Poarum</sp>), hvis Skaalrust udvikles paa
Følfodens Blade (se Rust). Ved saa vidt muligt at
fjerne de nævnte Skaalrustbærere fra Haven og
dens Omgivelser samt ved jævnlig at slaa Plænen
kan man modvirke Rustangrebet samt ved at holde
Græsset i stærk Vækst. Angaaende Plæner til
Kroket og Lawn-Tennis se <sp>Sportsplæner</sp>, og
om Græsplæners Betydning for Haveanlæget se
<sp>Haveanlæg</sp>.
K. H.
</chapter>

<chapter name="Græsslaamaskiner">
<b>Græsslaamaskiner</b> eller Plæneklippere udfører

<img>Fig. 1.</img>
Arbejdet hurtigt og godt, og da en hyppig
gentagen Slaaning er en Grundbetingelse for at
vedligeholde en smuk Græsplæne, er G. et
uundværligt Redskab i enhver større Have. For at G. skal
kunne bruges, maa Græsset ikke være for højt,
men da det samme netop ogsaa er nødvendigt, for
at Græsplænen skal blive tæt i Bunden, medfører
dette altsaa ikke nogen Ulempe. Myretuer og
Muldvarpeskud maa jævnes, og navnlig om
Foraaret inden første Slaaning maa man tromle
Plænen, for at Knivene paa Maskinen ikke skal blive
ødelagte af de Smaasten, der muligvis kan
henligge i Græsset. G. til Haandkraft, se Fig. 1, faas
i Snitbredde fra 25-50 cm og vil kunne vare
6-15 Aar, eftersom Maskinen bruges meget eller
lidt. Maskinen bør smøres i Smørehullerne ved
Hovedakslen, Hjulene og Tromlen før den tages i
Brug og hver halve Time under Brugen. Til
Smøreolie bruges fin Cycleolie med Tilsætning af
10 pCt. Petroleum. Hvis Græsset er bleven for
langt, maa det slaas med Le, og den første Gang
en nyanlagt Plæne slaas, maa den ligeledes slaas
med Le. Man slaar med G. saaledes, at der køres
i modsat Retning hver anden Gang, da Plænen
ellers let faar et stribet Udseende. Plænen maa
slaas mindst hver 8. Dag, og hvis man kan
overkomme det, maa det af huggede Græs helst fejes
op og fjernes. Man kan spare en Del Arbejde ved
at anskaffe en af de saakaldte Græsfangere, som
opsamler Græsset i en lille Kurv af Lærred,
indrettet til at sætte fast paa enhver G. Maskinen
skal renses hver Gang, den har været brugt, og
om Efteraaret smøres den ind i Vaseline, for at
den ikke skal ruste i Løbet af Vinteren. Fig. 2
viser en G. til Hestekraft. De store Staalvarer i
Forbindelse med de to smaa Forhjul holder stadig
Knivene i bestemt Afstand fra Græsset.
Staalvalserne giver tillige Plænen en grundig
Tromling, hver Gang den slaas. Den roterende
Knivvalse er i Reglen 80-100 cm lang og forsynet
med 4 Knive, der indstilles, inden Slaaningen
begynder, ved Hjælp af dertil bestemte
Stilleskruer. Under Arbejdet maa man en Gang hver
Time fylde Smørehullerne med Olie. For at Hesten
ikke skal sætte Mærker i Plænen, maa den
forsynes med dertil indrettede Støvler, som fastsnøres
over Hovene. Hver Gang Maskinen har været
brugt, maa den omhyggelig renses. Denne G.
udfører Arbejdet godt, den er let at holde i Orden,
og der kan slaas c. 3 Tdr. L. med den i 10
Arbejdstimer; den er derfor at anbefale overalt, hvor
man har større Arealer med Græs. Til Slaaning
af Græsset paa store jævne Græsarealer, f. Eks.
Sportsplæner, benyttes ogsaa
Motor-Græsslaamaskiner, hvoraf findes forskellige Konstruktioner.
En saadan Maskine kræver en omhyggelig
Pasning og Rensning, og maa saa vidt muligt altid
betjenes af samme Person. Fig. 3 viser en
Motor-G., hvor den, der styrer og betjener Maskinen, gaar
bagved denne. Ved andre Konstruktioner er der
anbragt et Sæde til Betjeningen paa Maskinen.
V. F. H.

<img>Fig. 2</img>

<img>Fig. 3.</img>
</chapter>

<chapter name="Græstørvjord">
<b>Græstørvjord</b> se <sp>Jordarterne</sp>.
</chapter>

<chapter name="Gryllotalpa">
<b>Gryllotalpa</b> se <sp>Jordkrebs</sp>.
</chapter>

<chapter name="Grøft">
<b>Grøft</b> se <sp>Vandafledning</sp>.
</chapter>

<chapter name="Grøngødning">
<b>Grøngødning,</b> hvorved forstaas Nedbringning i
Jorden af friske, grønne Planter eller Plantedele,
bruges særlig paa let, sandet Jord. Hertil
anvendes navnlig Bælgplanter, som Lupiner o. s. v.
samt gul Sennep, Boghvede o. fl. a.
N. A. H.
</chapter>

<chapter name="Grønirisk">
<b>Grønirisk</b> se <sp>Fugle</sp>.
</chapter>

<chapter name="Grønjord">
<b>Grønjord</b> eller Seladonit er et jordagtigt, blødt,
grønt Mineral, der anvendes som Farvestof. Udrørt
i Mælk eller udrørt i Vand og tilsat lidt læsket
Kalk, for at det skal kunne binde, stryges det om
Sommeren paa Glasdækket over saadanne
Kulturrum, hvori der dyrkes Planter, der kan taale
permanent Skygge.
G. B.
</chapter>

<chapter name="Grønkaal">
<b>Grønkaal,</b> <sp>Brassica oleracea acephala</sp>
1). C. (Cruciferæ), Køkkenurt. <sp>Lav</sp>,
<sp>middelhøj</sp> og <sp>høj kruset</sp> G. samt <sp>Snitkaal</sp> til
tidlig Brug er de hyppigst dyrkede Varieteter.
De finest krusede er de mest yndede, men de
mindre krusede Varieteter er de haardføreste.
<sp>Kultur:</sp> G. saas i April paa et beskyttet Sted, saa
snart Jorden er bekvem. Naar Planterne i Maj er
tjenlige, udplantes de med 50 cm Afstand mellem
Planterne. Snitkaal saas ligeledes saa tidlig som
muligt i velgødet Jord, men udplantes ikke. Til
senere Udplantninger saas først i Maj og derefter
med 3 Ugers Mellemrum til sidst i Juni, for at
man til enhver Tid kan have passende Planter,
naar et Jordstykke er ledigt dertil. Fra Maj maa
Frøet helst saas i Rækker, 6 Rækker paa 1,20 m
brede Bede; Rillerne gøres 5 cm dybe og vandes
rigeligt i tørt Vejr før Saaningen, hvorved man
sikrer sig, at Frøet kommer godt op. Bedet maa
efter Saaningen tromles eller klappes fast til.
Staar Planterne for tæt, maa de udtyndes, naar de
har skiftet Blade, og der maa særlig passes paa,
at Jordlopperne, der paa denne Aarstid gerne
indfinder sig efter en større Maalestok, ikke
ødelægger Planterne, efterhaanden som de
fremkommer. Ved at strø rigelig Sod og Aske paa
Planterne kan man nogenlunde holde dem borte, og
de nævnte Bestanddele er tillige en god Gødning,
naar de ved Regn og Vanding trænger ned til
Rødderne. De Planter, der ikke bruges til
Udplantning, afgiver en god Snitkaal i Sommertiden.
G. plantes i Reglen som 2. Afgrøde efter tidlige
Ærter, Kartofler og Spinat samt paa afbaarne
Jordbærstykker eller hvilken som helst Jord, der kan
afses dertil. G. er ingen fordringsfuld Plante og
kan vokse, hvor andre Køkkenurter vil vantrives,
men for at man kan faa en god Handelsvare, maa
Jorden have en nogenlunde fri Beliggenhed samt
gødes og bearbejdes godt. Man kan plante til
sidst i Juli; ved den sidste Udplantning
behøver der kun at være 30 cm Afstand mellem
Planterne. G. behøver ingen Hypning. Endskønt
G. anses for at være haardfør, gaar den dog ofte
til Grunde i langvarig Barfrost og Solskin hen
ad Foraaret. Det er derfor sikrest at opgrave
den sent paa Efteraaret og indslaa den, naar
Stykket ikke er større, end det kan overkommes. Naar
ovennævnte Vejrforhold indtræder, giver man den
et tyndt Dække, helst af Granris, men kun, saa
længe Frosten varer, da den i Tøvejr staar sig
bedst uden Dække. G. har samme Fjender som
andre Kaalarter (se under Hovedkaal). Den værste
Fjende for Grønkaalen er dog Skovduerne, der især
i Snevintre kan komme i store Flokke og dels
afæde Bladene, dels tilsøle dem med Ekskrementer.
Fasaner kan ogsaa være slemme Fjender af
Grønkaalen. De bortjages ved ihærdig Skydning, eller
Kaalstykkes beskyttes ved at overtrækkes med
Hønsenet.
N. H.

Senere end omkring St. Hanstid kan G. i Reglen
ikke plantes i Norge, og inden den Tid er det kun
undtagelsesvis, at første Afgrøde af en og anden
tidlig Køkkenurt er færdig til Brug. Som anden
Afgrøde kan G. altsaa sjældent dyrkes.
N—k.

<sp>Grønkaal til Frøavl</sp>. Krydsning mellem
Sorterne og med alle andre Kaalformer sker meget
let; (se i øvrigt under Blomkaal). Til fuldt
udviklede Planter saas paa Bed sidst i Maj og
udplantes sidst i Juni; ogsaa efter en Maaneds
sildigere Saaning og Plantning kan faas saa store
Planter, at et Udvalg mellem dem kan ske, og
der kan da tages en tidlig Afgrøde af Stykket
forud. Der vælges solaaben, frit liggende Jord,
som af Hensyn til Overvintringen, der som Regel
sker paa Voksestedet, ikke bør bære for svær
eller fugtig; jævn god Gødningskraft.
Planteafstand: 65 cm mellem Rækkerne og 40-50 cm
mellem Planterne i disse ved tidlig Plantning,
20-25 cm ved sildigere. Skønt ret haardføre kan
de fuldt udviklede Planter lide en Del af sildig
Barfrost, medens mindre Planter gerne klarer sig
bedre. Om Efteraaret gennemsøges Planterne og
alle uægte fjernes; til Stamfrøavl vælges de
bedste, der mærkes med Stokke, og kan blive
staaende til om Foraaret, for at der da kan gøres
Udvalg mellem dem ogsaa efter Frostsikkerhed; de
henplantes da med Klump i mindst 5-600 m
Afstand fra de andre for at undgaa Krydsning; eller
Stamplanterne flyttes allerede om Efteraaret til et
Sted, hvor de kan dækkes med Granris el. lign.
mod haard Frost. I Stedet for de fjernede Planter
kan efterplantes fra Yderrækkerne. Til
Massefrøavl saas ogsaa paa Blivestedet, c. 3 kg pr. ha,
til ovennævnte Tider, senest sidst i Juli; 65 cm
mellem Rækkerne og med Udtynding til 15-25
cm mellem Planterne, hvis der skal kunne gøres
nogenlunde sikkert Udvalg om Efteraaret; ellers
saas blot nogenlunde tyndt og udtyndes ikke.
200-300 kg Salpeter pr. ha i det tidlige Foraar
lønner sig oftest godt. Naar Stængler og Skulper er
gule eller gulgraa og Størstedelen af Frøene er
brune, sidst i Juli — først i Aug., afskæres
Stænglerne, oftest paa én Gang, med Rapssegl eller
Slaamaskine, lægges til Vejring i Smaahobe eller
bindes i Smaaneg, der stilles i Spidshobe, som
dækkes med Halmtutter mod Regn og Fugleangreb.
Tærskes i god tør Tilstand med Plejl eller
Maskine, grovrenses, eftertørres i tyndt Lag og med
jævnlig Kastning, færdigrenses og soltørres helst
paa Sejl, inden det fyldes i Sække. Paa
omplantede Planter (Stamplanterne f. Eks.) sker
Modningen ikke saa ensartet, og Afskæringen maa
derfor ofte ske ad 2 Gange og med Vejring under
Tag. Avlen er ret sikker, særlig af de
lavstokkede Sorter; der kan faas et Udbytte af indtil
800-1000 kg pr. ha, og der kan desuden haves
en Del Indtægt baade af Vragplanter og af
Blade, hvoraf en Del kan aftages om Efteraaret,
uden at Frøudbyttet mindskes nævneværdigt. I
første Sommer kan Jordlopper samt
Kaalsommerfuglenes og Kaalmøllets Larver hærge Bladene
slemt; i Frøaaret kan især Rapsbiller, Kaalgalmyg,
Kaallus og Skulpesvamp være farlige; om
Modmidler se under Hovedkaal. 100 gr = 35-45000
Frø; Spireevnen holder i 4-5 Aar eller længere;
spirer med 85-95 pCt., i 6-8 Døgn; kan spire
ved +4° C.
H. G—m.

<sp>Grønkaals Anvendelse</sp>. Grønkaal er
bedst, efter at den har faaet lidt Frost, da noget
af Stivelsestoffet under Frostens Paavirkning
omdannes til Sukker. Er forholdsvis rig paa
Næringsstoffer, bør derfor anvendes i stor
Udstrækning. Bruges bedst stuvet enten som
»Grønlangkaal« til Kød og Flæsk eller som selvstændig Ret,
spist med ristet Franskbrød og blødkogte,
overskaarne Æg. Kaalen koges inden Stuvningen i 2
Hold Vand, tilsat lidt Salt og Natron. Bruges
den til Grønkaalssuppe, koges den ligeledes, inden
den hakkes. Denne laves almindeligvis af salt
Suppe, men er sundere tilberedt af Havresuppe,
der for Smagens Skyld er kogt med Suppeurter.
Grønkaalssuppe spises med Kartofler, Kødboller
eller Æg, pocherede eller blødkogte.
M. L.
</chapter>

<chapter name="Grønlands Havebrug">
<b>Grønlands Havebrug</b> se <sp>Havebrug paa
Grønland</sp>.
</chapter>

<chapter name="Grønsagers Anvendelse">
<b>Grønsagers Anvendelse.</b> Grønsager anvendes med
Fordel ved de fleste af Dagens Maaltider, særlig
til Middag og Aften. — Til Middag anvendes
Grønsager til Suppe, stegte som selvstændige
Retter, stuvede og ustuvede sammen med Kartofler til
Flæske- og Kødretter eller med rørt Smør.
Desuden som Tilsætning til Buddinger, Gratin o. l.,
ligeledes som væsentlig Bestanddel af mange
kombinerede Kødretter. — Til Eftermiddags- eller
Aftensmaaltidet bliver det nærmest som Salat og
Paalæg, at Grønsager finder Anvendelse. Særlig
de krydrede Urter er der hensigtsmæssige, f. Eks.
Karse, Radiser, Ræddiker, Agurker, Tomater,
Peberrod, Purløg o. s. v. Ved et varmt Aftensbord
vil selvfølgelig tilberedte Grønretter ogsaa være
velanvendelige. Tilberedningen skal af Hensyn til
Smagen være saa enkel som vel muligt. Det, man
skal opnaa, er at faa Produkterne møre, samtidig
med at Smags- og Næringsstofferne bevares. Da
en væsentlig Del af disse Stoffer findes i Form af
Salte og Syrer og til Dels udtrækkes i Kogevandet,
skal Grønsagerne helst bruges sammen med
Suppen. Grønsagerne bruges saa friske som gørligt.
Er de »visne«, kan de friskes ved at lægges i
Vand nogle Timer. Inden Tilberedningen renses
Grønsagerne i Vand, Rødderne ved Hjælp af en
dertil bestemt Børste. De træede Dele bortskæres,
da de hovedsagelig kun bestaar af ufordøjelig
Cellulose. Fine og skøre Grønsager koges bedst i
en Dampkoger, Kaal- og Løgsorter gives et
Opkog paa 5-10 Min. og dampes derefter møre i lidt
Vand under lukket Laag. Ønskes Smagsstofferne
bevarede i selve Rødderne, sættes de over at koge
i kogende Vand, ligesom man i flere Tilfælde af
don Grund ogsaa undlader at skrælle eller skrabe
dem. I modsat Tilfælde bruges koldt Vand. Grønne
Ting, som Spinat, koges uden Laag, hvis den
grønne Farve ønskes bibeholdt. Som Krydderi til
Grønsager bruges kun Salt og Sukker.
Urtesuppe kan fremstilles af alle Slags Grønt, f. Eks.
Gulerødder, Kaal, Pastinakker, Roer, grønne
Tomater, Løg, Sellerier o. s. v. De sættes over
Ilden i koldt Vand, saa meget, at de er dækkede,
koges sammen med en stor Urtevisk, til de er
møre, hvorefter den klare Suppe sies fra og
tilberedes paa forskellig Maade. Vil man have en
speciel Suppe af Selleri, Spinat o. l., maa
vedkommende Slags Grønt udgøre Hovedbestanddelen.
Brun Suppe fremstilles ved at svitse Urterne i
lidt Fedtstof og, efter at de er brunede, tilsætte
Vand, lidt ad Gangen, til Rødderne er dampede
møre. Urtesky laves paa samme Maade. Til
Stegning anvendes nærmest Rødder og Roer. Disse
dampes eller koges hele, deles derefter i passende
Stykker, som paneres, d. v. s. dyppes i Meljævning
eller pisket Æg, hvorefter de vendes i Rasp (stødt
tørret Hvedebrød) og steges i forholdsvis rigelig
Fedt, da Grønsager i sig selv ikke indeholder noget
videre Fedtstof. Sellerier steges og bruges som
Karbonade, Rødbeder som Bøf, Blomkaal som
grilleret Kød, Pastinak som Fisk o. s. v. Roer,
Gulerødder, Hvidkaal o. l. kan ogsaa strimles, brunes
raa i Smør og Sukker, dampes møre og bruges
som Tilsætning til Kødretter. Eller Rødderne kan
deles i Smaastykker, brunes og tilberedes med
Tomatpuré, Asier, Æbler o. s. v. som Ragout. Til
Stuvning anvendes Urtesuppe eller god Mælk.
Mælkestuvningen skal altid være forholdsvis jævn
og i rigelig Mængde. Som Regel kan anføres, at
Grønsager, der afgiver en velsmagende Suppe,
stuves i denne, hvorimod Roer o. l., der giver en
mindre kraftig Suppe, stuves i Mælk. Ustuvede
kan bruges: Ærter, Bønner, Kaal, Gulerødder o.
m. a., de serveres hver for sig eller blandede,
meget varme med lidt af den Suppe, de er dampet
møre i. Ustuvede Grønsager er særlig gode, dertil
billige og lette at tilberede. Spist sammen med
Kartofler til Kødretter forhøjer de Rettens Velsmag
og virker besparende. Som ustuvede er Grønsager
ogsaa fortrinlige, spist til Smørrebrød. Som
selvstændig Ret med rørt Smør meget delikate. Til
Budding og Gratin anvendes fornemmelig
Asparges, Blomkaal, Bønner, Rosenkaal, Havre- og
Skorzonerrødder. De dampes knapt møre og blandes
i en Dejg, lavet af f. Eks. 100 gr Smør, 100 gr
Mel og 4 dl Mælk eller af 150 gr Hvedebrød
opblødt med 4 dl Mælk. I begge røres 4
Æggeblommer og 4 piskede Hvider. Koges som Budding i
Vandbad, bages som Gratin i Ovnen enten i
Omeletfad, Strandskaller eller smaa Lerskaale. Sammen
med Kødfars kan de fleste Grønsager afgive
fortrinlige og forholdsvis billige Retter. F. Eks. kan
Hvidkaal, Sellerier, Løg o. s. v. udhules, fyldes
med en lind Fars, steges eller koges. Kogte
Grønsager kan lægges lagvis med Fars i Forme
og bages eller koges. Urtefars kan fremstilles af
kogte eller brunede Rødder, de moses og røres med
Krydderier, Mel, Rasp og Æg, steges som smaa
Frikadeller, bages som Gratin eller koges i Rand
eller Buddingform. Se i øvrigt de enkelte Slags
Grønsager.
M. L.
</chapter>

<chapter name="Grønsagers kemiske Sammensætning">
<b>Grønsagers kemiske Sammensætning.</b> (Delvis efter
Kjennerud og Steen: Kostlære).

<table>
<td><td c>Æggehvidestof<td c>Fedtstof<td c>Kulhydrater<td c>Cellulose<td c>Aske<td c>Vand
<td><td c>%<td c>%<td c>%<td c>%<td c>%<td c>%
<td>Kartoffel<td c>2.0<td c>0.2<td c>20.0<td c>0.8<td c>1.0<td c>76.0
<td>Gulerod<td c>1.0<td c>0.2<td c>9.0<td c>1.5<td c>1.0<td c>87.3
<td>Pastinak<td c>1.3<td c>0.5<td c>14.7<td c>1.7<td c>1.1<td c>80.7
<td>Kaalroer<td c>2.4<td c>0.7<td c>7.4<td c>1.0<td c>0.7<td c>89.3
<td>Rødløg<td c>1.6<td c>0.1<td c>10.4<td c>0.7<td c>0.6<td c>86.5
<td>Hvidløg<td c>6.7<td><td c>26.3<td c>0.8<td c>1.4<td c>64.6
<td>Hvidkaal<td c>1.9<td c>0.2<td c>4.9<td c>1.8<td c>1.2<td c>90.0
<td>Rosenkaal<td c>4.8<td c>0.9<td c>11.6<td c>1.8<td c>1.6<td c>80.0
<td>Blomkaal <td c>2.4<td c>0.3<td c>4.5<td c>0.9<td c>0.8<td c>90.1
<td>Grønkaal<td c>4.0<td c>0.9<td c>11.6<td c>1.8<td c>1.6<td c>80.0
<td>Salat<td c>1.4<td c>0.3<td c>2.2<td c>0.7<td c>1.0<td c>94.3
<td>Spinat<td c>3.1<td c>0.5<td c>3.3<td c>0.8<td c>1.9<td c>90.8
<td>Syreblade<td c>2.4<td c>0.5<td c>3.4<td c>0.1<td c>0.9<td c>92.1
<td>Asparges<td c>1.8<td c>0.3<td c>3.0<td c>1.0<td c>0.6<td c>93.3
<td>Tomat<td c>1.2<td c>0.3<td c>4.0<td c>0.8<td c>0.7<td c>93.0
<td>Snittebønner<td c>2.7<td c>0.1<td c>6.6<td c>1.2<td c>0.6<td c>88.8
<td>Ærter, grønne<td c>6.0<td c>0.5<td c>12.0<td c>1.2<td c>0.8<td c>79.5
</table>

Næringsstofferne i Rodurter og Grønsager findes
særlig som Kulhydrater. I Kartofler f. Eks.
nærmest som Stivelse, i Gulerod som Sukker. En Del
af de kvælstofholdige Stoffer forekommer som
Amider. Gennemgaaende er Grønsagerne ikke rige
paa Næringsstoffer, men til Gengæld indeholder de
en Mængde mineralske Bestanddele, Jærn og
fosforsure Forbindelser, der gør dem overordentlig
værdifulde i den daglige Ernæring. Desuden en
Del flygtige Olier, der giver dem deres særegne
Lugt og Smag (Sennepsolie i Peberrod, Ræddike;
Løgolie i Hvidløg). Ligeledes findes der smaa
Mængder af organiske Syrer, der sammen med
Askebestanddelene giver dem diætetisk Værd. I
Grønsager findes større eller mindre Mængder
ufordøjeligt Cellestof, mest i ældre og udviklede
Rodurter, i Skelettet af Planterne, saaledes i
Kaalsorternes Ribber. De spæde Grønsager bliver
derfor de lettest fordøjelige.
M. L.
</chapter>

<chapter name="Grønsagers Overvintring">
<b>Grønsagers Overvintring</b> se <sp>Køkkenurters
Overvintring</sp> og <sp>Jordkælder</sp>.
</chapter>

<chapter name="Grønsagers Sommeropbevaring">
<b>Grønsagers Sommeropbevaring</b> se <sp>Ishus</sp>.
</chapter>

<chapter name="Grønsaksflyn">
<b>Grønsaksflyn</b> (s.) se <sp>Kaalugle</sp>.
</chapter>

<chapter name="Guano">
<b>Guano</b> se <sp>Kunstgødning</sp>.
</chapter>

<chapter name="Guernsey Lilje">
<b>Guernsey Lilje</b> se <sp>Nerium</sp>.
</chapter>

<chapter name="Guirlander.">
<b>Guirlander.</b> Ved G. forstaas almindeligvis en
Lænke, sammenbunden af smaa Kviste, Blomster
eller Blade. G. anvendes paa forskellig Maade ved
dekorativ Udsmykning af Genstande eller Rum
til festlige Lejligheder. Allerede i den klassiske
Oldtid, hvor Skønhedsdyrkelsen stod saa højt, blev
G., bundne af Aarstidens Blomster, meget anvendte,
blandt andet ved Gudsdyrkelsen baade til
Udsmykning af Gudernes Billeder og Statuer, og ved
Tempelfesterne, hvor de dannede et uundværligt
Bindeled mellem de dansende Par. Senere har
Kunsten ogsaa taget G. i sin Tjeneste, og navnlig
Italieneren Lucca della Robbia skabte en meget
stilfuld Guirlandetype, som i Reglen var bunden af
Fyrrekviste, hvori med smaa Mellemrum Bundter
af Kogler, Orangefrugter og store Blomster, f. Eks.
Liljer, afvekslede med hverandre. Paa enkelte af
Rubens Billeder ses ogsaa G. anvendte, bundne med
en Rigdom af Blomster i alle Farver, hvad
udmærket harmonerede med hans øvrige blodrige Kunst.
Her i Norden var det nærmest ved Festerne for
Skøn Valborg og Sankt Hans, at G. fandt en
udstrakt Anvendelse, og under den blomstersmykkede
Majstang samledes unge og gamle for at byde
Foraaret velkommen. Nu til Dags vil G. være
uundværlige til Fremstilling af Æresporte, Dekoration
af Husfaçader og Omdannelse af et almindeligt
Rum til Festlokale. Hvor Anvendelsen finder Sted
uden Dørs, og Dekorationen skal holde i flere Dage,
vil det være nødvendigt at binde G. af Gran,
Thuja eller præpareret Grønt, men hvor det kun
er for kortere Tid, vil Bøg eller Birk være langt
det friskeste og smukkeste Materiale.
Anvendes Blomster til Binding af Guirlander, bør disse
være det dominerende Materiale, og Grønt
anvendes da kun som Mellembinding. Guirlander,
hvori er anvendt Blomster i for sparsom Mængde,
faar som oftest et dilettantisk Præg og virker
kedeligt — stik imod den tilsigtede Opgave.

Af forskellige Former for G. maa særlig den
saakaldte gotiske fremhæves, idet den efter mange
Aars Hvile igen synes at tage Førerstillingen. Fra
Buens Ophængningspunkter løber deri smalt ned,
bindes bredere og bredere for at være fyldigst paa
Midten. Blomster anbringes kun med mindre
Buketter, hvor Buerne forenes, og med en fyldig,
aflang Buket paa Midten af samme. Denne Form
anvendes dog hovedsageligt, hvor Ophængningen
foregaar strengt symmetrisk, ligesom den ogsaa
tager sig bedst ud paa Baggrund af en Væg el. l.
Til Udsmykning af Sarkofager vil ogsaa denne
Form som Regel være at foretrække, hver Bue
bindes for sig paa en halvbuet Mosbøjle og pyntes
efter samme Regler som gotiske Kranse, hvorpaa
de slaas paa Kisten, en eller to for Enderne, tre
eller fire paa Siderne, og hvide Silkesløjfer
anbringes ved Buernes Samlingssted.

Ved Binding af Guirlander i Almindelighed og
ved disses Anvendelse til Udsmykning af
Sarkofager i Særdeleshed, gælder det at Guirlanden ikke
bliver for tung og derved virker klodset og uskøn;
men at den bindes omhyggeligt og formfuldendt.

Naar man ønsker med en G. at optrække lige
Linier, vil den saakaldte Empireguirlande i Reglen
være af god Virkning. Denne bindes Blad for Blad
f. Eks. af Laurbær, Primus eller Eg,
regelmæssigt tæt lagt ovenpaa hinanden paa et mosbeviklet
Tov, saa den bliver saa stiv som muligt, og omsnos
med Baand af en passende Bredde modsat hinanden,

<img>Gotik og Empire blandet. / Hen Empire.
Dørdekorationer med Guirlander og Vimpler.</img>
saa de stadig krydses. Til disse G. anvendes aldrig
Blomster, og Brydningen af den lige Linie sker
saa vidt muligt kun i rette Vinkler. Til
Dekoration af mindre Lokaler vil Medeolaranken altid
danne den smukkeste og naturligste Guirlande, og
bliver ogsaa anvendt som saadan i stor Udstrækning.

Til Sørgedekorationer anvendes helst
Guirlander af Buksbom eller kortskaarne fine
Fyrrespidser, saadanne Guirlander bibringer ved deres
dystre Farve og sluttede Form en alvorsfuld
Stemning. Ogsaa Vedbendranker i Forbindelse med
ovenfor nævnte Guirlander, eller alene, er egnede
til Sørgedekoration.

Hosstaaende Billede viser en Sørgedekoration
udført alene med Anvendelse af Buksbomguirlander
og Buksbomkranse paa sort Bund; det ved denne
Dekoration anbragte fritstaaende Kors er bundet
af Mahoniablade, og den trappeformede Sokkel er
beklædt med hvide Georginer, hvilket harmonerer
smukt med Lysene i Kandelabren og den med
hvidt Silke udforede Krone.
E—y.

<sp>Guirlande</sp>. Benævnelsen G. bruges ogsaa i
udvidet Forstand om Slyngplanter, der paa
dekorativ Maade langs bueformet hængende Snore
forbinder højstammede Roser, Fuchsier o. l. i
Blomsterhaven. Til dette Brug egner sig Slyngplanter
som de storblomstrede Clematis, Tropæolum
Lobbianum o. fl. Midt imellem hver af de
højstammede Planter anbringes en stærk Pæl af passende
Højde, og paa dennes Top fastgøres en stærk,
galvaniseret Jærntraad, som bueformet trækkes
op til begge Sider over Stokkene, hvortil de
højstammede Planter er opbundne. Slyngplanterne
anbringes ved Pælene. G. kan ogsaa anvendes
til Indfatning omkring mindre Partier af
Blomsterhaven; med 6-8 m Afstand anbringes stærke
Pæle, der er saa høje, at de rager c. 1 m over
Jorden; ved hver Pæl plantes en Ampelopsis
quinquefolia, hvis Ranker trækkes hen ad en
bueformet hængende Staaltraad mellem Pælene.
L. H.

<img>Sørgedekoration med Guirlander.</img>
</chapter>

<chapter name="Guldblomme">
<b>Guldblomme</b> se <sp>Arnica montana</sp>.
</chapter>

<chapter name="Guldbær">
<b>Guldbær</b> se <sp>Rubus xanthecarpus</sp> under
Brombær.
</chapter>

<chapter name="Guldknap">
<b>Guldknap</b> se <sp>Ranunculus acer</sp> fl. pl.
</chapter>

<chapter name="Guldlilje">
<b>Guldlilje</b> se <sp>Lilium auratum</sp> (u. Lilium
for Koldhus).
</chapter>

<chapter name="Guldlærk">
<b>Guldlærk</b> se <sp>Pseudolarix</sp>.
</chapter>

<chapter name="Guldløg">
<b>Guldløg</b> se <sp>Allium Moly</sp>.
</chapter>

<chapter name="Guldpil">
<b>Guldpil</b> se <sp>Salix alba vitellina</sp>.
</chapter>

<chapter name="Guldregn">
<b>Guldregn</b> se <sp>Cytisus</sp> og <sp>Laburnum</sp>.
</chapter>

<chapter name="Guldribs">
<b>Guldribs</b> (n.) se <sp>Ribes aureum</sp>.
</chapter>

<chapter name="Guldvalmue">
<b>Guldvalmue</b> se <sp>Eschscholtzia
californica</sp>.
</chapter>

<chapter name="Gulerod">
<b>Gulerod,</b> <sp>Daucus Carota</sp> L., Europa
(Umbelliferæ), Køkkenurt. Varieteterne henføres til to
Grupper, nemlig Karotter, der udmærker sig ved
en afstumpet Rod og ved i Reglen at være kortere
og af finere Kvalitet end de egentlige Gulerødder,
hvis Rod er tilspidset. Af de mange Sorter skal
som særlig gode Karotter nævnes: <sp>Pariser</sp>,
meget kort, tidlig og fin; <sp>Amsterdammer</sp>,
kort, fin, tidlig; <sp>Carentan</sp>, mørkerød, fin;
<sp>Douwiker</sp>, kort, tidlig; <sp>Guérande</sp>, kort, god,
tidlig; <sp>Hollandsk</sp>, god, tidlig, kort;
<sp>Nantes</sp>, halvlang, fin, og <sp>Amager</sp>, der er en
lang, god Vinterkarot. Af Gulerødder skal
nævnes som gode: James, halvlang, tyk, giver
stort Udbytte; <sp>St. Valery</sp>, stor, lang, rød;
<sp>Stensballe</sp>, rødgul med afstumpet Rod, og
<sp>Altringham</sp>, lang, mørkerød. <sp>Kultur:</sp>
Til tidligst Brug maa man vælge en Plads, hvor
Jorden er let og har en solrig Beliggenhed,
Jordstykket maa være efteraarsgravet, og saa snart
Jorden om Foraaret er bekvem, hvilket den tidt
vil være i de sidste Dage i Marts eller først i
April, omstikkes den, hvis det er nødvendigt, og
jævnes med en Rive. Bedene afsættes nu 1,20 m
brede og med 50 cm brede mellemliggende Gange,
Frøet bredsaas og nedhakkes 1-2 cm dybt, Bedet,
rives over og klappes let; eller Frøet saas i
Riller, der trækkes 6 paa langs af Bedet. Rillerne
gøres 3 cm dybe og Frøet dækkes med et meget
fint Lag Jord, der klappes let med Bagen af
Rivehovedet. De opkomne Planter udtyndes til 5 cm
Afstand, Bedene holdes rene og vandes om
fornødent. Til denne Udsæd vælges de tidligste korte
Karotter, og de vil kunne være tjenlige til Brug
sidst i Juni. Skal der leveres smaa Karotter hele
Sommeren, maa næste Udsæd ske først i Maj og
fremdeles hver 14. Dag til Aug. Til disse
Udsæd vælges de fineste Varieteter; Hollandsk og
Amsterdammer egner sig særlig godt dertil. Der
saas 6 Rækker paa 1,20 m brede Bede, og dersom
Jorden ikke er meget vaad, maa Rillerne altid
vandes, for at man kan være sikker paa, at Frøet
spirer i rette Tid. Naar Rillerne skal vandes,
maa de være 5 cm dybe, Frøet vil da komme 3 cm
dybt ned. Efter Saaningen jævnes Bedene og
tromles eller klappes meget fast. Naar Planterne
har skiftet Blade, udtyndes de til 3-5 cm Afstand,
hvilket er tilstrækkeligt, naar de bruges ganske
smaa. Vanding maa ikke forsømmes. Karotterne
fra August-Udsæden kan man lade blive staaende
paa Bedet, dække Planterne mod Frosten med Løv
eller Tang og da først optage dem efterhaanden
som de skal bruges. Til <sp>Hovedforsyning</sp> i
Løbet af Sommeren maa til Afløsning af de i April
saaede saas i første Halvdel af Maj; Varieteterne
Nantes, Guérande og Douwiker benyttes. Disse vil
være tjenlige til Brug sidst i Juli. Af de samme
Varieteter maa en ny Udsæd foretages i første
Halvdel af Juni; denne vil da give brugeligt
Produkt fra sidst i Aug., hvad der ikke bruges i
Sommerens Løb, bliver fuldt udviklet til almindelig
Optagningstid til Vinterbrug. Til større
Husholdninger saas til Vinterforsyning fra sidst i April
til midt i Maj, hvortil bruges Gulerødder og de
større Karotter. Alle Karotter og Gulerødder, der
skal staa til fuld Udvikling, saas i 4 Rækker paa
1,20 m brede Bede, og Afstanden i Rækkerne
maa for de finere Karotter være 12 cm, for de
større Karctter og Gulerødder vil 15-18 cm være
passende. Bedene maa tromles straks efter
Saaningen. I Stedet for at saa Gulerødder og de større
Karotter paa Bede, kan de ogsaa saas i enkelte
Rækker med en indbyrdes Afstand af fra 40-50
cm efter Sortens Størrelse, man kan da baade til
Saaning og Renholdelse bruge Maskiner. Med den
større Afstand imellem Rækkerne behøver der ikke
at udtyndes saa stærkt. Til Gulerødder benyttes
Jord andet Aar efter Gødskningen, og for de lange
Gulerødders Vedkommende vælget et Sted, hvor
Jorden til Afgrøden forud har været dybt
bearbejdet; Jorden naa helst ikke være alt for leret.
Stykket graves eller pløjes om Efteraaret et
Spadestik dybt. Naar Jorden om Foraaret er bekvem,
harves den mod Heste- eller Haandharve, og
derefter findeles den med Jærnrive og tromles.
Stykket er nu færdigt og henligger urørt, til det
efterhaanden skul besaas. Før Saaningen skuffer og
river man Jorden for at ødelægge det
fremspirende Ukrud. Gulerødder bliver mest velsmagende
i ny Jord. Har man kun gammel Havejord til sin
Raadighed, maa den til Afgrøden, der gaar forud
for Gulerødder, altid være gravet to Spadestik dybt;
der gødes med frisk Gødning og Melkalk;
Gulerødderne vil i saadan Jord blive lige saa skøre og
velsmagende som i ny Jord. I mager Jord og
gammel Havejord, der stadig gødes med ensartet
gammel Gødning og bliver overfladisk behandlet,
bliver Gulerødderne simple, træede og uden Smag,
ligesom de ogsaa i saadan Jord let angribes af
Gulerodsfluen. Er Jorden mager, kan der med
Fordel benyttes Kunstgødning (Kali og Superfosfat),
der nedharves om Foraaret, naar Jorden behandles.
Først i Oktbr. optages Gulerødder til Vinterbrug,
Toppen afpudses, uden at Rødderne saares ret
meget, hvorefter Gulerødderne lægges i lange, smalle
Hobe og dækkes for Regn og Dug. Efter at de
er udluftede godt en halv Snes Dage, opbevares de
i en Kælder eller nedkules som Kartofler. Det er
nødvendigt af og til at tilse Gulerødderne i Kulen,
da de undertiden kan blive angrebne af Skimmel,
der hurtig breder sig og ødelægger hele
Beholdningen; naar denne Sygdom viser sig, maa
Gulerødderne straks tages op og nedlægges i en Kælder
i tørt Sand. Den bedste Maade at undgaa
Skimmel paa i Kulerne er at stable Rødderne med Jord
eller bedre med Grus imellem hvert Lag. Det har
vist sig, at Rødderne, behandlet paa den Maade,
har holdt sig fri for Skimmel hele Vinteren; det
er særlig de finere Varieteter, der mest angribes.
<sp>Sygdomme</sp> se Oversigten.
N. H.

Paa saadanne Steder i Norge, hvor Jorden plejer
at være frossen hele Vinteren, og Saaning paa
Friland ikke kan foretages før sent om Foraaret,
plejer man i det Øjemed at faa Guleredder til
Husholdningen tidligst muligt at saa Frø af haardføre
Sorter sent om Efteraaret. Bedene gøres i Stand,
før Kulden kommer, og samtidig lægger man
sammen lidt Jord, som dækkes, saa at den ikke fryser.
Saaningen foretages saa sent som muligt, helst
efter at Jorden er tilfrossen, og Frøet dækkes med
den Jord, som man i dette Øjemed har beskyttet
mod Kulden. Paa Steder, hvor Vinteren i
Almindelighed er mild og- Vejrforholdene meget
foranderlige, lykkes denne Fremgangsmaade mindre
godt.
N—k.

<sp>Gulerodsdrivning</sp>. Af Varieteter kan
anbefales: <sp>Hollandsk Karotte</sp> og navnlig
<sp>tidlig halvlang mørkerød
Amsterdammer</sp> og <sp>kegleformet Karotte</sp>, da
disse udmærker sig fremfor den førstnævnte ved
deres korte, fine Top, hurtige Udvikling og ved
tidlig at antage en smuk, rød Farve, samt
<sp>Pariser Karotten</sp>, der ogsaa er finløvet og
meget tidlig, men ikke søgt som Handelsvare.
<sp>Kultur:</sp> Drivning sker i Varmebed, som
anlægges paa sædvanlig Maade, til tidlig Brug med
65-70 cm Gødning; 15-20 cm Varmebedsjord
paaføres og blandes med lidt Sand til de første
Saaninger. Der saas i Riller, c. 1,5 cm dybt, med
1 cm mellem Frøene, som dækkes med sandblandet
Jord. I hveranden Rille saas Radiser, for at
Pladsen bedre kan blive udnyttet. Imellem Rillerne
gives 5-6 cm Afstand, saa at der bliver 10-12 cm
mellem Gulerødderne, efter at Radiserne er trukne.
Rillerne trykkes med en Ramme, som passer til
Vinduet, og hvorpaa er sømmet 1 cm tykke Lister
med nøjagtig samme Afstand, som man har
mellem Rillerne; der bliver i alt c. 31 Riller i et 1,57
m langt Vindue. Temperaturen holdes paa c.
10-12° C. — i Sol 5° højere — og der sørges for
rigelig Luft, ogsaa om Natten, for at Dampen kan
slippe ud. Saa snart Radiserne er aftrukne,
udtyndes G. til 4-6 cm Afstand, og de kraftigste
Planter beholdes. De tidligst saaede maa udtyndes
stærkest. Efter Bladskiftet forhøjes Temperaturen til
15-17°, i Solskin højere. Vandingen maa være
sparsom, medens Radiserne staar i Vinduerne, men
senere rigelig, da Gulerødder aldrig bør blive
gennemtørre. For at opnaa størst muligt Udbytte af
sine Vinduer, kan man hen paa Foraaret, naar
Vejret tillader det, borttage Vinduerne fra
Gulerødderne, efter at disse ved forøget Luftgivning
gradvis er noget afhærdede. Vinduerne kan da
anvendes til andre Kulturer, som Agurker eller
Meloner, senere Radiser, Fremskynding af Jordbær
paa Bede eller andet lignende, medens Gulerødderne
kun om Natten staar dækkede med Lemme, der i
særlig koldt Vejr igen kan dækkes over med et
Lag Maatter. Indtræffer Kulde og Sne hen paa
Foraaret, kan man blot lade Dækningen ligge paa
om Dagen med; saadanne kolde Perioder indtræder
jo ofte i vort ustadige Klima, men varer sjældent
saa længe. Gulerødderne bliver naturligvis ikke
fuldt saa tidligt tjenlige til Brug, naar Vinduerne
tages saa tidligt af dem, men naar Vejret ellers
er nogenlunde heldigt, er Forskellen ikke saa stor,
som man egentlig skulde tro, og en stor Fordel
har man ved at Toppen bliver mindre udviklet paa
denne Maade, og Rødderne derved langt lettere at
trække, ligesom man ogsaa kan have flere
Rødder i hvert Vindue. Den første Saaning finder i
Reglen Sted omkring Midten af Jan., og 10-15
Uger efter vil Gulerødderne være tjenlige; under
uheldigt Vejrlig kan der medgaa indtil et Par
Uger mere. Den anden Saaning sker 3 Uger senere
og saa fremdeles indtil Midten af Marts, da man
saar sidste Gang; denne Saaning vil da afløses af
Gulerødder fra Friland, der oftest kan haves
tjenlige i de sidste Dage af Juni Maaned.
S. B.

<sp>Gulerødder til Frøavl</sp>. Sorterne
krydses let indbyrdes, ogsaa med Markgulerodsorterne,
samt med vild Gulerod og Stokløberne i første Aars
Gulerødder, ofte paa lang Afstand. Til Dyrkningen
vælges helst lette Jorder, medens svær, kold og
fugtig Jord er uheldig. Solaaben, fri Vokseplads,
der dog helst i Frøaaret ikke maa ligge for
blæstudsat, da Frøet ellers let gnides af. Frisk
Staldgødning taaler de ikke godt, hvorfor der gives
vel forraadnet om Efteraaret eller de dyrkes i
andet Aar efter Staldgødningen. 2-300 kg
Superfosfat, 2-300 kg Salpeter og 100-200 kg 37 pCt.
Kaligødning pr. ha lønner sig i Reglen i første Aar.
Tidligt næste Foraar gives Ajle eller 100-200 kg
Salpeter for at fremme Stængelskydning og
Blomstring, og maaske tillige 200 kg Superfosfat.
Avlen sker paa to forskellige Maader. Dels paa store,
helt udviklede eller dog saa store Rødder, at de
kan sorteres paalideligt og maa omplantes, dels til
Massefrøavl paa smaa, uomplantede Rødder. 1) Til
veludviklede Rødder og navnlig til Stamfrøavl saas
Frøet af de større Sorter (James, St. Valery) sidst
i Maj og af de smaa, tidlige (Amsterdammer,
Pariser) sidst i Juni paa sædvanlig Maade i Rækker
med 30-50 cm Afstand; de udtyndes tidligt til
3-4-5 cm efter Størrelsen: De smaa, tidlige
Karotter med mindst og de større Vintergulerødder med
størst Afstande. Udsædsmængden retter sig efter
Sort og Avlsmaade med 2-4 kg pr. ha.
Gulerødderne optages i Oktbr., idet de fra 2-3 Rækker
lægges sammen i en Række med Rødderne fri af
hverandre og nogenlunde lige, hvilket letter
Sorteringen, som bør finde Sted straks efter, inden
Sol og Vind har forandret Udseendet. De for
Sorten helt typerene Rødder tages fra til Stamfrø og
derefter de smukkeste og nogenlunde typiske til
Handelsfrø. Alle dem, der viser Spor af
Gulerodssvamp og de ormstukne vrages omhyggeligt; de
uægte bruges i Køkkenet eller til Opfodring.
Toppen afskæres 3-5 cm over Roden; Gulerødderne
indslaas snarest lagvis i smalle Kuler med let Jord,
Tørvestrøelse eller Sand mellem hvert Lag.
Stamfrørødderne indslaas lodret, ligeledes med
Mellemlag. Til mindre eller middelstore Rødder til
Handelsfrø kan ogsaa saas 2-3 Uger sildigere i
Rækker til Optagning, eller paa Bede med 30 cm
mellem Rækkerne, hvor de udtyndes ganske lidt og
overvintres paa Bedene, der dækkes med Halm,
Tang eller andet mod Frost skærmende Materiale,
Udplantningen bør for alle Gulerødder finde Sted
saa tidligt som muligt om Foraaret; de udplantes i
3-4 Rækker med 50-60 cm mellem Rækkerne;
hvorefter der mellem de to følgende Rækker gives
en Afstand af 70-75 cm, og man fortsætter
Plantningen paa samme Maade for at have den brede
Strimmel at gaa i ved Frøafskæringen. Afstanden
mellem Planterne i Rækken gøres 35-50 cm efter
Sortens Størrelse. 2) Til Massefrøavl paa smaa
Rødder, der overvintres paa Voksestedet og bærer
Frø der, saas Frøet i Rækker med 50-65 cm
Afstand i Foraarssæden, helst stivstraaet Byg,
umiddelbart efter Sædens Saaning; skal Frøskærmene
afskæres enkeltvis, maa hver femte Række
udelades, for at give Plads til at gaa der. De smaa
Planter vil, naar Sæden ikke har været for kraftig
eller er gaaet i Leje, staa godt efter Høst og vokse
tilstrækkeligt, til inden Vinteren at have en
passende Størrelse til Overvintring paa Blivestedet
uden Dækning. Da Sortering her er udelukket, er
godt Stamfrø uomgængelig nødvendigt til denne
Avlsmaade. Der radrenses om Eftersommeren et
Par Gange mellem Rækkerne, hvorimod selve disse
overvintres sikrest uden nogen Rensning eller
Udtynding, som derimod foretages tidligt om
Foraaret, hvis nødvendig, saa at Afstanden bliver
15-20 cm; de derved optagne Rødder kan bruges til
Efterplantning i »Spring« eller nye Rækker. Man
kan ogsaa saa uden Dæksæd omtrent midt i Juli,
helst efter Renbrak eller tidlige Kartofler, for at
faa Rødder af passende Størrelse til Overvintring
paa Blivestedet. Saa snart Blomstringen begynder,
maa Stykket gennemgaas omhyggeligt ved begge
Avlsmaader for at fjerne mulige
Krydsningsplanter, der kendes dels paa Planternes ofte lavere,
mere grenede Stængler, ofte med blaalig
Metalglans, stærk Haaring og navnlig paa, at de
første Blomsterskærme ofte har en lille mørkebrun
Skærm i Midten. Ogsaa de af Gulerodssvarnpen
angrebne og henvisnende Planter maa omhyggeligt
samles og bæres bort i Sække, for ikke yderligere
at sprede Smitte. Frøet modnes lidt efter lidt i
Aug.- Sept., naar Skærme og Frø bliver graabrune.
Ved omhyggelig Avl, hvorved man tilstræber vel
udviklet Frø med høj Spireevne og størst mulig
Vægtudbytte afskæres Skærmene ad 3-4 Gange; de
maa være godt tørre ved Afskæringen, da de
vanskeligt lader sig eftertørre. Frøet tærskes og
renses paa Maskine eller med Haandkraft og
»afrives« paa dertil indrettede Maskiner eller ved,
godt tørt, at gnides paa og gennem Sold. Ved
Massefrøavl høstes Frøet gerne ved, at Stænglerne
skæres af med Rapssegl eller med Slaamaskine
eller Selvbinder; meget Frø opnaar dog paa denne
Maade ikke fuld Udvikling, og Spireevnen bliver
derfor i Reglen ikke saa høj; men denne
Høstmaade er langt overkommeligere og billigere end
ved det store Arbejde med Afskæring af
Skærmene. De afskaarne Stængler bindes i Smaaneg,
der stilles sammen i smaa Rundhobe eller i
Langhobe. Skal Frøet gemmes over, holder det bedst
Spireevnen ved at sidde i Skærmene eller dog som
uafrevet. Gulerodsfrøavlen passer ganske godt for
danske Forhold, om end fugtigt Vejr i
Eftersommeren kan hindre Modning og Vejring en Del, og
sildig og haard Barfrost om Foraaret kan ødelægge
de paa Voksestedet overvintrede Rødder.
Gulerodssvampen kan, hvor den faar stærkt fat, hindre
Avlen, og Gulerodsfluen kan ogsaa være slem (se
disse Art.). Som en god Middelhøst maa paa
omplantede Rødder regnes 6-800 kg pr. ha og noget
mere paa smaa, uomplantede; men meget mindre
Avl indtræffer ofte. 100 gr = 75-85000 Frø i
afrevet Tilstand. Godt Frø holder Spireevnen i 3
Aar, spirer med 65-80 pCt.; Spiringen kan
begynde efter 10-12 Døgn. men ofte medgaar 15-20
Døgn.
H. G—m.

<sp>Oversigt over Sygdomme paa
Gulerod</sp>.

Svampeangreb.
<table>
<td>1.<td>Graabrune, indfaldne Pletter paa 1 Aars<br>Gulerødder ved Optagningstiden eller<br>under Opbevaringen. Sortebrune Skjolder<br>paa Stænglerne af Frøgulerødderne<br><sp>Gulerodssvamp</sp>.
<td>2.<td>De overvintrede Gulerødder bliver bløde<br>eller raadne uden Svampedannelse;<br>Forraadnelse af Roden hos udplantede<br>Frøgulerødder <sp>Bakteriose</sp>.
<td>3.<td>Hvid Svampefilt med sorte Knolde paa
overvintrede Gulerødder, især i<br>Februar-April <sp>Bægersvamp</sp>.
</table>
F. K. R.

Skadedyr.
<table>
<td>A.<td 2>Angreb paa Rødderne:
<td><td>a.<td>Indeni lever smaa gule fodløse<br>Larver af <sp>Gulerodsfluen</sp>.
<td><td>b.<td>Udvendigt gnaver<br><sp>Tusindben</sp> og <sp>Insektlarver</sp>,<br>f. Eks. graa, 16-fodede <sp>Jorduglelarver</sp>,<br>hvide, hrunhovede og 6-fodede<br><sp>Oldenborrelarver</sp>,<br>eller 6-fodede, smalle, glinsende og<br>gule <sp>Smælderlarver</sp>.
<td>B.<td 2>Angreb paa Bladene: <sp>Bladlus</sp> og<br><sp>Bladlopper</sp>.
</table>

De sidste foraarsaget- »Krusesyge«.
A. T.

<sp>Gulerods Anvendelse:</sp> Bruges dels som
Tilsætning til klar Suppe, dels som
Hovedbestanddel af jævn »Gulerodssuppe«. Dertil maa
Gulerødderne let kunne koges møre. Anvendes udmærket
stuvet i dens egen Suppe, krydret med Persille.
Desuden indbagt og brugt som Mellemret med
Æggesauce. Strimlet og brunet som Tilsætning til
Kødretter. Ligeledes kogt og serveret ustuvet
sammen med stærkt smagende Grønsager til
Kødretter eller med rørt Smør. Kan ogsaa indkoges med
Sukker og anvendes som Marmelade.
M. L.
</chapter>

<chapter name="Gulerodsbladloppe">
<b>Gulerodsbladloppe</b> se <sp>Bladlopper</sp>.
</chapter>

<chapter name="Gulerodsbregne">
<b>Gulerodsbregne</b> se <sp>Asplenium
bulbiferum</sp>.
</chapter>

<chapter name="Gulerodsflue">
<b>Gulerodsflue,</b> morotsflugan (s.) (Psila rosæ Fabr.)
er en meget lille, sort Flue, som om Foraaret og
siden et Par Gange i
Sommerens Løb lægger Æg paa
Gulerødderne. Larverne trænger ned
ad Rodens Sider og angriber
den, fortrinsvis i den nederste
Halvdel. Derved gulner
Bladene og Roden faar en besk
Smag. Angrebne Gulerødder
bør snarest muligt tages op,
opfodres eller paa anden
Maade uskadeliggøres. Man kan til
en vis Grad beskytte
Planterne mod Angreb ved under
Saaningen, Spiringen og
Lugningen at sprøjte Bedene med
Petroleumsemulsion, tilberedt af
1 l Petroleum til 10 l Vand.
Før Blandingen finder Sted,
tilsættes 1/4 kg Sæbe, opløst i
mindst muligt Vand, hvorefter
Vædsken omrøres stærkt eller
piskes.
A. T.
</chapter>

<chapter name="Gulerodssvamp">
<b>Gulerodssvamp,</b> Gulerodssop
(n.), <sp>Phoma Rostrupii</sp>,
er en for dyrkede Gulerødder,
men især for
Gulerods-Frøavlen meget farlig Svamp. Paa
første Aars Gulerødder viser Sygdommen sig i Form
af graa, noget indsunkne Pletter, der især

<img>Galerod,
angreben af
Gulerodssvamp.</img>
forekommer paa Rodens øverste Parti. Paa Pletterne
fremkommer talrige, paa Overfladen fremtrædende,
sortagtige, meget smaa Vorter, der indeholder
Sporerne, som i fugtigt Vejr bryder frem i slimede,
kødrøde eller blodrøde Ranker. I Kulerne
fortsættes Svampens Vækst om Vinteren, og naar
Gulerødderne ligger op ad hinanden uden omgivende
Jord, vandrer Svampen fra de syge over paa de
sunde, saa at samtlige Gulerødder i samme Kule
kan ødelægges paa denne Maade. Naar man til
Frøavl udplanter Gulerødder, der er om end nok saa
lidt angrebne af Svampen, vokser denne op i den
overjordiske Stængel, der faar brunlige Striber med
ganske lignende Vorter som paa Roden, og hele
Planten gaar sædvanlig ud paa det Tidspunkt, da
den er i Færd med at blomstre. Man bør nøje
undersøge de Gulerødder, der udplantes til Frøavl,
og kassere alle, der viser mindste Tegn til denne
Sygdom, ligesom man ogsaa om Efteraaret før
Nedkulingen bør vrage de øjensynligt angrebne Rødder
samt ved Nedkulingen anbringe Rødderne saadan,
at de ikke berører hinanden (ved Nedlægning i
Sand el. lign.).

Det bør dog bemærkes, at G. ikke er den eneste
Aarsag til Sygdom i Frøgulerodskulturer;
Rødderne kan ødelægges af Bakterier eller
Bægersvamp; Stængler og Blomsterskærme kan dræbes
eller svækkes ved Angreb af Bladlus.
F. K. R.
</chapter>

<chapter name="Gulsot">
<b>Gulsot</b> se <sp>Selleri-Skurv</sp>.
</chapter>

<chapter name="Gulved">
<b>Gulved</b> se <sp>Xanthoxylon</sp>.
</chapter>

<chapter name="Gummiflod">
<b>Gummiflod,</b> som træffes hos alle vore
Stenfrugttræer, viser sig ved at Barken brister og klare,
gullige eller brunlige Gummidraaber bryder frem,
ofte i rigelig Mængde; samtidig tiistoppes Træets
Vandledningsvæv, og Grene kan dø i stor
Udstrækning. G. skyldes ikke en enkelt Aarsag, men er
Virkningen af flere uheldige ydre Forhold, saasom
for svær Lerjord, der holder paa Vandet,
Kalkmangel, for dyb Plantning, stærk Beskæring,
Frostbeskadigelse af umodne Grene, Insektgnav,
Svampeangreb m. m. Lidt G. træffes hos alle
Stenfrugttræer, men den bliver kun til en alvorlig Sygdom,
naar den overstiger visse Grænser, saa at der alle
Vegne udtræder store, klare, brune Draaber, der
stivner til faste Klumper. For at modarbejde denne
Sygdom maa man søge at formindske
Vandtilførselen, sænke Grundvandet ved Dræning, tilføre
Kalk og Fosforsyre til Jorden, formindske
Anvendelsen af Kvælstofgødning, nedskære de stærkt
gummisyge Grene og behandle Saaret med
Kultjære. — G. hos Agurker se <sp>Agurk-G.</sp>
F. K. R.
</chapter>

<chapter name="Gummitræ">
<b>Gummitræ</b> se <sp>Ficus elastica</sp>.
</chapter>

<chapter name="Gunnera">
<b>Gunnera</b> (Haloragidaceæ), Staude, meget smuk
Bladplante. <sp>G. chilensis</sp> Lam. (G. scabra R. &
P.). Chili og <sp>G. manicata</sp> fra Syd Brasilien,
1-1,50 m. Stængelen meget kort, i Reglen
liggende. Bladene meget ru, af betydelig Størrelse,
ofte 70-80 cm i Gennemsnit, hjerteformede, groft
lappede og tandede med fremtrædende Ribber paa
Undersiden. Blomsterne uanselige i en kolbeformet
Blomsterstand. Begge Arterne ligner hinanden
meget, men G. chilensis menes at være den mest
haardføre, den kan opnaa kæmpemæssige
Dimensioner, hvor den ret trives. G. beholder sit
pragtfulde Løv hele Sommeren, og er en imponerende
Solitærstaude, navnlig i Nærheden af lune Damme,
plantet c. 60 cm over den højeste Vintervandstand.
<sp>Kultur:</sp> G. formeres lettest ved Deling om
Foraaret. G. er kun i ringe Grad haardfør hos os,
hvorfor det maa anbefales at dække den meget
omhyggeligt med en omvendt Urtepotte eller Ballie,
som atter dækkes med Løv eller lign., frem for alt
maa det forhindres, at der kan komme til at staa
Fugtighed om Planten i Vintertiden. Den fordrer
kraftig Jord og rigelig Fugtighed om Sommeren.
C. V. L.

<img>Gunnera chilensis.</img>
</chapter>

<chapter name="Gurker">
<b>Gurker</b> (s.) se <sp>Agurk</sp>.
</chapter>

<chapter name="Guzmannia">
<b>Guzmannia</b> (Bromeliaceæ), Varmhusplante.
Hjemstavn Sydamerika. Ligner i Habitus og
Blomsterstand meget Tillandsia. <sp>G. picta</sp> se Nidularium
fulgens. <sp>G. tricolor</sp> Ruiz & Pav.; det 30-45
cm høje Blomsterskaft er helt besat med smalle
Brakteer, hvoraf de 'nederste er gullig-grønne med
røde Striber, de øverste stærkt skarlagenrøde, alle
sluttende tæt op til de hvide Blomster. <sp>Kultur</sp>
som Tillandsia.
M. H.
</chapter>

<chapter name="Gyldenlak">
<b>Gyldenlak</b> se <sp>Cheiranthus</sp>.
</chapter>

<chapter name="Gyldenris">
<b>Gyldenris</b> se <sp>Solidago</sp>.
</chapter>

<chapter name="Gymnocladus">
<b>Gymnocladus</b> (Cæsalpiniaceæ), haardført Træ. <sp>G.
canadensis</sp> Lam., Nordamerika, er i sin
Hjemstavn et højt, hos os som oftest kun et lille Træ,
med faagrenet Krone og ejendommelige tykke
Grene og Skud samt med 0,60-1 m lange, 30-60 m
brede, dobbelt- og mangefinnede Blade. Det
kommer sjældent i Blomst hos os, og Blomsterne er
uanselige.
A. B.

<sp>Anvendelse:</sp> G. er kun anvendelig i
Landets sydligere Egne og kræver endog der en meget
varm Jordbund og beskyttet, solrig Plads for at
opnaa sin smukke, karakteristiske Udvikling. Den
bør staa frit. <sp>Kultur:</sp> G. formeres ved indført
Frø, som saas om Foraaret paa en varm Plads og
holdes fugtigt og skygget. Den kræver en dyb og
næringsrig Jord, lider egentlig ikke af Kulden,
men vokser selv under gunstigste Forhold i en lang
Aarrække kun meget langsomt.
J. B.
</chapter>

<chapter name="Gymnogramme">
<b>Gymnogramme</b> (Polypodiaceæ), Varmhusbregne.
Hjemstavn Syd- og Mellemamerika. Paa de fleste
herhen hørende Arter er Undersiden af Bladene
beklædt med et sølvhvidt eller gult Støv, hvorfor
de populært berævnes Sølv- og Guldbregner. De
smukkeste Arter til Kultur er af Sølvbregner: <sp>G.</sp>
<sp>calomelanos</sp> Kaulf. med sortstilkede Blade
paa indtil 90 cm Længde og tredobbelt indskaarne,
<sp>$. peruviana</sp> Desv. og <sp>G. tartarea</sp> Desv.

Af Guldbregner: <sp>G. chrysophylla</sp> Kaulf., <sp>G.
Laucheana</sp> K. Koch, <sp>G. Martensii</sp> Kaulf.,
<sp>G. sulphurea</sp> Desv. og <sp>G.
Wettenhalliana</sp> hort., den sidste ejendommelig graagrøn
paa Oversiden af Bladene og med krusede Spidser.
Ikke meget pudrede er: <sp>G. javanica</sp> Bl. og
<sp>G. schizophylla</sp> Baker. Af denne
sidste er den nyere Varietet <sp>G. s.
gloriosa</sp> en af de eleganteste Bregner i
Kultur, med indtil 60 cm lange,
overordentlig findelte og graciøst hængende
Blade, der ofte deler sig gaffelformigt ud imod
Spidserne og ved Delingspunktet danner
Smaaplanter, som tjener til Formering;
prægtig Ampelplante. <sp>Kultur:</sp> G.
kræver en noget lysere og mere tør Plads om
Vinteren end de øvrige Bregner, og de
maa ikke sprøjtes, da de derved bliver
brunplettede paa Bladene; man faar de
smukkeste Planter ved jævnlig Fornyelse
ved Sporeudsæd. G. kan ogsaa formeres ved
Deling. Se i øvrigt Bregnekultur.
M. H.

<img>Gymnogramme schizophylla.</img>
</chapter>

<chapter name="Gymnosporangium">
<b>Gymnosporangium</b> se <sp>Gitterrust</sp> og
<sp>Æblerust</sp>.
</chapter>

<chapter name="Gymnothrix">
<b>Gymnothrix</b> se <sp>Pennisetum</sp>.
</chapter>

<chapter name="Gynerium">
<b>Gynerium</b> (Gramineæ). <sp>G. argenteum</sp>
Nees (Cortaderia argentea Stapf),
Pampasgræs, Sydbrasilien, Argentina. Er et
stort fleraarigt Græs med tueformig
Rodstok og lange, smalle, stive, i Randen
skarpe, ved Grunden tæt sammenhobede
Blade og oprette stive Blomsterskafter med
hvide silkeglinsende Duske, der kan naa en
Højde af c. 2 m. Pampasgræsset er tvebo,
og Hunplanterne har de smukkeste
Blomsterstande. G. a. er en meget dekorativ
Plante og anvendes plantet fritstaaende
paa Friland, hvor den dog ofte har
vanskeligt ved at komme i Blomst og i al
Fald først blomstrer om Efteraaret.
<sp>Kultur:</sp> Kan formeres ved Frø, der om
Foraaret saas i Potte i Formeringshus eller en
halvvarm Bænk, de unge Planter sættes i smaa
Potter og dyrkes under Glas, indtil de næste Foraar
efter god Afhærdning kan udplantes paa Friland
paa et midlertidigt Sted, indtil de har blomstret,
hvorefter Hunplanterne saa kan henflyttes til det
endelige Voksested. Deling af ældre Hunplanter
er mindre omstændelig, men giver neppe saa
levedygtige Planter. Voksestedet bør være lunt og
solrigt, Jorden varm, nærende og dybt bearbejdet.
Om Sommeren vandes rigeligt i tørt Vejr, og
Næring tilføres ved Gødningsvand. Da G. ikke er ret
haardfør, maa den beskyttes med Frosten om
Vinteren, hvilket bedst udføres ved over Planten at
sætte en tilstrækkelig stor Kasse eller Tønde, der
atter dækkes med Halm, Løv, Tang eller lignende.
Den overvintrede og henvisnede Top fjernes lidt
efter lidt efter Afdækningen om Foraaret.
G. B.

<img>Gynerium argenteum.</img>
</chapter>

<chapter name="Gypsophila">
<b>Gypsophila</b> (Caryophyllaceæ), Gipsurt er dels
enaarige og dels fleraarige Prydplanter for Friland.
<sp>G. elegans</sp> Bieb., Kaukasus, Taurus, enaarig,
anvendelig til Blomsterbede og til Afskæring, 30-40
cm, hvide Blomster i Juni-Septbr. <sp>G. e.
carminea</sp> har smukke, karminrøde Blomster.
<sp>Kultur:</sp> Saas i April paa Voksestedet, udtyndes til
15-20 cm Afstand. <sp>G. muralis</sp> L., Europa,
enaarig, anvendelig til Indfatning og Stenpartier,
20-25 cm, rosa Blomster i Juni-Septbr. <sp>Kultur:</sp>
Saas i Marts-April i kold Bænk eller Potte, prikles
og udplantes i Maj med 20 cm Afstand; kan ogsaa
saas i April paa Voksestedet. <sp>G. viscosa</sp> Murr.,
Syrien, enaarig. Anvendelse, Vækst og Kultur
som G. elegans, fra hvilken den adskiller sig ved
sine rosenrøde Blomster og sine klæbrige
Stængler. — Fleraarige: <sp>G. acutifolia</sp> Fisch.,
Kaukasus, Staude, 80-100 cm; rosahvide Blomster i
Juni-Aug. <sp>G. cerastioides</sp> D. Don., Himalaya,
Staude. Blomsterne er hvide med rødlige Aarer
og fremkommer i stor Mængde i Maj-Juni. <sp>G.
paniculata</sp> L., Sibirien, Staude, 60-80 cm;
de talrige smaa, hvide Blomster danner ligesom et
Slør over Planten, hvoraf Navnet Slørblomst eller
Brudeslør. <sp>G. p. compacta</sp> har lavere, mere
kompakt Vækst end Stamformen. <sp>G. p. fl. pleno</sp>
har smaa, sirlige, tætfyldte Blomster, meget smuk;
den formeres ikke ved Frø, men ved Podning paa
Rødder af G. paniculata og ved Deling. <sp>G. repens</sp>
L., Sibirien, Alperne, Staude, 10-20 cm; hvide eller
rødlige Blomster i Juni-Aug. <sp>G. Stevenii</sp> Fisch.,
Kaukasus, Staude, 30-50 cm; hvide Blomster i
Juni-Aug. De fleraarige G. er — med Undtagelse
af G. repens og cerastioides, som særlig egner sig
for Stenhøje — fortræffelige Planter til
Udplantning i Smaagrupper, Rabatter og Udkanten af
Busketter og afgiver et ganske udmærket
Materiale til Binderibrug, navnlig er afskaarne
Blomsterstængler af G. paniculata af stort dekorativt
Værd; de kan anvendes saavel i frisk som tørret
Tilstand. <sp>Kultur:</sp> De fleraarige G. saas i
April-Juni i kold Bænk eller Potte, prikles og udplantes
det paafølgende Foraar, de højere voksende Arter
med 50-70 cm, G. repens med 30 cm Afstand.
Planterne opnaar først deres fulde Udvikling og
Skønhed i det 3.-4. Aar. Frøets Spirekraft 2-3 Aar;
Spiring i Løbet af 1-2 Uger.
L. F.

<sp>Gypsophila</sp>, enaarig til <sp>Frøavl</sp>, udsaas
tidligst mulig i Rækker med 30-35 cm Afstand
og lykkes bedst paa ikke for svær Jord. Dersom
der er falske Farver i Bestanden, frasorteres de,
inden Planterne vokser for stærkt sammen. Frøet
modner Juli-August og høstes med Le eller Segl.
Det høstes med Forsigtighed, helst om Morgenen
medens Duggen ligaer, da Frøet falder meget let
af. Det vejres en eller to Dage paa Marken og
anbringes derefter paa Lægtestillads i aaben Hjælm
eller Lade, tærskes og renses med Plejl eller
Maskine og eftertørres paa fugtigt Sted. Gypsophila
krydser ikke hinanden.
H. G.

<img>Gypsophila paniculata fl. pl.</img>

<img>Gypsophila cerastioides.</img>
</chapter>

<chapter name="Gyvel">
<b>Gyvel</b> se <sp>Sarothamnus</sp>.
</chapter>

<chapter name="Gær">
<b>Gær</b> se <sp>Sygdomme paa Konserves</sp>.
</chapter>

<chapter name="Gærde">
<b>Gærde</b> se <sp>Hegn</sp>.
</chapter>

<chapter name="Gæring">
<b>Gæring.</b> Ved G. forstaar man sædvanlig den ved
Mikroorganismers Livsvirksomhed foraarsagede
Nedbrydning af organiske eller uorganiske
Stoffer. Mikroorganismernes omsættende Evne synes i
de fleste Tilfælde at skyldes deres Evne til
Produktion af visse Enzymer, af hvilke flere har kunnet
isoleres og vist sig i Stand til direkte at fremkalde
Gæringer, der altsaa ogsaa kan foregaa uafhængig
af Tilstedeværelse af levende Celler.
Gæringsvækkende Enzymer er ikke alene knyttet til
Mikroorganismer, men forekommer ogsaa i højere
Planters Celler. Om de organiske kvælstofholdige
Stoffers G. er der givet Meddelelse under
»Forraadnelse«, og om specielle Gæringer, som Uringæring,
Salpeterdannelse og Denitrifikation henvises til
Artiklerne om disse Emner. De kvælstoffri Stoffers
Gæringer spiller en overordentlig stor Rolle i
Industrien, saaledes ved Brændevins-, Øl-, Vin- og
Eddikefabrikationen. Ved de tre førstnævnte
Fabrikationer er det særlig Alkoholgæringen, der har
Interesse. Denne foranlediges i de nævnte
Industrier overvejende af Gærsvampe, der ved Hjælp af
Enzymet Zymase spalter Druesukker i Alkohol og
Kulsyre. Eddikesyregæring foranlediges af
Eddikesyrebakterier, der ilter Alkohol til Eddikesyre. I
Mejeridriften spiller Mælkesyregæringen, ved
hvilken Mælkesukkeret ved Hjælp af Bakterier
omdannes til Mælkesyre, en overordentlig stor og nyttig
Rolle.
H. C.
</chapter>

<chapter name="Gødning">
<b>Gødning</b> er alt, hvad der ved at afgive
Plantenæring kan fremme Plantens Vækst. I lange Tider
mente man, at det særlig var Muldstofferne, de
organiske Dele af Mulden, der nærede Planten,
men det viste sig, at Planterne kan udvikles til
Fuldkommenhed i en muldstoffri Jordbund, blot
denne er passende fugtig og indeholder
tilstrækkelig af opløselige Planteaskebestanddele samt
Kvælstof i Form af Salpeter. <sp>Planteasken</sp>, der
altsaa bliver tilbage, naar de organiske,
muldgivende Dele af Planten bortbrændes, indeholder
altid: Fosforsyre, Svovlsyre, Kali, Kalk, Magnesia
og Jærnilte, og ved Dyrkningsforsøg har det vist
sig, at naar blot Planterne fra Jorden kan optage
tilstrækkelig af disse 6 Stoffer samt Salpeter, alle
opløste i Form af Salte i tilstrækkeligt Vand, saa
kan Planterne udvikle sig til Fuldkommenhed,
hvad de derimod ikke kan, hvis blot et eneste af
disse 8 Stoffer mangler, selv om der er rigelig af
de andre. I Asken af Planter, voksede under
naturlige Forhold, findes desuden Kiselsyre, Klor og
Natron, men disse, saavel som de mange andre Stoffer,
der undertiden er fundne i Planteaske, synes altsaa
at kunne undværes. Af de nødvendige
Plantenæringsstoffer er det særlig de saakaldte Værdistoffer:
Kvælstof, Fosforsyre, Kali og Kalk, der lettest
bliver Mangel paa i Jorden, og som man derfor maa
sørge for at tilføre i G. og Mergel. Tilføres der
nok heraf, vil Jord og G. ogsaa sædvanlig kunne
afgive nok af de andre plantenærende Stoffer. Dog
kan en Tilførsel af Klor og Natron (Kogsalt)
undertiden gøre Gavn, saaledes til Asparges og maaske
til Runkelroer. G. tilføres hovedsagelig enten som
<sp>Staldgødning</sp>eller som <sp>Kunstgødning</sp>,
hvortil der henvises. Se ogsaa under de forskellige
Gødningsarter, som Hestegødning, Kogødning o. s. v.
Gødnings Omstikning og Behandling se
Varmebede.

N. A. H.
</chapter>

<h1>H.</h1>

<chapter name="Haandsprøjter">
<b>Haandsprøjter</b> se <sp>Havesprøjter</sp> og
<sp>Sprøjtning</sp>.
</chapter>

<chapter name="Haarmyg">
<b>Haarmyg,</b> sorgmyggor (s.), Bibio-Arter. En Slags
store, kluntet byggede, stærkt sorthaarede Myg,
som om Foraaret ses flyve omkring i Haverne i
talrige Svamne. Myggene selv er vistnok
uskadelige; Larverne, der i Almindelighed lever kolonivis
i Jorden, antages derimod undertiden at kunne gøre
Skade paa underjordiske Plantedele. Praktisk set
af ringe Betydning.

A. T.
</chapter>

<chapter name="Haarrørsvirkning">
<b>Haarrørsvirkning</b> se <sp>Fugtighedsforhold
i Jordbunden</sp>.
</chapter>

<chapter name="Haberlea">
<b>Haberlea</b> (Gesneraceæ). <sp>H. rhodopensis</sp>
Friv., Balkanbjærgene, Staude. Blomsten er lys
blaaviolet med gulligt Svælg, c. 10 cm høj;
Maj-Juni. <sp>Kultur:</sp> Formeres ved Frø, Deling og
Bladstiklinger og plantes i Lyngjord paa et
fugtigt, beskygget Sted paa Stenhøj. Dækkes
med Granris.

G. B.
</chapter>

<chapter name="Hablitzia">
<b>Hablitzia</b> (Chenopodiaceæ). <sp>H. tamnoides</sp>
Bieb., Kaukasus; 2,50-4 m. Bladene aflangt
hjerteformede, mørkegrønne; ubetydelige, grønlige
Blomster. H. er en smuk fleraarig Slyngplante til
Dækning af større Flader som Mure el. l. Dens
Anvendelse som Spinatplante er her i Landet næppe
af Betydning. <sp>Kultur:</sp> H. formeres ved Deling
og Frøudsæd. Den trives i enhver god, muldrig
Jordbund, helst i Halvskygge.

A. L.

<img>Hablitzia tamnoides.</img>
</chapter>

<chapter name="Habranthus">
<b>Habranthus</b> henføres til to Slægter. Arter med
flere Blomster sammen henføres til
<sp>Hippeastrum</sp>, saaledes <sp>H. bifidus</sp> (se Hippeastrum
bifidum), og Arter med enkeltsiddende Blomster
til <sp>Zephyranthus</sp>, saaledes <sp>H. versicolor</sp>
(se Zephyranthus versicolor).
</chapter>

<chapter name="Habrothamnus">
<b>Habrothamnus</b> se <sp>Cestrum</sp>.
</chapter>

<chapter name="Hacquetia">
<b>Hacquetia</b> se <sp>Dondia</sp>.
</chapter>

<chapter name="Hæmanthus">
<b>Hæmanthus</b> (Amaryllidaceæ), Koldhus,
undtagelsesvis Varmhus. Blomstrende Løgvækst fra
Sydafrika, enkelte Arter fra det tropiske Afrika, med
oftest forlænget, halvt overjordisk Løg og noget
læderagtige Blade. <sp>H. albiflos</sp> Jacq., en ret
ejendommelig Plante med 2 meget brede,
vedvarende Blade og hvide Blomster; Koldhus. <sp>H.
coccineus</sp> L. har skarlagenrøde Blomster, og
den mere bekendte <sp>H. puniceus</sp> L. en tæt
Skærm af røde Blomster, mørkplettet Skaft og
bølgeformede Blade. <sp>H. Kalbreyeri</sp> Baker er
en meget smuk Art med lette, skarlagenrøde
Blomster. <sp>H. Katherinæ</sp> Baker, Natal, udmærker
sig ved sine smukke Blomster og Blade, samt ved
at være letdyrkelig i alm. Koldhus. De 2 ny
Former: <sp>H. hybr. King Albert</sp>, hvis elegante røde
Bloster er samlede i Kugleform, og <sp>H. Lindenii</sp>
E. Br. med rosa, i Karmin overgaaende
Blomster er særlig smukke Varmhusplanter. <sp>Kultur:</sp>
H. formeres ved Sideløg. De fleste Arter har en
bestemt Hviletid efter Løvets Visnen, i hvilken de
maa holdes tørt og varmt, andre, som H. albiflos,
beholder Løvet og udtørres ikke helt. De
omplantes i en kraftig, lerholdig Jord, naar de første
Tegn til ny Vækst begynder, og anbringes da i
den første tid paa Undervarme i en Bakke eller i
Hus, indtil de er i rask Vækst; derefter flyttes
de ind i et kapsk Hus nær Glasset. H. Kalbreyeri,
King Albert og Lindenii holdes varmere.
Blomstringen forlænges, naar de holdes koldt i
Blomstringstiden.

M. H.
</chapter>

<chapter name="Haftorn">
<b>Haftorn</b> (s.) se <sp>Hippophaë</sp>.
</chapter>
<chapter name="Hagtorn">
<b>Hagtorn</b> (s.) se <sp>Cratægus</sp>.
</chapter>

<chapter name="Hagtornsfjäriln">
<b>Hagtornsfjäriln</b> (s.) se <sp>Tjørnens
Hvidsværmer</sp>.
</chapter>

<chapter name="Hakke">
<b>Hakke</b> se <sp>Haveredskaber</sp>.
</chapter>

<chapter name="Hakning.">
<b>Hakning.</b> Ved H. forstaas en Behandling af
Jordens Overflade mellem Planterne med en Hakke
for at løsne og findele Jorden. H. foretages i
Planternes Vækstperiode og vil især være gavnlig i
den første Tid af denne, inden Planterne dækker
og beskygger Jordfladen med deres Top. H. er
særdeles vigtig for Planternes frodige Vækst, idet den
atmosfæriske Luft, Varme og Fugtighed langt
bedre kan trænge ned i den porøse og løsnede Jord og
derved paavirke Rødderne end i den faste, af Regn
sammensunkne og af Solen stivnede Jordskorpe;
særlig bidrager H. til i den tørre Sommertid at
holde Jorden fugtig, idet den løsnede
Jordoverflade formindsker Jordens Fordampning meget
betydeligt. Ved Forsøg med 2 ved Siden af
hinanden beliggende Bede med samme Planteart vil
man, naar det ene i Sommerens Løb hakkes, det
andet ikke, let kunne se H.'s gavnlige Virkning.
Ved H. edelægges dernæst alt Ukrud paa en nem
og hurtig Maade, ligesom man ogsaa kan benytte
den til at udtynde de for tæt staaende
Smaaplanter, idet de med en smal Hakke hugges bort. For
at kunne anvende H., er det imidlertid nødvendigt
at benytte Rækkekultur, og selve Hakkens
Dimensioner maa da rette sig efter Rækkernes indbyrdes
Afstand. H. udføres i tørt Vejr, saa at Jorden
slipper Værktøjet, og Dybden, hvori den foretages,
maa rette sig efter den Art Planter, der dyrkes;
ved Planter med Rødder, der breder sig i
Overfladen, maa der hakkes med en vis Forsigtighed,
men ved dybere gaaende Rødder kan der gerne
anvendes en dybere H. Alt efter Jordens
Beskaffenhed, Vejrliget og Planternes Art maa H.
gentages mere eller mindre hyppigt. Paa leret Jord
vil det saaledes være nødvendigt at hakke oftere
end paa sandet; ligeledes vil hyppige Regnskyl
bevirke, at der oftere dannes en
haard Skorpe paa Jordoverfladen,
som derpaa bør løsnes ved H.
Angaaende de til H. anvendelige
Redskaber henvises til Artiklen
»Haveredskaber«.
G. B.

<img>Hæmanthus Katherinæ.</img>
</chapter>

<chapter name="Halesia">
<b>Halesia</b> (Styracaceæ),
(Sneklokketræ), haardføre Buske. <sp>H.
tetraptera</sp> L., Nordamerika, er
en meget høj, bred Busk med hele,
elliptiske Blade. Blomsterne, der
fremkommer først i Juni i smaa
Knipper paa Siderne af forrige Aars
Grene, giver Busken stor Værdi
som Prydbusk, idet de er smukke,
langstilkede, hængende med hvide,
c. 2 cm lange, klokkeformede,
firspaltede Kroner.
A. B.

<sp>Anvendelse:</sp> Halesia, med
Rette kaldet <sp>Sneklokketræ</sp>,
er selv i Blomstringstiden ikke
stærkt iøjnefaldende, men er
derimod interessant ved sin
ejendommelige Blomsterform og bør af
denne Grund gives Plads i
Forgrunden af høje Busketter eller
anbringes som fritstaaende, saaledes
at Blomsterne umiddelbart kan
iagttages. <sp>Kultur:</sp> H. formeres ved
indført Frø og ved Aflægning,
hvilken sidste Formeringsmaade er
den bedste hos os. Aflæggere slaar
nemlig villigt Rod, medens Frøet,
som saas om Efteraaret, ligger 2
og undertiden 3 Aar i Jorden, før
det spirer, og Planterne vokser kun
meget langsomt de første Aar. H.
tetraptera har noget spredt Vækst
og faar som ældre ofte et magert, noget
fortørret Udseende, men kan ved stærk Nedskæring
bringes i Frodighed paa ny. Som ældre giver den
villigt Frø, der ligger indesluttet i en lang,
firevinget Stenfrugt, men trods gentagen Udsæd har
dette dog ikke vist Spireevne.
J. B.
</chapter>

<chapter name="Halia">
<b>Halia</b> se <sp>Ribsmaaler</sp>.
</chapter>

<chapter name="Halimodendron">
<b>Halimodendron</b> (Papilionaceæ), haardfør Busk. <sp>H.
argenteum</sp> Fisch, Sibirien; mellemhøj Busk
med smaa, graalighvide, finnede Blade og i Juli
smukke, ret anselige, violette Ærteblomster i smaa,
faablomstrede Klaser.
A. B.

<sp>Anvendelse:</sp> Halimodendron er en
forkrøllet, matfarvet, mindre Busk, som for overhovedet
at blive bemærket i Busketter maa kunne ses paa
nært Hold. Podet som højstammet faar den lidt
overhængende Grene og kan som saadan finde
velegnet Anvendelse paa fri, mindre Plads, især med
mørk Baggrund. <sp>Kultur:</sp> H. formeres ved Frø,
som saas i let Jord, og prikles, efter Indstudsning
paa Roden, som 1- eller 2-aarig. Stammede
Eksemplarer faar man ved Podning om Foraaret paa
Friland i Stamhøjde paa Caragana arborescens.
J. B.
</chapter>

<img>Halesia tetraptera.</img>

<chapter name="Hallon">
<b>Hallon</b> (s.) se <sp>Hindbær</sp>.
</chapter>

<chapter name="Hallonjordloppan">
<b>Hallonjordloppan</b> (s.) se
<sp>Hindbærjordloppen</sp>.
</chapter>

<chapter name="Hallonviveln">
<b>Hallonviveln</b> (s.) se <sp>Hindbærsnudebille</sp>.
</chapter>

<chapter name="Hallonängern">
<b>Hallonängern</b> (s.) se <sp>Hindbærbille</sp>.
</chapter>

<chapter name="Halmmaatter">
<b>Halmmaatter</b> se <sp>Dækkemaatter</sp>.
</chapter>

<chapter name="Hamamelis">
<b>Hamamelis</b> (Hamamelidaceæ), Troldnød,
haardføre, høje Buske, hvis temmelig uanselige, men
talrige og ejendommelige Blomster fremkommer i
smaa Knipper paa Siderne af Grenene og paa en
mærkelig Aarstid, nemlig samtidig med eller efter
Løvfald om Efteraaret, om Vinteren eller i det
tidlige Foraar. Blomsterne er ejendommelige ved
deres fire ganske smalle, baandformede, 1-2 cm lange,
gule Kronblade. <sp>H. japonica</sp> S. & Z., Japan,
er en hos os endnu kun lidet kendt, men, i alt
Fald paa gunstigt Voksested, ganske haardfør Art,
der udfolder sine Blomster sidst paa Vinteren eller
i det tidlige Foraar. Dens ejendommelige
Blomstringstid og dens ofte meget talrige Blomster gør
den meget værdifuld. <sp>H. virginiana</sp> L.,
Nordamerika, er den almindeligst plantede Art. Den
er en høj og bred Busk med brede, skæve,
hassellignende Blade og blomstrer ved Løvfaldstid i
Oktbr.
A. B..

<sp>Anvendelse:</sp> H. bør plantes paa lun Plads
i Yderkanten af Busketter, hvor den let kan
iagttages, og da særlig H. japonica, der med sine
guldgule med brunrødt tegnede Blomster er meget
smuk. <sp>Kultur:</sp> H. virginiana formeres ved
indført Frø, som indslaas i fugtigt Sand om Vinteren,
og saas om Foraaret i let, god Jord paa varm
Plads; men ligger ofte et Aar over, før det spirer.
De unge Planter overvintres frostfrit, beskæres paa
Rødderne og prikles om Foraaret. Den vokser
langsomt. H. japonica formeres ved Podning om
Foraaret paa unge Planter af H. virginiana.
J. B.
</chapter>

<chapter name="Hamp">
<b>Hamp</b> se <sp>Cannabis</sp>.
</chapter>

<chapter name="Handel med Havebrugsprodukter">
<b>Handel med Havebrugsprodukter</b> se
<sp>Havebrugsprodukternes Omsætning</sp>.
</chapter>

<chapter name="Handelsgartneriets Historie i Danmark">
<b>Handelsgartneriets Historie i Danmark.</b> Ligesom
Havebruget i det hele taget fra en ringe
Begyndelse efterhaanden i Aarh.s Løb er naaet til den
store Betydning, det nu har, saaledes har ogsaa
<sp>Handelsgartneriet</sp> først lidt efter lidt skilt
sig ud, saaledes at det ikke er muligt at angive
nogen bestemt Tid for, naar den første
Handelsgartner fremstod; ligesom ogsaa Grænserne for
denne Virksomhed endnu i vore Dage maa
betegnes som ubestemte. Der forekommer dog allerede
langt tilbage Eksempler paa, at der har været
drevet Handel med <sp>Urter</sp> og <sp>Frø</sp>. Dette har for
de højnordiske Landes Vedkommende været
Tilfældet med den baade vildtvoksende og dyrkede Kvan.
Fra Klosterhaverne blev der solgt Læge- og
Køkkenurter samt Frugt. Efter Reformationen kan f.
Eks. anføres den Mængde Grønsager og Frugt, som
i Aarene 1541-42 har været købt til
Hofholdningen. 1587 befales det, at de, som handler med
Frugt og Grønsager i København (Amagerne kom
snart til at blive lige saa dygtige Handelsfolk som
Havedyrkere), kun maa findes paa det ny
Fisketorv (nuv. Vandkunsten), »der skulde de leje Boder
og holde slig Vare Fal udi«. I 1608 bringes der
Varer paa Torvet fra Rosenborg Have, og 1629
tillades det Gartneren dér »med Andre« at sælge
Frø paa Amagertorv; 1659 var der 5 Gartnere
udenfor Byen. 1684 bestemtes, at paa Gammel-
og Nytorv skulde sælges »hvad som indkom af
Urtegaardsfolk«. Den største Handelshave var
<sp>Store Ravnsborg</sp>, der i 1669 udlejedes til
en Gartner og endnu i Slutningen af det næste
Aarh. omtales som den største Planteskole og
<sp>Frøhandel</sp> ved København. 1699 faar 4
Gartnere Tilladelse til at sælge alle Slags Frø og Sæd
i København. »Og paa det at dennem i samme
Næring ingen Indpas af Fremmede skal tilføjes,
saa skal det være alle Fremmede alvorligen
forbudt med nogen Slags Frø og Sæd her i vort Land
Sjælland at omrejse, mindre dermed hid til Staden
at komme til at forhandle under samme«; dette
Paabud gentages 1735. 1764 var der 24 Gartnere
i København; i Slutningen af dette og Begyndelsen
af det næste Aarh. indvandrede mange tyske
Gartnere, og disse har, i Forening med de, der er
udgaaede fra Landets egne Slægter, dannet en Stab
af Banebrydere, hvis Arbejde afgiver Grundvolden
for det nuværende Handelsgartneris Virksomhed.
Faatallige var de, og den indbyrdes Forbindelse
imellem dem var meget ringe, deres Forretninger
maatte alle begynde meget beskedent, selv om de
efterhaanden naaede at arbejde sig op, og flere
endte som meget velstaaende Mænd, idet deres
Ejendomme helt eller delvis solgtes til
Byggegrunde. Der klages ved Aarh.s Begyndelse over den
udenlandske Konkurrence fra de berygtede
<sp>Planteauktioner</sp>, hvis Planter, ofte i mindre god
Forfatning, særligt kom med Skibslejlighed fra
tyske eller hollandske Havnebyer. Allerede fra 1770
havde man begyndt at bortforpagte de kgl. Haver,
først efter Regeringsformens Ændring i 1848 blev
dette Beglen. Driften led ofte under Savnet af et
ordnet Regnskab over Indtægt og Udgift, og
Nyforsyning af Planter og Frø skete i Keglen fra
udenlandske, særlig tyske og hollandske,
Gartnerier. Ikke faa Gartnerier gik i Arv fra Fader til
Søn; ofte gennem flere Slægtled; herved kunde der
skabes en fast Overlevering med Hensyn til
Kulturer og Driftsmaader, hvilket sikkert har haft
sin Betydning for hele vort Handelsgartneris
Udvikling. Denne er i store Træk foregaaet
saaledes: <sp>Køkkenhavebrug</sp>, <sp>Frugtavl</sp>,
<sp>Planteskoledrift</sp>,
<sp>Blomsterdyrkning</sp> samt <b>Frøavl</b>, hvilken sidste er det
danske Havebrugs nyeste Landvinding. Ogsaa for det
øvrige Europa har den historiske Rækkefølge i
Hovedsagen været den her angivne.

Hovedstaden med sit forholdsvis store Marked
indtog den første Plads og var det Sted, hvor der
kunde danne sig mere betydelige Forretninger i
Løbet af forholdsvis kort Tid. Selv de største
Provinsbyer kom først langt senere med, dog i meget
ulige Grad; Handelsgartneriet i Odense har saaledes
været tidligere udviklet end i Aarhus og de andre
jydske Købstæder, som navnlig tog Opsving efter
Krigen 1864. Forskellen imellem de »gamle Dage«
og vor Tid giver sig mest iøjnefaldende til Kende
paa <sp>Blomstergartneriets</sp> Omraade.
Forretningerne maatte i Begyndelsen nøjes med faa
»Handelsplanter«, lette at formere og lette at sælge,
men efterhaanden som Driften blev udvidet, blev
der indført flere og flere ny Former og anstillet
Forsøg; men endnu i 1834 kunde samtlige
Handelsgartnere i København næppe holde det af
Haveselskabet oprettede Blomsterudsalg vedlige med
Potteplanter. Fra c. 1830 var Udstillinger hyppige;
som Regel afholdtes flere om Aaret, men de var
alle smaa, skønt vistnok godt besøgte. Her møder
vi atter og atter de samme Navne, først og
fremmest de to Brødre <sp>Martin</sp> og <sp>Peter
Hansen</sp>, Sønner af <sp>Svend Hansen</sp>, en
Sjællænder, Søn af en Havemand paa Bernstorff Gods,
kommen til København 1788, hvor han anlagde et

<img>Hamamelis japonica.</img>

<img>Hamamelis virginiana.</img>
Handelsgartneri paa en af »Blegdammene« paa
Nørrebro Fælled (den gamle »Blegeplads«), og var
den første, der begyndte at drive <sp>Tulipaner</sp>
og <sp>Konvaller</sp>; han døde 1847 som Stamfader
til en vidt forgrenet endnu eksisterende
Gartnerslægt. Maaske det mest omfangsrige
københavnske, og dermed danske, Handelsgartneri, c. 1855
var <sp>J. E. Ohlsens</sp> paa Østerbro, navnlig
bekendt ved udmærkede Samlinger af Stauder,
Blomsterløg og Varmhusplanter; de sidste talte ikke
faa, nu i Kulturen forsvundne Arter, og Frøavl
af <sp>Amager Hvidkaalen</sp>. Omtrent af samme
Størrelse var <sp>Ludvig Hansens</sp> Gartneri, der
c. 1850 var beliggende i Frederiksberg Slotshave.
Det var et af de første Steder, hvor de gamle
Røgkanaler blev erstattede af Vamtvandsledninger.
Det første Varmeværk med Vand blev indrettet i
<sp>Frederiksberg</sp> Have c. 1830, i
<sp>Rosenborg</sp> Have 1834 og i <sp>Hofmansgaves</sp> Have
1839. Paa Vesterbro (København) laa fremdeles
<sp>F. V. Frisenettes</sp> Handelsgartneri (fra 1843)
med ret omfattende Væksthuse og betydelig
Frøavl. De <sp>kapske</sp> og <sp>nyhollandske</sp> Planter
var paa den Tid endnu gode Handelsvarer; Arter
af <sp>Clianthus</sp>, <sp>Erica</sp>, <sp>Fabiana</sp>,
<sp>Mahernia</sp>, <sp>Melaleuca</sp>, <sp>Metrosideros</sp>,
<sp>Plumbago</sp>, <sp>Veronica</sp> o. a. var udbredte.
Der indførtes mange <sp>Blomsterløg</sp> til
Drivning, men en Del deraf gik atter til Sverrig eller
Norge. Floren ved Midtvinter var meget beskeden
og bestod bl. a. af Planter som: <sp>Adamia</sp>,
<sp>Calla</sp>, <sp>Epiphyllum</sp>, <sp>Løgvækster</sp>,
<sp>Skimmia</sp>. <sp>Cactus</sp> og andre »Saftplanter« fandt god
Afsætning. Senere, særlig i 60erne, kom
<sp>brogetbladede Pelargonier</sp> (Sunset, Mrs.
Pollock, Golden Pheasant) og <sp>Hortensier</sp> paa
Mode. Om 1860 fremhæves hvor store Fremskridt
Butikshandelen har gjort de sidste 16 Aar. Ved
Juletid findes Heliotroper, Justicia speciosa,
Cineraria, Melaleuca, Amaryllis o. a. i Blomst. Hos
<sp>Klemp</sp> i Store Kongensgade findes for første
Gang blomstrende Orchidéer om Vinteren. Paa
Friland var <sp>Georginen</sp> den væsentligste
Florblomst, navnlig de stærktfyldte, flerfarvede
Former, senere fik <sp>Stokrosen</sp> en fremragende
Plads, med Undtagelse af den mørkebrune, enkelte
dog næsten udelukkende, fyldte Sorter. Billige
<sp>Sommervækster</sp> i Potte kunde let afsættes,
særlig til Udplantning. Efter at Gasbelysning blev
almindelig, blev de faa, som kunde taale denne,
meget almindelige, saaledes Aspidistra. Meget
yndet blev f. Eks. Gummitræet, senere de smaa
Araucarier samt Cyclamen og mange Bregner. For
større Dekorationsplanter har Markedet aldrig
været stort her hjemme, men, særlig i København,
dog stærkt stigende. <sp>Væksthusene</sp> var meget
simpelt byggede, undertiden af ubrændt Ler;
Opvarmningen foregik ved Røgkanaler eller en
almindelig Ovn. Da Brændselsmaterialieriie stod i
høj Pris, blev der ofte givet saa lidt Luft som
muligt, af hvilken Grund Planterne blev lange og
svage i Væksten samt forholdsvis smaablomstrede.
Som Eksempel paa et Væksthus i gamle Dage kan
nævnes Peter Hansens <sp>Victoria regia</sp> - Hus,
der blev bygget 1854, og hvortil der var
offentlig Adgang imod Entré. Det var inddelt i flere
Afdelinger og indeholdt foruden den ikke hvert
Aar blomstrende Kæmpe-Aakande, der altid var
stærkt besøgt (afbildet i »Illustreret Tidende«),
tillige skiftende Samlinger af Florblomster, f. Eks.
<sp>Gloxinier</sp> og dengang yndede Passionsblomster
foruden adskillige berømte, men i Kultur sjældne,
tropiske Nytteplanter som: <sp>Nelumbium</sp>, <sp>Ris</sp>,
<sp>Sago</sp>, <sp>Sukkerrør</sp> o. a. Drivning af <sp>Roser</sp>
var almindelig, først af »Jomfruroser« og den lille
»Skillingsrose«, <sp>centifolia minor</sp>, senere
af <sp>Mosroser</sp> og <sp>Hermosa</sp>, der atter blev
afløste af <sp>Noisetteroserne</sp>. <sp>Maréchal
Niel</sp> fremkom først c. 1865 og var længe
sjælden men overmaade beundret. Noget tidligere var
man begyndt med <sp>remonterende Roser</sp> og
<sp>Efteraarsvioler</sp>. — Der var dengang liden
Forstaaelse af Reklamens Nytte, men den
indbyrdes Konkurrence var heller ikke saa skarp som nu.
De første Kataloger blev udsendt c. 1840 og havde
et beskedent Udseende. Blandt de største var
Martin Hansens, hvis Prisfortegnelse for 1842 omfatter
c. 200 Camellia sorter og c. 240 Roser, de fleste
dyrkede som Potteplanter. De første større illustrerede
Kataloger udgik fra <sp>Batzke</sp>'s Handelsgartneri
paa »Store Ravnsborg« paa Nørrebro (anlagt 1810),
hvor der ogsaa begyndtes med Dyrkning af
<sp>Turnips</sp>, og fremfor alt reklameredes med det i
Virkeligheden ikke særligt udmærkede Kæmpejordbær
»Wizard of the north«; fra <sp>Hintzes</sp> Forretning
blev der iværksat det første Forsøg paa dansk
Avl af <sp>Blomkaalsfrø</sp>, beregnet til Udførsel.

Endnu i 1668 er der Tale om at faa en Mand
hertil fra Holland, som forstod at tiltrække
Allétræer, men saa blev den første <sp>Planteskole</sp>
anlagt 1695 af <sp>Peter Vothmann</sp> i
Sønderborg paa Als. Herfra blev saavel
Graastener-Æblet som det hollandske »Melonæble«, det
nuværende »Flaskeæble«, udbudt til Salg og stærkt
anbefalede. Rundtom paa Als opstod mindre
Planteskoler. Senere anlagde <sp>Livoni</sp> en større
Planteskole i Sønderborg og tiltrak flere, lokale
Graastenersorter. 1714 anlagdes en Statsplanteskole i
<sp>København</sp>, 1753 en i <sp>Hørsholm</sp>, 1775
ved <sp>Frederiksberg</sp> og 1787 af <sp>F. Smith</sp>
ved <sp>Haderslev</sp> med en Beholdning af 36,000
Pl. 1784 anlagdes en ved <sp>Kiel</sp> med en
Beholdning af 80,000 Pl. og 1785 en i <sp>Odense</sp> under
Ledelse af Haveinspektør <sp>Müller</sp>, og hvor der
dyrkedes 235 Sorter Frugttræer. I 1792 anlagdes
Statsplanteskoler ved <sp>Ulkerup</sp> og <sp>Ledøje</sp>,
hvorfra der solgtes Planter til Bønderne til en Pris
af 8 Skilling for et Frugttræ os 2 Skilling for et
Skovtræ. Fra Planteskolen i <sp>Düsternbrok</sp>,
der en Tid lededes af den kendte
Havebrugsforfatter, Professor C. C. L. Hirschfeld i Kiel, uddeltes
aarlig (1795) 2000 Planter. De indenlandske
Planteskoler og andre Avlssteder kunde langtfra
tilfredsstille Efterspørgslen, skønt denne var
forholdsvis ubetydelig, og der blev indført store Mængder
saavel af voksende Planter som af Frø,
hovedsagelig fra Tyskland og Holland. <sp>Booth</sp>'s
Handelsgartneri i Flottbeck ved Hamborg, grundlagt 1808
af Skotten <sp>James Booth</sp> og Danskeren
Etatsraad <sp>Vogh</sp>, øvede betydelig Indflydelse paa det
danske Marked. Schaldemoses Haandbog for
Blomsterelskere (1835) er en Art beskrivende
Katalog fra Booth, hvis Priser nævnes for hver Arts
Vedkommende. Det samme gælder Gartnerslægten
Vothmann's Planteskoler paa Als, der efter P. V.s
Død overtoges af Sønnen Joh. V.; han døde 1797.
Oprindelig bestemt til at virke for Dyrkningen af
de nordamerikanske Træer og Buske gik Booths
Forretning over til en alsidig Omfattelse af alle
Handelsgartneriets Grene. I Jylland var de
<sp>Riegelske</sp> Planteskoler ved Fredericia og Viborg
en beskeden Indledning til talrige, delvis anselige
Forretninger, hvis Opkomst navnlig tog Fart efter
Dannelsen af Hedeselskabet, der blev en
mægtig Løftestang for Handelsgartneriets og ikke
mindst for Planteskolernes Udvikling; saaledes har
én Plantningsforening i de sidste 20 Aar uddelt
7200 Frugttræer, 25,000 Frugtbuske og c. 9 Mill.
Træplanter. Den største jydske Planteskole for
Tiden er <sp>C. J. Brostrøm</sp>'s ved Viborg. Den blev
oprettet 1864, og skønt Driften er meget alsidig,
har Massetiltrækning af unge Løv- og Naaletræer
til Skov- og Læbælter samt Hegnplanter fra
første Færd været Forretningens Hovedkultur. Paa
Øerne findes den ældste, endnu virkende
Planteskole ved Hørsholm paa en Del af den tidligere
Slotshaves Grund. Som flere andre af Datidens
Planteskoler var den oprindelig nærmest beregnet
paa at forsyne Skovbruget med unge Planter og
gik først efterhaanden mere og mere over til
Fremelskning af Prydtræer og -Buske til Haver og
Parker samt Frugttræer. Et herhjemme vistnok
enestaaende Forsøg paa at forene Have- og
Skovbrug blev der anstillet i Jægersborg Dyrehave
1765 ved at dyrke <sp>Bønner</sp>, <sp>Jordbær</sp>,
<sp>Kartofler</sp>, <sp>Agurker</sp> samt <sp>Kommen</sp> mellem
de unge Træplanter, dels til Læ for disse, dels for
at afgive en Biindtægt, som dog blev ringe, da
Afsætningen var meget vanskelig, hvorfor denne
Driftsmaade maatte opgives. I vore Dage spiller
Køkenhavedrift og Frøavlen ikke uvæsentlig Rolle
for mange Planteskoler, idet man ved Dyrkning
af Urter undgaar at »trætte« Jorden med
uafbrudte Afgrøder af træagtige Planter, men lægger
Vægt paa en Art Vekseldrift. Paa Frugtgartneriets
Omraade maa den <sp>Bredstedske</sp> Planteskole ved
Odense, oprettet 1818, nedlagt 1897, mindes paa
Grund af den store Betydning, den har haft for
Frugttrædyrkningen ved den store Mængde sunde
og i Indlandet tiltrukne Frugttræer, som derfra er
spredte ud over Landet. Tillige var den Arnestedet
for mangeaarige, indgaaende Forsøg med et stort
Antal dels indførte, dels hjemlige Frugtsorter, hvis
Ægthed og Egenskaber blev prøvede, og de gennem
disse Forsøg indvundne Erfaringer blev senere
Grundlaget for H. C. Bredsteds fortrinlige Værk
»Dansk Pomologi«.

I Slutningen af 60erne begynder en hel ny
Periode i det danske Handelsgartneris Historie. Ny
Forretninger opstaar i Mængde, og mange af de
ældre udvides, hvortil Ophævelsen af Toldafgiften
ved Byerne i 1851 kan have bidraget en Del.
Udviklingen foregaar først temmelig trægt, men tager
derpaa stærkere Fart, uden at den dog kan siges at
have naaet et Højdepunkt. Danske
Handelsgartnerier faar en Betydning, som ingen kunde ane for en
Menneskealder siden. Hjemmeavlen stiger baade i
Henseende til Omfang og gode Egenskaber.
Omsætningen bliver langt større end tidligere, men den
for de danske Handelsgartnere gode Periode i 70erne
og Begyndelsen af 80erne blev efterfulgt af en
Nedgangsperiode, hvorunder Priserne stadig dalede,
samtidig med at Arbejdskraften blev fordyret, og
selve Havebrugets Fremgang ledsagedes af
vanskeligere Vilkaar for den enkelte Handelsgartner,
hvis Bedrifts Udbytte i vore Dage meget ofte staar
i Misforhold til Arbejdet og den Kapital, som er
nedlagt i Forretningen. En anden Følge af de
forandrede Forhold er, at Handelsgartneriet i den
nyere Tid har specialiseret sig langt mere end
tidligere, hvor de allerfleste mindre Gartnerier var
»blandede« Forretninger, hvis væsentligste Indtægt
var Salg af Køkkenurter samt lidt Buket- og
Kransebinderi. Mange af vore Købstæder har nu et
langt større Marked med Havesager, end selv
Hovedstaden besad for c. 50 Aar tilbage, men
Fremgangen er ingenlunde ligelig fordelt over hele
Landet, idet de naturlige Betingelser for et
højerestaaende Havebrug sine Steder er smaa. Dette
gælder saaledes de vestjydske Byer. Esbjerg er
vistnok den By, som forholdsvis har den mindste
Produktion af Havesager og derfor maa indføre
betydeligt saavel fra Ind- som Udland. Aarsagerne til
Handelsgartneriets store Fremvækst er mange og
forskelligartede. At Landbruget og Industrien har
svunget sig stærkt op i de senere Aartier, har i høj
Grad maattet indvirke paa det økonomiske
Havebrug, der for at kunne trives altid behøver en
Baggrund af almindelig Velstand, men der findes
næppe nogen anden Erhvervsgren, som kan
fremvise en saa uhyre Fremgang inden for det samme
Tidsrum. Samfærdselsmidlernes fuldstændige
Omændring har paa Grund af Havesagers ringe
Holdbarhed haft den mest indgribende Betydning for
Omsætningen. Tidligere var Forsendelsen langsom
og besværlig; ad Søvejen foregik den hovedsagelig
ved Skipperne, paa hvis Skuder Varerne ofte fik
en alt andet end kyndig og hensynsfuld
Behandling; men heller ikke paa Landjorden var
Forsendelsesmaaden opmuntrende for Anskaffelsen af mere
kælne eller værdifulde Sager. Det gavnede
ingenlunde Frugten først at blive rystet ned fra
Træerne, derefter hældt i Sække, der blev kørte afsted
paa ufjedrede Vogne. I vore Dage, hvor
Afstandene, takket være Jærnbaner og Dampskibe, kun
føles som smaa, er Forbindelsen mangefold lettet,
men samtidig er Kravene stegne, og det livlige
Samkvem med Udlandet har foranlediget, at det
indenlandske Marked er blevet oversvømmet med
fremmede Havesager, avlede under bedre
klimatiske Vilkaar og derfor i Stand til at fremkomme
tidligere paa Aaret end de tilsvarende
indenlandske Produkter. Drivning af tidlige Grønsager (med
Undtagelse af Agurker og Tomater), Frugt og
Blomster er af den Grund gaaet stærkt tilbage, og saa
længe vor Udførsel hemmes ved de Toldmure,
hvormed andre Stater omgiver sig til Beskyttelse af
den hjemlige Produktion, vil det næppe kunne blive
anderledes. Som Eksempel kan anføres, at den
tidligere store Udførsel af <sp>Rabarberstilke</sp> (til
Sverrig) og <sp>Køkkenurter</sp> (til Norge) samt
<sp>Planteskoleartikler</sp> er henholdsvis hørt
op eller aftaget betydeligt paa Grund af Tolden,
der f. Eks. i Norge er indtil 20 Øre pr. kg for
Køkkenurter, medens man samtidig her i Landet
næsten maa ophøre med Løgdyrkningen, saa at der
nu indføres for c. 400,000 Kr. Spiseløg og for
800,000 Kr. Træer og Buske. Det samme gælder
ogsaa for <sp>Kirsebær</sp>, tidlige <sp>Grønsager</sp>,
<sp>Vindruer</sp>, der endogsaa kan indføres fra Norge,
ligeledes vor <sp>Træfrugt</sp>, der til Tider næsten
fortrænges af den udenlandske, og afskaarne
<sp>Blomster</sp> og <sp>Blade</sp>, hvoraf der indføres for
7-800,000 Kr. Vore Produkter staar ikke tilbage
for de store havedyrkende Landes, selv om
Markedet for kostbare Sager kun er lille. Inden for
Planteskolen, Blomstergartneriet og de andre
Afdelinger har der ogsaa herhjemme kunnet opstaa
og trives Forretninger af mere speciel Karakter,
f. Eks. <sp>Rosen</sp>- og <sp>Orchidégartnerier</sp>.
— For c. 50 Aar siden var Handelen med
Potteplanter ubetydelig, ligesom Kranse- og
Buketbinderiet heller ikke gav megen Indtægt og navnlig
om Vinteren var rent forsvindende. Afskaarne
Blomster ønskede Køberne helst i »Tilgift«, naar
de købte maaske en Haandfuld Suppeurter eller en
Potteplante, og af Nyheder saa man gerne, at
Gartneren forærede Amatøren en Stikling til
Stuedyrkning. Kransene var væsentlig forskellige fra
Nutidens, Blomsterne blev ikke spækkede, men bundne
sammen, uden Underlag af Mos, og de smukkeste,
de saakaldte »gotiske Kranse«, saa ganske ud, som
om de var flettede. I de senere Aar er dog
Afsætningen af <sp>Frilandsblomster</sp> tiltaget
overordentligt, og Kranseforretningen er nu en meget
væsentlig Indtægt i Provinsbyerne, ligesom den i
den nyeste Tid begyndte Altanbeplantning
bidrager til et større Forbrug af Planter. Af
Væksthusene er Formeringshuset af senest
Oprindelse; før c. 1850 formeredes hovedsagelig i
Bakker og Bænke. Forædling bestod navnlig i
Podning under Tag og Udplantning paa Friland af de
unge Podninger, medens nu omtrent al Frugttræ-
og Rosenforædling sker ved Okulation om
Sommeren paa Friland. Kopulering fandt Sted i Hus paa
optagne Stammer. Frøavlen, for hvilken
Handelsgartner Bøgh i Horsens har haft banebrydende
Betydning, er ligeledes i høj Grad under
Udviklingens Lov. Størst Betydning i Øjeblikket har
Udførselen af <sp>Blomkaalsfrø</sp> og af
<sp>Fairbeard-Ært</sp> (1853); af
<sp>Amager-Hvidkaalsfrø</sp> udføres ogsaa en Del, saaledes til
Nordamerika, ligesom der ogsaa nu dyrkes en Del
<sp>Konvalspirer</sp> til Eksport. I det hele synes
vore klimatiske Forhold at være særlig gunstige for
Frøavl af Korsblomstrede Planter.
Frøhandelen, som i gamle Dage var i Hænderne paa
aldeles ukyndige Personer, omløbende Kræmmere,
Købmænd, er i den nyeste Tid kommen ind i ny
Baner, og medens Frøforfalskning og Forhandling
af daarligt, gammelt Frø før var ganske
almindelig, er der heri indtraadt en stor Forandring,
hvortil den i 1871 oprettede <sp>Frøkontrol</sp> har
bidraget. For c. 20 Aar siden var Markfrøhandelen,
navnlig med Rodfrugtfrø, men ogsaa delvis med
Kløver og Græsfrø, paa Gartnernes Hænder, men til
stor Skade for disse er denne Handel nu til Dags
i de fleste Tilfælde bleven en Grossererforretning.
Endnu maa nævnes den Betydning, det har med
saadanne Kulturer som <sp>Chrysanthemum</sp>,
<sp>B. Gloire de Lorraine</sp>,
<sp>Knoldbegonia</sp>, <sp>Lathyrus</sp>, og i den nyeste Tid
<sp>Tiltrækning af Tulipan</sp>- og
<sp>Narcis-Løg</sp>, ligesom det ogsaa maa bemærkes, at der nu
her i Landet tilvirkes en stor Del
<sp>Bindemateriale</sp>, der tidligere indførtes.

Havebrugets intensive Driftsmaade kræver et
forholdsvis betydeligt Antal Arbejdere, men den
stadig dyrere Arbejdsløn, de dalende Priser og den
betydeligere Produktion har, for Planteskolens
Vedkommende, ført til mere rationelle,
landbrugsmæssige Dyrkningsmaader, hvor Jordbehandling med
Spade delvis afløses af Pløjning, og Haandkraft i
det hele viger for Hestekraft, der paa større Arealer
er billigere, hurtigere og grundigere. Herved gaar
man i samme Spor, som Havebrugets Udvikling
har fulgt i de store Kulturstater, fremfor alle de
nordamerikanske Fristater, hvor Handelsgartneriet
drives særdeles storstilet og med Benyttelse af den
moderne Tekniks Maskiner og øvrige
Hjælpemidler. Paa den anden Side specialiseres Havebruget
i stigende Grad og nærmer sig herved som i andre
Retninger mere Haandværk og Industri, men
fjernes samtidig fra Landbruget med dettes mindre
sammensatte Forhold. — Handelsgartneriets
<sp>Arbejdsforhold</sp> har ligeledes undergaaet
indgribende Omændringer i den sidste Menneskealder.
I Begyndelsen af forrige Aarhundrede var
Forholdene saa smaa, at Folkeholdet overalt var meget
lille, selv de mere kendte københavnske
Forretninger kunde nøjes med een Medhjælper og et Par
Elever, og i Provinserne var der før 1850
overhovedet kun meget faa Handelsgartnere. I
København benyttedes »Slaver« som Arbejdsmænd, men
de kunde ikke faas færre end 6 ad Gangen og var
altid ledsagede af en Opsynsmand,
»Slavesergenten«. Efter »Slaveriet«s Ophævelse lejede
Gartnerne undertiden Soldater til det grovere Arbejde.
Før c. 1850 bestod der sine Steder en Forskel
imellem Læredrenge eller Lærlinge, der fik Kost og
Logis hos Principalen, og Elever, der betalte en
større eller mindre Sum under Læretiden. Der
klages alle Vegne fra over Manglen paa duelige
Havearbejdere. Saavel Herregaardsgartnere som de
større Handelsgartnere havde gærne mangeaarigt
øvede Arbejdere paa fast Løn, hvilket blev
foretrukket for løs Arbejdskraft. Den stærke
Udvikling, der er foregaaet med Handelsgartneriet i den
sidste Menneskealder, har ganske naturlig medført,
at ogsaa Arbejdsstyrken har maattet udvides
betydeligt. Da der kræves Driftskapital,
Forretningsdygtighed og gunstige Vilkaar for at oparbejde en
nystiftet Forretning, naar de færreste
Handelsgartnerier en betydeligere Størrelse, medens de smaa
Forretninger findes i overvættes stor Mængde, hvad
der bidrager til at trykke Priserne. I denne
Forbindelse kan bemærkes, at med det 20. Aarh.
begynder der ogsaa at optræde <sp>kvindelige</sp>,
saavel Privat- som Handelsgartnere. Tillige drives
adskillige Herregaardsgartnerier som rene
Handelsforretninger, til Dels begrundet i de private
Gartneres stadig daarligere Lønforhold, og blandt
Landboerne har en voksende Sans for Havebrug
ført til langt større Avl og Salg af Havesager end
tidligere. I de senere Aar er dog ogsaa
<sp>Forbruget</sp> af Haveprodukter tiltaget i høj Grad,
hvad der fremgaar af, at Omsætningen paa
Københavns Grønttorv nu er naaet op over 8 Mill. Kr.,
og at der af en saa forholdsvis ny Frugt som
<sp>Tomater</sp> kan bruges over 1/2 Mill. kg.
Medhjælperne danner en temmelig faatallig Klasse i
Forhold til det store Antal Elever, hvoraf mange efter
udstaaet Læretid begiver sig til Udlandet for
videre at uddannes. De yngre Gartnere søger navnlig
England, i mindre Grad Tyskland og Frankrig; i
de seneste Aar har adskillige danske Gartnere
nedsat sig i de nordamerikanske Fristater. I
Sammenligning med f. Eks. danske Landbrugere har
Gartnerne gennemgaaende rejst meget, og selv om
adskillige har været for unge og umodne til at drage
fuld Nytte af en Udenlandsfærd, saa har det nøjere
Kendskab til fremmede Forhold samt de i
Udlandet knyttede personlige Forbindelser fremkaldt et
livligt Samkvem med fremmede Stater, hvoraf der
atter er fremgaaet Evnen til stadig at kunne
»følge med« og tilegne sig, hvad der af det ny
fremkomne passer for vort Klima og øvrige
Vilkaar, og som Eksempel paa, hvor meget der trods
daarlige Tider og udenlandsk Konkurrence er naaet,
kan nævnes, at der nu (1910) i København og
Omegn findes 1048 Drivhuse til en Værdi af
2,367,970 Kr. og et Haveareal paa 730 ha; for
hele Landet (dog ikke fuldt paalideligt) er
Havearealet til Handelsgartneri 1860 ha, der
beskæftiger 2529 Mennesker. — I 1682 var der i
København 8 Gartnere, der dyrkede 8 ha.

Mellemhandlerne spillede tidligere en ubetydelig
Rolle. Grønsager og Frugt blev kørt paa Torvet af
Gartnerne selv og solgt der, Potteplanter og
afskaarne Blomster hentede Køberne i Gartnerierne
eller købte dem, i hvert Fald for Københavns
Vedkommende, af Sælgekoner, der hentede Varer hos
Handelsgartnerne, hvem de paa den anden Side
atter forsynede fra Kilder, der saa vidt muligt blev
hemmeligholdte. Efterhaanden opstod Grønt-, Frugt-
og Blomsterforretninger, ofte drevne af tidligere
Gartnere (<sp>Knipschildt</sp> var den første
<sp>Gartner</sp>, der oprettede en Blomsterforretning), hvad
for saa vidt var heldigt, som disses større
Fagkundskab derved kom til Nytte. Som et betegnende
Træk for den store Forandring, der er foregaaet i
saa Henseende, kan anføres, at i 1866 fandtes der i
København kun 6-8 Blomsterudsalg, medens der i
1910 findes mindst et Par Hundrede. Se
<sp>Statistiske Oplysninger og
Havebrugsprodukternes Omsætning</sp>.
A. M.

<sp>Handelsgartneriet i det 20.
Aarhundrede</sp>. Den i det foregaaende fremhævede
stærke Stigning i Forbruget af Havesager i
Forbindelse med en stærk Vækst i Bybefolkningen, har
givet Handelsgartneriet gode Muligheder. Der
findes næppe den Stationsby eller større Landsby, hvor
der ikke findes en eller flere Handelsgartnere,
endog Landbostanden optræder som Køber af
gartneriske Produkter. Priserne paa Gartneriprodukter
har egentlig ikke — naar de sidste Krigsaar
undtages — været stigende, snarere det modsatte,
men den øgede Afsætningsmulighed har rigelig
opvejet de lave Priser, saaledes at Tiden siden
Aarhundredskiftet i det store og hele maa betegnes
som en god Tid for Handelsgartneriet i Danmark,
og de sidste Aar — særlig 1917 o. flg. Aar —
som en glimrende Tid. Gartneriprodukterne har i
Løbet af Krigens sidste Aar naaet et Prisniveau,
der ligger omkring det 2-3dobbelte af Priserne før
Krigen, og selv om Omkostningerne efterhaanden er
steget tilsvarende, saa har dog de eksisterende
Gartnerier haft store Fordele under denne
Overgangstid. Det er derimod bleven vanskeligt for
Nybegyndere at skaffe sig baade Jord og Driftsmateriel,
saa der har næppe været nogen synderlig
Udvidelse i den mere udprægede gartneriske
Produktion i disse sidste Aar, muligvis endog
Tilbagegang paa flere Omraader (Jordspekulation og
Udstykning har f. Eks. ved København bevirket
Nedlæggelse af adskillige betydelige Gartnerier,
medens tilsvarende nye ikke endnu er opstaaet).

Man kan næppe sige, at Overgangen fra »det
blandede Handelsgartneri« til Specialgartneri er
fuldbyrdet, men omkring de større
Befolkningscentrer (Hovedstaden, Odense, Aarhus m. fl. St.) er
Udviklingen dog vidt fremskreden i denne
Henseende, og meget tyder paa, at den vil komme til
at gaa stærkere i denne Retning i de kommende
Tider (de stærkt stigende Arbejdslønninger vil
være en kraftig virkende Faktor).

Der er mange udstrakte Frilandsgartnerier med
20-40 Tdr. Ld. med Køkkenurter, Jordbær, Frugt
og Frøavl, og der er nogle Gartnerier med flere
Tdr. Ld. dækket med Glas. I Særdeleshed har
Husbyggeriet været enormt sammenlignet med
Fortiden, men de uhyre høje Materialpriser i de sidste
3-4 Aar har sat en brat Stopper for denne Vækst,
i Efteraaret 1919 er Drivhusbyggeriet taget op
paany. Drivhusene er meget større end før og er i
flere Gartnerier bygget sammen i Blokke efter
engelsk-amerikansk Forbillede. Ikke alene er
Blomsterkultur og Frugtdrivning under Glas tiltaget
stærkt, men i Særdeleshed Fremdrivning af
Køkkenurter i Huse er kommen til at spille en stor
Rolle og er at betragte som nyt Land indvundet
for Handelsgartneriet. Tomater og Agurker er
Hovedkulturerne, men ogsaa Blomkaal, Salat,
Persille o. s. v. er vigtige Husafgrøder. Buskfrugt
(Stikkelsbær og Hindbær) og Træfrugt (Æbler,
Pærer, Blommer) spiller en stor Rolle for mange
Handelsgartnerier; i Særdeleshed Stikkelsbær (den
væsentlige Grund er formentlig »Dræberen«) og
Hindbær (nu anvendes i stort Omfang »Flødebær«) er
mere udprægede Gartnerkulturer nu end tidligere,
da de for en stor Del var Bikulturer til
Landbruget. Paa den anden Side er Frøavlen
(Blomkaal undtaget) omtrent gledet bort fra Gartnerne.

Udviklingen i Retning af Storkultur har
væsentlige tekniske og økonomiske Fordele; men i
samme Grad som Gartneriet saaledes
»industrialiseres«, bliver de sociale Modsætninger mellem
Handelsgartnerne og deres Medhjælpere skarpere. Disse
store Specialgartnerier er i øvrigt ikke saa gode
Uddannelsessteder for Lærlinge som de blandede
Gartnerier og Privatgartnerierne.

Den i 1915 af Alm. d. Gartnerforening
foranstaltede Gartneritælling, der dog næppe kan
antages at have faaet alt med, oplyser at der fandtes:
4101 Væksthuse dækkende et Areal paa 3,939,000
Kvadratfod (c. 388,000 m<sup>2</sup>) og med en
Anlægsværdi af 7,833,000 Kr. Endvidere 141,588
Varmebedsvinduer og 5300 Tdr. Ld. dyrket med
Køkkenurter og 1834 Tdr. Ld. Handelsplanteskole.
Antallet af Mennesker beskæftigede i Gartneri var
6286. Omsætningen paa Københavns Torv beløb
sig i 1918 til 10,2 Mill. Kr. for Grøntsager og
Kartofler, 10,2 Mill. Kr. for Frugt og 6,5 Mill. Kr.
for Blomster. Værdien af Landets samlede
Produktion vides ikke. (Se i øvrigt Art. Danmarks
Havebrug, Havebrugets Statistik,
Havebrugsprodukternes Omsætning m. fl. Art.).
F. S.

<sp>Handelsgartneriets Historie i
Norge</sp>. Medens man om Havedyrkningen i sin
Almindelighed har adskillige Oplysninger fra ældre
Tider, findes disse meget sparsomt for
Handelsgartneriets Vedkommende. Der fandtes Urtehaver og
»Urtegaardsmænd«, som imidlertid ikke var
opførte blandt Datidens Haandværkslav. Grunden
hertil var antagelig, i Følge Fastings »Bergens
Beskrivelse« fra 1772, at »Gartnerne har været meget
faa og derfor oversete«. Det var mest Udlændinge,
som drev professionel Havedyrkning i det 18.
Aarhundrede, særlig Danske og Tyskere. Selvfølgelig
var det Køkkenurterne, som væsentlig var
Genstand for Handel, men man ser ogsaa, at der blev
drevet Plante- og Frøhandel. Der fandtes
Planteskoler i sidste Fjerdedel af 18. Aarhundrede; disse
stod dog ikke i Forbindelse med Handelsgartneriet
af anden Art, men var af mere privat Natur. Den
første norske Planteskole anlagdes saaledes i
1770-Aarene af Præsten Teilmann paa Modum og
fortsattes siden af en Landfysikus. I 1784 berettes
om, at en Fayancemager Bruun anlagde en
Planteskole paa Bragernes. Og i 1791 averterer
Sorenskriver Wamberg, Sundby pr. Skien, Salg af
Æbletræer fra sin Planteskole fra næste Vaar. I
Optegnelser fra 1762-64 læses: »Havedyrkningen i
Kristiania er paa en Tid af 40 Aar overmaade
tiltagen, da man før maatte have Tilførsel af Kaal
og Rødder fra Holland; for dette har man den nu
afgangne Gartner, <sp>Joh. Carl Gäbeln</sp>, at
takke. Denne Mand var født i Baireuth. Han
havde en stor Have i Byen, tæt ved Torvet og
Kirken, hvor han havde Orangeri, Drivhuse og
Mistbænke. Dernæst havde han en Have med et lidet
Gevæksthus ved Aggers Kirke. G. holdt om
Sommeren 40-50 Daglønnere; han havde ogsaa
Frøhandel«. I Begyndelsen af forrige Aarhundrede
vides den botaniske Have, formodentlig af Mangel
paa Handelsgartneriet at have drevet Handel med
Planter og Blomster. I 1781 nævnes
Handelsgartner Teisner (dansk) i Storgaden ved Siden af
Tugthuset. Noget senere omtales en Handelsgartner
Balle, som ogsaa havde sit Gartneri i Storgaden.
Af andre fremragende Gartnere i Kristiania kan
nævnes Carl Chr. Jenssen (dansk), der kom som
»Svend« til bot. Gartner Siebke i Tøienhaven, og
om hvem det vides, at han blev Kaptajn ved
Borgervæbningen. A. Hansen (dansk), udlært paa
Rosenborg, kom til Norge som Gartner hos
Kammerraad Glückstad, etablerede eget større blandet
Handelsgartneri med Planteskole paa Rosenhof ved
Sinsen. <sp>Joh. Olsen</sp> (norsk) var først Gartner hos
Statssekretær Platou, anlagde i 1833 eget
Grønsaggartneri i Tidemannshaven mellem begge
Torvene, hvor den gamle Hypotekbank ligger, og
begyndte senere Frøhandel. Ffter Joh. Olsens Død i
1856 fortsattes Gartneriet under Firmanavnet <sp>J.
Olsens Enke</sp> og med P. C. Christensen som
Leder indtil 1867, da Ledelsen overtoges af dets
nuværende Ejer, Chr. Olsen. I Midten af 50-Aarene
købte J. Olsens Enke det af Teisner anlagte
Gartneri (Teisnerhaven) i Storgaden, hvor der foruden
Frøhandel blev drevet Bænk- og
Væksthusgartneri indtil 1896, da disse sidstnævnte Afdelinger
blev flyttet til Abediengen (Bestum), hvor Firmaet
i Begyndelsen af 70-Aarene havde anlagt
Planteskole; Frøhandelen drives fremdeles i Storgaden.
<sp>N. Dyrgren</sp> (svensk) drev Gartneri i Grønnings
Have ved det nuværende Tivoli. Som professionelle
Anlægsgartnere nævnes <sp>Jørgensen</sp> (dansk) og
<sp>Neddogedell</sp> (formentlig fra Mähren). I
50-Aarene nævnes <sp>Julius Siebke</sp>, som havde
Frøhandel, byggede et større Drivhus, og var anset
som en »lærd« Gartner; endvidere <sp>Johs.
Nielsen</sp> i Homansbyen, som havde flere Drivhuse og
senere aabnede Blomsterhandel i Karl Johansgade;
Gartneriet købtes i 1866 af <sp>P. Lorange</sp>, som
senere solgte det til <sp>P. Kleinsorg</sp>. Nedlagt i
1918. I 1863 etablerede <sp>Fritz S. Frølich</sp> et
større blandet Gartneri i Møllergaden med Frø- og
Blomsterhandel i Kirkegaden (den første
Blomsterhandel fra Butik); som Overgartnere hos F.
fungerede først P. Lorange og senere <sp>N. Rohde</sp>, som
i 1871 købte Gartneriet; dette flyttedes i 1897 til
Fredensborg i Ø. Aker, hvor <sp>J. Jensen</sp> (dansk)
havde drevet Grønsagsgartneri, efter at han
flyttede fra Grænsen. Rohde solgte i 1912 Gartneriet
til Oscar Anderson. <sp>P. C. Christensen</sp> anlagde
i 1867 blandet Gartneri og Frøhandel paa
Grünerløkken, flyttede senere til Høvik; han nød stor
Anseelse som en kundskabsrig Gartner. Frøhandelen
drives siden 1908 af W. Olsen Elmholt, Kristiania.
Fra Begyndelsen af 60-Aarene begyndte baade
Blomster- og Grønsagsgartneriet at udvikle sig
meget stærkt i Kristiania. Ved Dyrkning af Grønsager
gik man efterhaanden over fra Spaden til Ploven.
Af Foregangsmænd paa Grønsagsdyrkningen i det
store kan nævnes: <sp>O. Eskildsen</sp> og <sp>F.
Lindbäck</sp> i Oslo; de begyndte i 1854 fælles Gartneri,
men skiltes senere; <sp>Jan Nielsen</sp> (svensk)
begyndte i 1864 med Grønsager og Blomster paa
Friland, byggede senere flere Væksthuse. Gartneriet
overtoges i 1902 af hans Søn Joh. N. Endvidere
kan af fremragende »blandede« Gartnerier nævnes:
<sp>A. Mordt</sp>, <sp>Fr. Andresen</sp> og <sp>P. Lorange</sp>
paa Drammensvejen, senere fortsat af
<sp>Anderson</sp> og til sidst af <sp>Brandt</sp>; men nu nedlagt.
Af fremragende Gartnerier, grundlagt i den senere
Tid, maa nævnes: <sp>C. A. Nielsen</sp> (ældste Søn af
Jan N.), Hasle, anlagt 1891. Drivhus-, Bænke-
og Grønsaggartneri. Erik Larsen (svensk) arbejdet
først hos Jan N., begyndte 1880 eget
Grønsaggartneri paa Marienfryd i Ø. Aker; i 1894 overtog hans
Søn Karl L. Gartneriet og byggede Væksthuse,
og udvidede det til vel Landets største
Drivhusgartneri for Pottekulturer. Det blev efter hans
Død solgt i 1915 til <sp>Harald Lindbäck</sp>, som
i 1917 installerede elektrisk Opvarmning. Husene
dækker c. 0,4 ha Land. <sp>Otto Rosengreen</sp>
(svensk) kom først til Ulefos, var derpaa 5 Aar
i Udlandet, kom saa til Jan N., begyndte 1886 eget
Gartneri ved Trondhjemsvejen, hvor nu Cloettas
Fabrikker ligger, flyttede 1890 til Sorgenfri, Ø.
Aker. Drives nu af hans Søn. Væksthus- og
Drivbænkkulturer. <sp>F. O. Andersen</sp> (uddannet i
Bergen og Amerika) grundlagde 1904 Majorstuens
Gartneri med Væksthus- og Drivbænkkulturer.
<sp>Iver Bredo Olsen</sp> anlagde 1910 Grefsen
Gartneri; udelukkende Væksthuse og Bænke. <sp>La
Roche</sp> (tysk) etablerede 1901 paa Nordberg,
V. Aker, Væksthusgartneri, som <sp>Gunnar Kjos</sp>
købte i 1910. Væksthuse og Blomster paa Friland.
<sp>P. Foss</sp> begyndte i 1910 paa Marienlyst med
Grønsager og Blomster paa Friland, har senere
bygget Væksthuse for Tomater og Chrysanthemum.
<sp>O. Eskilsen</sp> anlagde 1895 et
Filial-Grønsaggartneri paa Haslelund; det overtoges senere af hans
Søn C. F. E., som byggede Drivhuse og 1912 solgte
det til <sp>Carl Andersen</sp>. Af Planteskoler i og
ved Kristiania var der faa; nævnes kan <sp>Eivind
Hansen</sp>, <sp>J. Olsens Enke</sp> og <sp>Statens
Planteskole</sp> ved Den højere Landbrugsskole,
nu <sp>Norges Landbrugsskole i Aas</sp>,
anlagt 1860.

I <sp>Bergen</sp> nævnes som Handelsgartnere i 1766
og følgende Aar <sp>H. Bloch</sp>, <sp>Jan Skoft</sp>, <sp>Hans
M. Tilgner</sp> og <sp>Kabus</sp>, der alle vistnok var
indflyttede. Paa denne Tid averteres Havefrø og
Laurbærtræer. Men trods de mange Gartnere kan
Handelsgartneriet ikke have staaet højt, idet
Kaalplanter blev indført. Baade i 1789 og 1792
averteres Kaalplanter til Salg fra indklarerede Skibe.
Frugttræer averteres til Salg for første Gang i Maj
1771. Fra første Fjerdedel af forrige Aarhundrede
nævnes <sp>Niels Jørgensen Mohr</sp>, eksamineret
Gartner fra København, født paa Fyn, var 1824-26
Undergartner i Tøiens botaniske Have, købte 1828
et Handelsgartner!, beliggende i Bergen mellem
Vesterelven og Ole Bulls Plads, grundlagt af A. Teken
og senere drevet af en Kristensen. M. købte nogle
Aar senere Kalmarhaven, hvor Gartneriet
fremdeles drives, men maa snart vige for ny Regulering.
M. dyrkede væsentlig Grønsager, men forhandlede
ogsaa Frø, Frugttræer o. l., som han indførte fra
Lübeck; han havde Elever fra Landdistrikterne.
<sp>Dokkens Gartneri</sp> blev købt i 1844 paa
Auktion efter Konsul Grieg af <sp>C. F. Erwolder</sp>,
født i Bergen, uddannet i København; han byggede
3 Drivhuse og var en fremragende Specialist i
Drivning af Agurker og Meloner. <sp>A. Drazdak</sp>
(Østerriger) lejede Gartneriet fra 1868-1890. Han
var en dygtig Gartner, men importerede meget.
Fra 1890 har det været forpagtet af flere, siden
Vaaren 1918 af Johs. Strømme, men ejes
fremdeles af Enkefru Erwolder Elholm. <sp>P. H.
Schrøder</sp> (dansk) etablerede i 1842 et
Handelsgartneri med 3 Væksthuse og mange Bænke, som i
1865 solgtes til <sp>Schadenberg</sp>, født i Bergen,
uddannet i Hamborg, der dog væsentlig
beskæftigede sig med Frø- og Blomsterhandel. <sp>C.
Amland</sp> begyndte 1872, som Handelsgartner ved
Sandvigsvejen, nu Ladegaardsgaden, flyttede 1880
til Solheim, og var en Foregangsmand paa
Handelsgartneriets Omraade; han aabnede den første
Blomsterhandel i Bergen. <sp>A. Buch</sp> forpagtede
1883 det af Amland drevne Gartneri ved
Sandvigsvejen, flyttede i 1886 til Solheimsvigen og
1889 til Minde. Væksthus- og Bænkgartneri. B.
anses at være blandt dem, som har sat tydelige
Mærker i Udviklingen. <sp>Sigv. Chr. Berle</sp>
startede 1894 Kirkegaardsgartneri paa
Tonningsnæsset og købte i 1896 Emil Jensens (tidl. Buch
& Jensens) Gartneri i Solheimsvigen, som omlagdes
til Blomstergartneri. B. havde Butik i Byen og
drev stort Dekorationsgartneri. Gartneriet er
delvis nedlagt og Forretningen er for øvrigt gaaet
over til Aktieselskab. B. har været mange Aar
Formand i Bergens Gartnerforening og Norsk
Gartnerforening. <sp>Ingolf Eide</sp> startede 1894
sit Anlægsgartneri, anlagde 1913 Bergens
Planteskole ved Nestun og optog samtidig J. Falch
Johanssen som Kompagnon.

Af ældre Planteskoler paa Vestlandet skal nævnes
<sp>Stedje</sp> i Sogn, anlagt 1842 af <sp>Formann</sp>;
af nyere i Landdistriktet <sp>Balvoll
Planteskole</sp>, Vik i Sogn, grundlagt i 1890-Aarene af
Gaardbr. Balvoll. I <sp>Stavanger</sp> blev det
første Handelsgartner! etableret 1864 af <sp>P. H.
Poulsson</sp>, der har større Handel med Frø og
Planteskoleartikler og for øvrigt har indlagt sig
store Fortjenester paa Havedyrkningens og
Skovkulturens Omraade. <sp>Holmeegenæs
Gartneri</sp> blev grundlagt 1891 af Peder Sandved, som
lod det forfalde. I 1897 købte Bagermester Bernt
Pedersen Ejendommen og ansatte sin Søn <sp>Birger
P.</sp> som Disponent. Han ryddede op og udvidede
hurtig Gartneriet til Byens største. I 1908 gik
det over til Familieaktieselskab, og i 1914 købte
B. P. samtlige Aktier. Gartneriet har to
Forretninger i Byen. <sp>Brynes Rosen</sp>- og
<sp>Planteskole</sp> blev startet af Grosserer Thorstein Bryne
i 1889 paa hans Ejendom »Paradis«, men
flyttedes senere til en i 1894 indkøbt stor Parcel af
Holmeegenæs. Planteskolen blev i 1913
overdraget til Thoralf Bryne. Br. var den første, som i
Norge begyndte med Forædling af Roser paa
Friland i stor Maalestok. <sp>Sandveds
Planteskole</sp>, Sandries, blev grundlagt 1879 af
Skibskaptajn S. J. Sandved, som oparbejdede den til en af
Landets største; den blev i 1912 overtaget af hans
Søn J. Sch. S., som har indskrænket Planteskolen
noget, og i Stedet udvidet Væksthusgartneriet.
Betydelige Grønsagfelter. I <sp>Trondhjem</sp> er
Havedyrkningen af gammel Dato, men det første
Handelsgartneri skal dog ikke være ældre end fra
1777. I et Dokument fra 1803 om »Kalvskindet«
skrives nemlig i Anledning af, at Handelsgartner
Tornqvist ønskede at forny sin Forpagtning af
denne Løkke: »Han var den første, som gjorde
Havedyrkning til Næringsvej her i Byen«. Han
efterfulgtes snart af andre. Af ældre Firmaer fra
forrige Aarhundrede kan nævnes: <sp>J. P. Lund</sp>,
<sp>E. Asklund</sp> og <sp>E. Hermansen</sp>, grundlagt
1827 (fortsat af Hermansens Enke) og <sp>I. N.
Leüthen</sp>, anlagt 1851, Frilandsgartneri,
Drivbænke og Frøhandel, som nu indehaves af Andr.
Udbye, samt <sp>Chr. Hansen</sp>, etableret 1875,
fortsat af <sp>Cederpalm</sp> og siden 1905 af C.s
Efterfølgere, nuværende Indehaver J. J. Moum. <sp>O.
Ørdal</sp>, Valsletten, anlagt 1910, blandet Gartneri
med Butik i Byen. <sp>Waldéns</sp> Gartneri,
Ranheim, grundlagt i 1909 af G. W., Blomster og
Grønsager (f. T. 15 Væksthuse). <sp>Hylla
Planteskole</sp> paa Inderøen blev grundlagt i
1870-Aarene af N. Trondhjems Amts
Landhusholdningsselskab for at forsyne Distrikterne med
Frugttræer og Bærbuske. Den flyttedes i 1919 til Støp
ved Levanger. I <sp>Hamar</sp> stod Havedyrkningen
højt omkring 1550, men det første større
Handelsgartneri blev først grundlagt i 1868 af <sp>A.
Nordström</sp> (svensk) og det næste i 1873 af
<sp>O. Fuglset</sp>, som efter dennes Død drives af
Enken. Begge Gartnerier omfattede fra først af kun
Køkkenurter og Planteskole, men udvidedes med
Aarene til ogsaa at omfatte Væksthuskulturer.
Nordströms Gartneri blev nedlagt i 1918. Af nyere
maa nævnes <sp>Engebretsens Gartneri</sp>,
etableret omkring 1905 af Ejeren P. E. Paa
Herregaardene omkring Hamar har i den senere Tid
udviklet sig betydelige Kulturer af Køkkenurter
for Salg, især til Østerdalen og Trondhjem.

I og ved de øvrige Byer er større
Handelsgartnerier af forholdsvis ny Dato. Følgende bør
nævnes: I <sp>Drammen</sp> har der fra 1860-Aarene
været blandede Handelsgartnerier som Østmanns og
Sandbergs nu nedlagte og de noget seriere
etablerede Ungers og Jansons, som drives fremdeles.
<sp>Victor Lagerqvist</sp> grundlagde i 1907 nu
Byens største Væksthus-Gartneri med Butik og
Afdeling for Grønsager i Lier. I <sp>Gjøvik</sp> blev det
første Handelsgartneri grundlagt i 1897 af J.
Löfgren (svensk), som 1879 kom til Børstad og fra
1887—1897 drev kun Gaardbrug paa Ringsaker.
Blandet Gartneri. I <sp>Moss</sp>: C. Lagerqvist (svensk)
kom til Norge i 1881 som Herskabsgartner,
begyndte 1892 eget blandet Gartneri, men er senere
gaaet over kun til Væksthus- og
Drivbænkkulturer med Butik og Binderi. I <sp>Frederikstad</sp>
etablerede Chr. Hannestad blandet Gartneri i 1892,
som siden 1905 dog kun omfatter Potteplanter og
Blomster med Butik og Binderi.

I <sp>Tønsberg</sp> blev <sp>Heimdals Gartneri</sp>
grundlagt først i 1880-erne af en Gartner
Holmgren; det blev i 1887 overtaget af Th. Thøgersen,
i 1905 af Oscar Paulsen og ledes nu af dennes Søn
Oddmun P. Hovedsagelig Væksthus- og
Bænkkulturer med Binderi. <sp>J. Mandel</sp> (tysk)
grundlagde i 1880 et Grønsag- og Blomstergartneri, som
i 1899 overtoges af hans to Sønner, men Aaret
efter gik det over til den ene af dem og er senere
drevet under Navnet <sp>J. Mandel jr.
Eksportgartneri</sp>. Det omfatter især Tomater i Hus
(Landets største), Chrysanthemum, Nelliker,
Drivning af Blomsterløg m. m. Ved <sp>Larvik</sp> blev
<sp>Den norske Planteskole</sp> grundlagt 1899
paa Store Jordet som Aktiselskab og gik i 1909
over til Godsejer F. M. Treschow, og drives siden
som <sp>Fritzøe Planteskole</sp> med H. O.
Skurdal som Disponent. <sp>M. Aamots Planteskole</sp>,
Eidanger, blev grundlagt i 1898 paa Breidablik
ved Porsgrund, hvorfra Flytningen til Valle ved
Eidanger blev paabegyndt i 1908. Til den var
knyttet statsunderstøttet Havebrugsskole fra 1902
til 1917. I <sp>Arendal</sp> anlagde Th. Kristensen,
Grimstad, sidst i 1880-Aarene et Frilandsgartneri,
som i 1894 blev solgt til Kr. <sp>Funderud</sp>. Denne
har senere bygget Drivhuse, holder Butik med
Binderi i Byens Centrum. <sp>Grimstad
Gartneri</sp>, Grimstad, blev startet i 1885 af Gartner
Th. Kristensen fra Randers, som drev det i 10
Aar. I de sidste Aar var Nedenes Amts
Havebrugsskole knyttet til Gartneriet. Dette blev købt i
1895 af nuværende Ejer <sp>M. Fuhr</sp>, som omlagde
Forretningen til væsentlig at omfatte Frøavl og
Frøhandel med senere store Udvidelser og
Frørenseri. Til Forretningen hører Kornmølle,
Savbrug og en landskendt Forretning af
Rabarbervin. F. var den første som indlagde Apparater for
elektrisk Opvarmning af Væksthuse og Drivbænke.

Efterhaanden som Byerne vokser og Grunden
stiger i Pris, maa Handelsgartnerierne forlægges
til de omliggende Landdistrikter, især gælder dette
for Grønsagkulturerne; de største af disse findes nu
i Bærum og Ø. Aker, mens de tidligere laa i
Kristiania. Men ogsaa andre Steder, specielt ved Moss,
har Dyrkningen af Grønsager tiltaget meget i de
senere Aar. For en Snes Aar siden indførtes
Grønsager Aaret rundt, nu derimod indføres de alm.
Grønsager væsentlig kun om Eftervinteren og
Foraaret. Paa Blomstergartneriets Omraade er der
store Fremskridt baade i Kristiania og andre Byer.
Der drives nu Millioner af Blomsterløg,
Liljekonval og andre Vækster for at dække Behovet af
Blomster om Vinteren. Medens det for ikke ret
mange Aar siden var en Sjældenhed at se et
»Bregnehus« eller Specialkulturer af Roser,
Chrysanthemum, Tomater m. m., dyrkes disse Vækster
nu i Mængde i Gartnerier ved de større Byer. De
største Gartneriers Produktion stiger til flere
Hundrede Tusind Kroners Værdi. For en Del Aar
tilbage kendte man ikke Torvehandel med
Gartnerisager, undtagen i Kristiania, og her
indskrænkede den sig til »Torvekonerne«, som væsentlig
var Udsælgersker for Handelsgartnerne, derimod
drives der i vore Dage i de større Byer en
betydelig Torvehandel. De lange Rækker af
Gartnervogne, især paa Stor- og Nytorvet i Kristiania,
byder nu en fuldstændig Udstilling af
Gartneriprodukter, og Omsætningen er til enkelte Aarstider
meget stor. Tidligere spillede Mellemhandlerne en
ubetydelig Rolle. Grønsager, Potteplanter og
afskaarne Blomster hentede Køberne i Gartnerierne,
eller de blev sendte direkte til Forbrugeren; men
efterhaanden er der opstaaet Frugt-, Grønsag- og
Blomsterforretninger, fra først af ofte drevne af
Gartnerne selv, senere, og især i de større Byer,
af Personer, som kun befatter sig med Omsætning
og Blomsterbinderi.
H. M.

<sp>Handelsgartneriets Historie i
Sverrig</sp>. Torvehandel med Havesager har
antagelig fundet Sted i Sverrig fra de allerældste
Tider, endskønt der ikke foreligger nærmere
Oplysninger herom, derimod ved man med
Sikkerhed, at en saadan Handel fandt Sted omkring Aar
1500. I Begyndelsen af Aar 1700 fandtes der flere
Steder Handelsgartnerier, hvorfra der forhandledes
Frugttræer, Bærbuske, Park- og Prydvækster i
forskellige Sorter samt Frø. En
»Trädgårdsmästareålderman« i Stockholm, <sp>Peter Lundberg</sp>,
ejede allerede i Begyndelsen af nævnte
Aarhundrede et ret betydeligt Handelsgartneri, og det
fremgaar af Beretningerne herom, at denne
Forretningsvirksomhed gjorde ham til en rig Mand.
I Begyndelsen af forrige Aarhundrede fandtes
allerede »Bergianske trädgården«, ligesom
»Landtbruksakademiens Experimentalfält«, »Svenska
Trädgårdsföreningen« m. fl. anlagdes. Handel med
Havefrø havde længe fundet Sted, men kun i
mindre Udstrækning. Nu for Tiden findes der talrige
Handelsgartnerier overalt i Landet.
E. L.

<sp>Handelsgartneriets Historie i
Finland</sp>. Ligesom Havedyrkningen først fik
Fodfæste i Landets sydvestlige Del og Egnen omkring
det gamle Åbo (se Finlands Havebrug), saaledes
er ogsaa Handelen med Haveprodukter, Frø,
Planter og Træer først begyndt i disse Dele af Landet.
Naar og hvor den oprindelige og første Handel
med Haveprodukter er gaaet for sig hos os, er
uvist, men allerede i Landets første Aviser, »Åbo
Tidningar«, som begyndte at udkomme 1798, findes
følgende Aar Annoncer baade om Havefrø, som
sælges »hos Academie-Trädgårdsmästaren
Blombergs Enke vid Biskopsgatan« i Åbo m. fl., samt
Bekendtgørelse om, at i den og den Gaard i Åbo
findes Kaal, Kaalrabi, Løg, Peberrod o. s. v. til
Salg. Senere, omkring 1820, ses ofte deslige
Annoncer om Grønsager og Kartofler i samme
Tidende; en og anden Professor ved Akademiet
averterer der »franske« Jordbærplanter, og fra Egnens
Herregaarde bekendtgøres, at Haveprodukter paa
visse angivne Dage indføres til Staden. Egentlige
Handelsgartnerier findes endnu ikke i Landet.
Apoteker John Julins Enke havde paa denne Tid,
paa sin Gaard i Åbo, en lille Planteskole, hvorfra
solgtes Æbletræer, Sirtræer og Buske. Ogsaa paa
nogle af Herregaardene i det sydvestlige Finland,
hvor der fandtes større Haveanlæg, og hvor
kyndige Gartnere var ansatte, saasom paa Friskala,
Svartå, Fiskars og Fagervik, turde man allerede
paa denne Tid have drevet Handel med
Planteskoleartikler. Det meste af saadanne
Frembringelser indførtes dog fra Reval, Stockholm og
Nordtyskland, hvor Booths Planteskole i Lübeck særlig
benyttedes. Køkkenurte- og Blomsterfrø solgtes nu
(1820) foruden i Åbo lidt overalt i Landets større
Byer, hovedsagelig paa Apotekerne.

Først omkring 1840-1850 begyndte der at
opstaa smaa Handelsgartnerier med Væksthuse og
Blomsterdyrkning ved de større Byer, som Åbo
og Helsingfors samtidig med at en og anden
interesseret Haveven i Provinsen indforskrev Gartnere
fra Sverrig, byggede Væksthus og i bedste Fald
en Vinkasse og begyndte at drive Handel.
Blomsterne i alle disse Handelsgartnerier var paa den
Tid af de almindeligste Slags og fandtes kun i
yderst ringe Mængde, om Vinteren næppe nogen,
og ved Lejligheder som Bryllupper og
Magisterpromotionerne i Helsingfors faldt det altid
besværligt at faa samlet Blomster til de obligatoriske
Buketter. Det mest fremragende Blomstergartneri
i Helsingfors ejedes i alt Fald allerede omkr. 1840
af Kommerceraad <sp>Nikolai Sinebrychoff</sp>
ved Sandviken og forestodes fra 1845 til 1859 af
Tyskeren <sp>Chr. Bonhoff</sp>. Omtrent samtidigt
anlagde Svenskeren <sp>Mauritz Westerberg</sp>
et lille Handelsgartneri ved »Bangatan« i
Helsingfors, l Midten af 1850erne grundlagde Gartner
<sp>F. Rotkirch</sp> et Handelsgartneri paa Taligaard
ved Helsingfors, hvilket siden bestod indtil 1871,
da R. flyttede sin Gartnerforretning til Villaen
Toivola paa Mejlans. Nu begyndte de først
drevne Blomsterløg, som Hyacinther, Crocus og
Liljekonvaller, at vise sig i Handelen i Hovedstaden.
Nogen Blomsterbutik fandtes alligevel ikke endnu
i Helsingfors, og endnu mindre i nogen anden af
Landets Byer. Kunderne indfandt sig i
Væksthusene og valgte der, hvad de mulig kunde faa. I
Vinteren 1870 begyndte man først i Helsingfors
at sælge Blomster fra Butik, og endda kun som
en Biartikel i Luther & Rudolf s Kolonialhandel,
hvor der blev givet Plads til et »Blomstervindu«.
Omkring 1859 anlagde <sp>Chr. Bonhoff</sp> eget
Handelsgartneri paa »Villan Arkadia« i Nærheden af
det nuværende Nationalmuseum ved Vestre Chaussé
i Helsingfors; han byggede her talrige Væksthuse,
samt grundlagde en stor Frøhandel, som aarligt
udsendte Priskurant og snart vandt stor
Kundekreds. Handelsgartneriet i Finland kom dog snart
i en anden Gænge, da <sp>Mårten Gabriel
Stenius</sp>, efter at have drevet omfattende Fagstudier
i Udlandet, og Foraaret 1871 taget
Havebrugseksamen paa Landbohøjskolen i København, vendte
tilbage til Hjemlandet. Sammen med sin
Studiekammerat, senere Slotsgartner paa Rosenborg og
Bernstorff, Fr. Paludan, grundlagde han 1873,
under Firmanavnet <sp>Paludan & Stenius</sp>, det
første virkelig ordnede, større Handelsgartneri i
Finland og Helsingfors paa »Villan Alkärr«.
Allerede i 1875 udtraadte Paludan af Firmaet, og
Stenius fortsatte siden alene Forretningen under
Navn <sp>M. G. Stenius</sp>. 1879 aabnede Stenius i
det store Grønqvistske Hus ved Glogatan den
første selvstændige Blomsterbutik i Helsingfors, og
den første i sit Slags i Finland. Noget senere
aabnede den tyske Gartner <sp>K. Bannert</sp> en
Blomsterhandel i det Göhleske Hus ved Norra
Esplanadgatan. De første Blomsterbutikker i
Provinserne indrettedes i Wasa 1893 (Ossian Lundén) og
i Åbo 1894 (C. M. Rajalin). Stenius udvidede Aar
efter Aar sin Forretning paa alle
Handelsgartneriets Omraader, saa at Forretningen ikke alene
omfattede Frøhandel og Potteplantekultur, men
Landets mest fremragende Rosendriverier og
Blomsterbinderi. Desuden dreves stor Handel med
Planteskoleartikler, Planter af alle Slags, Køkkenurter
o. s. v., jævnsides med at M. G. Stenius selv
udførte en Mængde Anlægsarbejder som
Havearkitekt. 1895 omdannedes Forretningen, som visselig
endnu var den største i sin Slags i Landet, til
Aktieselskab, og 1903 trak Stenius sig tilbage fra
Forretningen samt bosatte sig paa sin Villa i
Hoplaks ved Helsingfors, hvor han grundlagde den
første Villaby ved Helsingfors: <sp>Haga
villastad</sp>. Her døde M. G. Stenius d. 22. April 1906,
62 Aar gl., Grundlæggeren af Finlands moderne
Handelsgartneri.

Allerede 1874 aabnede Stationsinspektøren i
Wiborg, senere Trafikdirektør ved de finske
Statsjærnbaner, <sp>J. G. Niklander</sp>, under Navn af
»I. Molanders fröhandel«, en efter den Tid stor
og omfattende Frøhandel og Handelsgartneri i
Wiborg. Forretningen omdannedes i 1897, da
Niklander flyttede bort fra Wiborg, og fortsættes nu
under Navn af A.-B. <sp>Wiborgs
Trädgårdsförening</sp>. Omkring 1880 aabnedes <sp>K. H.
Bockströms fröhandel</sp> i Helsingfors, og
seks Aar senere (1886) <sp>Åbo fröhandel</sp> i Åbo.
Fra M. G. Stenius' Forretning udgik efterhaanden
unge Mænd, som, idet de drog Nytte af den
Uddannelse, de der havde faaet, grundlagde enten
egne Handelsgartnerier eller Blomsterforretninger.
Saaledes grundlagde <sp>V. F. Sagulin</sp> 1888 i
Helsingfors sit, et af de største i Landet, tilligemed
Frø- og Blomsterhandel, <sp>Ossian Lundén</sp> 1893
Handelsgartneri, Frø- og Blomsterhandel i Wasa,
1904 overtaget af <sp>Hugo Nyholm</sp> og nu i K.
<sp>H. Käcks</sp> Eje. <sp>Edward Stenius</sp> 1901
Handelsgartneri i Hoplaks ved Helsingfors. <sp>Herm.
Hiltunen</sp>, Blomsterhandler i Helsingfors 1902;
<sp>Karl Hiltunen</sp>, Handelsgartner i Hoplaks,
hvor han siden 1909 er Indehaver af Fr.
Grümmers tidligere velkendte Gartneri, o. s. v. 1881
stiftedes <sp>Finska Trädgårdsföreningen</sp>
i Helsingfors, hvis Hovedopgave var at uddanne
Havemænd, anstille Forsøgsdyrkning og virke for
Havedyrkningens Højnelse i Finland, men Skolen
blev tillige et stort Handelsgartneri, hvis
Planteskoleartikler, især under Direktør <sp>John
Wallmarks</sp> Ledelse, havde godt Ry paa sig i Landet.
»Trädgårdsföreningen« havde store Anlæg og
talrige Væksthuse i »Djurgården«, bl. a. et stort
Palmehus og Vinterhave, skænket af General J. af
<sp>Lindfors</sp>. Foreningen opløstes imidlertid 1907.
Planteskolerne overgik ved Salg til Direktør <sp>C. T.
Ward</sp> og Væksthusene til Helsingfors Stad, som
ombyggede det store Væksthuskompleks til
Vinterhave og Overvintringshus til sin kostbare
Kaktussamling og talrige Dekorationsplanter. 1893
etablerede <sp>Harald Wasastjerna</sp> et
Handelsgartneri paa det gamle Standertskjöldska Gods
Gumtäckt ved Helsingfors. Wasastjerna turde være den
første, som i Finland indførte Dyrkningen af
storblomstrede Chrysanthemum i Sortiment samt
Orchideer som Handelsvare. Tillige indførte han
rationel Dyrkning af fleraarige Blomstervækster
(Stauder), samt Jordbær af nyere, værdifulde
Sorter. 1908 ophørte W. med sit Handelsgartneri.
Havedriften paa Gumtäckt indehaves nu af <sp>A.
Holmqvist</sp>, som der driver Dyrkning af
Køkkenurter.

<sp>Planteskolebedriften</sp> i Landet havde
længe fuldstændig ligget Brak. Handelsgartnerne
i Finland har indtil de senere Aar ikke været
Specialister, men enhver har dyrket og handlet med
alle Slags Haveprodukter. Derfor kunde ingen helt
ofre sig for Tiltrækning af Frugttræer, Bærbuske,
Sirbuske o. d. Alt saadant indførtes hovedsagelig
fra Nordtyskland, men ogsaa fra Sverrig, Danmark
og Rusland. Da disse indførte Planteskoleartikler,
især Frugttræerne, saavel med Hensyn til Sorter
som Tiltrækningsmaaden ikke passede for Finlands
strenge Klima, afstedkom herigennem store Tab,
og Landets Havedyrkning, særlig
Frugttrædyrkningen, paadroges stor Skade, ja mange Steder gik
Interessen for Frugttrædyrkningen helt til Grunde.
1891 grundlagde Gartner og Pomolog <sp>Björn
Lindberg</sp> paa <sp>Solhem</sp> i Lojo Sogn en stor
og tidssvarende Planteskole, hovedsagelig bestemt
til Tiltrækning af Frugttræer og Frugtbuske, men
ogsaa de almindeligste Sirtræer og Buske,
fleraarige Blomsterplanter samt Potte- og
Frilandsroser. Forretningen ejes nu af Aktiebolaget <sp>Lojo
Trädskolor</sp>. Siden den Tid findes i eget Land
tiltrukne, gode og haardføre Frugttræer i Sorter
passende for Forholdene, tilgængelige i Handelen.
1894 grundlagde <sp>Brødrene Sagulin</sp> paa
Långsjö i Somero Planteskoler hovedsagelig til
Tiltrækning af Frugttræer og Frugtbuske. Disse
sløjfedes dog i Efteraaret 1918. <sp>C. T. Ward</sp> anlagde
1909 Planteskoler i Forbindelse med sit
Havebrug Carlsro i Hoplaks. Anlæget, som især
producerede Frugttræer, Bærbuske, Parktræer og
Prydbuske, omfattede c. 20 ha Land, men Driften
inddroges 1917 og 1918 under
Arbejderurolighederne. Alene den store Afdeling Stauder er
bevaret. Planteskoler findes endvidere paa
<sp>Myllysaari</sp> i Wiborg (A. B. Wiborgs
Trädgårdsförening), <sp>Villa Billnäs</sp>, Billnäs, <sp>C. M.
Rajalin</sp>, Åbo. Aktiebolaget <sp>Harviala</sp>,
Harviala, <sp>Hj. Långstedt</sp>, Wirkby,
<sp>Stjernsund trädgårdsinstitut</sp>, Tavastehus,
<sp>Mustiala</sp> og <sp>Varsinais-Suomen
puutaimisto</sp>, Kyrö. Krigsaarene 1914—1919 har
indvirket meget skadelig paa Landets hele
Planteskoledrift, som nu befinder sig i Tilbagegang.
Dertil har ogsaa bidraget de særlig ugunstige Vintre
i alle disse Aar.

Handelsgartneriet staar nu i Finland i mange
Henseender, især siden Handelsgartnerne mere og
mere er begyndt at specialisere sig, paa lige Højde
med de skandinaviske Nabolande, t. Eks. i
Spørgsmaal om Drivning af Potteroser og Snitblomster af
alle i Handelen brugelige Slags samt i Kultur af
almindelige Handelsvarer: Begonia, Bregner,
Chrysanthemum, Cyclamen, Gloxinia, Hortensia,
Nelliker m. m. Kunsten, i et Land, der ligger
mellem 60-70 ° n. Br., at drive Blomster til Jul
med samme gode Resultat som i Mellemeuropa er
ingenlunde ringe, og det værdsætter bedst den
finske Handelsgartners Kyndighed i sit Fag, naar man
ser Blomsterbutikkerne i Finlands større Byer ved
Midvintertid. Til Julemarkedet 1914 fandtes i
Helsingfors fem største Blomster gartnerier
følgende Mængde Blomster fremdrevne i den smukkeste
Flor: 300,000 Liljekonvaller, 200,000 Tulipaner,
20,000 storblomstrede Hyacinther, 2500 Syrener,
1000 Camellier og 6 à 700 Juleroser. Desuden
Azalea, Begonia, Chrysanthemum, Cyclamen,
Epiphyllum, Liljer, Poinsettia, Primula m. fl. samt
amerikanske Nelliker i smukke Farver og bedste
Handelsvare. Blomsterudsalg findes nu i
Helsingfors i et Antal af 18, i Åbo 6, Tammerfors 3,
Wiborg 5, Wasa 3, samt for øvrigt i de fleste af
Landets Byer.

Handelsgartnerier findes i alle Finlands Byer og
Flækker samt mange Steder paa Landet.
Selvstændige Frøhandlere driver Forretning i alle større
Byer, som Helsingfors, Åbo, Tammerfors, Wiborg,
Wasa, Uleåborg, Björneborg, og udsender aarlig
Prisfortegnelser samt har Filialer i de mindre
Byer. De største og mest betydelige
Handelsgartnerier i Finland er: <sp>A.-B. M. G. Stenius</sp> (Indeh.
Sødskendene E. & H. Andelin), Helsingfors, Frø- og
Blomsterforretning, grundlagt 1873; <sp>V. F.
Sagulin</sp>, Helsingfors, grundlagt 1888, stor
Frøhandel og Blomsterforretning; Gartneri Haga i
Hoplaks (1908); <sp>Karl Hiltunen</sp> (f. d. Fr.
Grümmer), grdl. 1890, Helsingfors-Hoplaks,
Blomsterdriveri (Roser) til Videreforhandling;
<sp>Edward S. Stenius</sp>, Helsingfors-Hoplaks, grdl.
1901, Blomsterdriverier (Roser, Nelliker,
Cyclamen) ; <sp>C. T. Ward</sp>, Helsingfors-Hoplaks, grdl.
1906, Blomsterdriverier (Roser, Chrysanthemum,
Cyclamen, Begonia, Bregner, Calla, Kakteer,
Drivbuske og Løg af alle Slags, perennerende Vækster,
Køkkenurtedyrkning), Landets største
Handelsgartneri; <sp>Aggelby Handelsgartneri</sp>
(Torsten Barck), Aggelby (Chrysanthemum, Engelske
Pelargonier, Violer etc.); <sp>John Mengel</sp>,
Grankulla (Roser, Amaryllis, Orchidéer m. m.);
<sp>Brødrene Sundelin</sp>, Grankulla (Roser, Cyclamen,
Snitblomster); <sp>Oscar Rosenberg</sp>, Floradal
(Snitblomster), <sp>Fr. Grümmer</sp>, Jorfvas,
(Snitblomster, Roser, Nelliker, Lathyrus m. m.),
Eksport til Rusland, grundlagt 1909. <sp>Kuppis
Handelsgartneri</sp> i Åbo (Indeh. Brødrene
Rajalin), Blomsterdriverier, Planteskoler;
<sp>Moriaberg Handelsgartneri</sp>, Åbo (Indeh. Fru
M. Rajalin); <sp>Fridhems
Handelsgartneri</sp>, Åbo, grdl. 1897 af <sp>Sigfrid Westerén</sp>;
<sp>Åbo Frøhandel</sp>, A.-B., grdl. 1886, (Direktør
<sp>Ossian Gauffin</sp>); <sp>Herm. Himberg</sp>, Åbo,
Snitblomster, Blomsterdriveri; A.-B. <sp>Wiborgs
trädgårdsförening</sp> (f. d. I. Molanders
fröhandel), grdl. 1897, Wiborg, Blomsterdriveri,
Planteskoler; <sp>E. F. Adrian</sp>, Wiborg, grdl. 1897;
<sp>K. T. Forsten</sp>, Wiborg, grdl. 1906, Frø- og
Blomsterhandel; <sp>Helsingfors Frøhandel</sp>,
Wiborg (Indeh. E. A. Wahlberg), grdl. 1906,
Frøhandel ; <sp>Aksel Enberg</sp>, Tammerfors,
Blomstergartneri, Frøhandel, grdl. 1899; <sp>K. H. Käck</sp>,
(f. d. Ossian Lundén, grdl. 1893), Frø- og
Blomsterforretning, Planteskole og Gartneri i Gustafsro
ved Wasa; <sp>K. A. Palmquist</sp>, Wasa, grdl.
1892, Gartneri Villan Eisnäs; A.-B. <sp>Lojo
Planteskoler</sp> i Lojo (f. d. Solhems Planteskoler,
grdl. 1890), omdannet til Aktieselskab 1910,
Direktør Eric v. Rettig; A. L. Engström, Jakobstad;
<sp>Onni Liipola</sp>, Laktis; <sp>Kattis
Handelsgartneri</sp> ved Tavastehus; Aktiebolaget
<sp>Harviala</sp> i Nærheden af Tavastehus, Blomster-,
Frugt- og Grøntsagsdriverier, Planteskoler, grundl.
1916, Direktør Rudolf Levenius; <sp>A. E.
Thesslund</sp>, Borgå, Blomstergartneri,
Køkkenurtedyrkning; <sp>W. Engström</sp>, Borgå, stort
Køkkenurtegartneri, Tomater, Agurker, Meloner m. m.;
<sp>Säiniön Kasvitarha</sp> A.-B. ved Wiborg, Dir. O.
Laine; <sp>Hangö Handelsgartneri</sp>, A.-B.,
(Indehaver <sp>J. D. Andersson</sp>); <sp>G. A.
Westerlund</sp>, Tammerfors; <sp>Alfred Lindroos</sp>,
<sp>Kuopio</sp>; <sp>D. Naakka</sp>, Wiborg m. fl.
O. L.
</chapter>

<chapter name="Hanekam">
<b>Hanekam</b> se <sp>Celosia</sp>.
</chapter>

<chapter name="Haplocarpha">
<b>Haplocarpha</b> (Compositæ), fleraarige, ikke
haardføre Urter. <sp>H. lyrata</sp> Harw. (H. Leichtlinii
N. E. Brown), Kap. Bladene fjerlappede,
glinsende grønne, hvidfiltede paa Undersiden og
sidder samlede i Roset. Blomstrer hele Sommeren;
Blomsterskaftet c. 40 cm højt med enlige, gule
Kurve, c. 6 cm i Diameter. Randkronerne brune
paa Undersiden. <sp>Kultur:</sp> Formeres ved Frø
og Deling; dyrkes i god, kraftig Jord paa et
solrigt Sted, indplantes i Potte om Efteraaret og
overvintres frostfrit.
G. B.

<img>Haplocarpha lyrata.</img>
</chapter>

<chapter name="Harer">
<b>Harer</b> (Lepus europæus) gør undertiden stor
Skade i Frugthaverne ved at afgnave Barken paa
unge Træer. For at beskytte disse kan man
bestryge Stammerne med ildelugtende Vædsker, f.
Eks. den i Havebruget nu almindelig anvendte
Svovlkalkvædske. Ombinding med Papir og lign.
kan ligeledes anbefales. Guldregn, Nelliker og fl.
Planter angribes ogsaa af Harer.
A. T.
</chapter>

<chapter name="Harkrankar">
<b>Harkrankar</b> (s.) se <sp>Stankelben</sp>.
</chapter>

<chapter name="Harlekin">
<b>Harlekin</b> se <sp>Stikkelsbærmaaleren</sp>.
</chapter>

<chapter name="Harpalium rigidum">
<b>Harpalium rigidum</b> se <sp>Helianthus
rigidus</sp>.
</chapter>

<chapter name="Harper eller Jordharper">
<b>Harper</b> eller <sp>Jordharper</sp> anvendes til
Sortering af Grus, Sand, Kompostjord og andet
Affald, og bestaar af en aflang Ramme med
Tremmer med forskelligt Mellemrum efter Arten af
det Materiale, der skal harpes. Harpen kan være
af Træ eller Metal, men Træharpen er langt den
billigste og vil i Reglen være tilstrækkelig solid
til Anvendelse i Havebruget. Ved Brugen gives
Harpen en større eller mindre Skraastilling,
eftersom det i det givne Tilfælde passer, og Jorden,
der skal harpes, kastes med en vis Kraft mod
Tremmerne, hvorved de finere Jorddele vil gaa
imellem Tremmerne og falde bagved Harpen,
medens Sten, Rødder, Træstykker etc., der ofte
findes i Kompostbunken, vil falde ned foran. Det
kan dog undertiden være nødvendigt at lade disse
grove Bestanddele gaa nogle Gange over Harpen,
inden de skovles til Side, for at faa den
vedhængende Jord skilt fra.
D. T. P.
</chapter>

<chapter name="Harve">
<b>Harve</b> se <sp>Haveredskaber</sp>.
</chapter>

<chapter name="Hassel">
<b>Hassel.</b> Gode, frugtbare Sorter er
<sp>Bollwiller</sp>, meget stor Nød med kort, fliget Hase.
<sp>Cosford</sp>, stor Nød, smuk fliget og takket Hase.
<sp>Halleske Kæmpenød</sp>, meget stor Nød, kort,
fliget og takket Hase. <sp>Lambert Filbert</sp>,
meget stor Nød, Hasen smuk, rørdannet meget
<img>Jord- og Stenharpe.</img>

lang. <sp>Tidlig lang Zellernød</sp>, stor Nød
med en lille Hase, der kun er halv saa lang som
Nødden. For varme Steder i Danmark og det
sydlige Sverrig anbefales: <sp>Hvid Lambert</sp>,
middelstor Nød med en i Spidsen indsnævret Hase, der
er dobbelt saa lang som Nødden. <sp>Hvid</sp> og <sp>rød
Lambert</sp> har begge middelstor Nød med en langt
oven for Nødden indsnævret Hase. Dekorative
Sorter er: <sp>Lambert Filbert</sp>, meget stor Nød
med smuk, lang, rørdannet Hase. <sp>Rund Cob</sp>,
middelstor Nød, aaben Hase, meget fliget og
takket i begge Sider, og <sp>Trapezunter Hassel</sp>,
middelstor Nød med smuk, rørdannet, lysegraa
dunet Hase. <sp>Kultur:</sp> Formeringen se Corylus.
Paa middelgod Jord bør H. plantes med en Afstand
af 3,50-4 m, paa kraftig, mere næringsrig Jord
med en Afstand af 4-5 m. Planterne bør staa i
Forbundt. H. fordrer en solaaben Vokseplads.
Dybgravning af Jorden forinden Plantningen
fremmer naturligvis Væksten og er desuden gavnlig for
den Mellemkultur af Kaal, Rodfrugter eller lign.,
som de første 2-3 Aar efter Plantningen uden
Skade kan foregaa. Gode, kraftige 2aarige, højst
3aarige Buske bør foretrækkes fremfor større og
ældre, da disse senere vanskeligere vokser, og ofte
hænder det, at større eller mindre Grene dør.
Beskæringen af H. bør foretages paa den Maade, at
svage Grene bortskæres, kraftige studses, saaledes
at der opnaas en ligelig Forgrening. Er Busken
1,50-2 m høj, maa der sørges for Udtynding af
Grenene, for at Luft og Lys kan komme ind
imellem disse. Stærkere Skud fra Roden
undertrykkes hos nnge Buske i Tide; hos ældre derimod lader
man saadanne Skud vokse, for at de kan erstatte
ældre, mindre frugtbare Grene. Saadanne
Erstatningsskud bør ved den aarlige Vinterbeskæring
indstudses. Buske, som man Tid efter anden paa
den anførte Maade forynger, bliver dog ikke saa
smukke i Formen, som naar man hvert 10.—15.
Aar helt fornyer Buskene ved at hugge alle Grene
af ved Jorden og af de frembrydende ny Skud at
vælge dem, der er nødvendige ved Tildannelsen
af en ny Busk. En saadan Fornyelse af
Plantningen bør naturligvis ske efterhaanden, f. Eks.
med en Fjerdedel om Aaret. Da Nødderne
fremkommer paa korte Sidegrene, kan det være gavnligt,
hvis man vil anvende en yderligere Beskæring,
at fremkalde disse i et til Ledegrenene passende
Antal. Med tiltagende Alder og aftagende
Frugtbarhed maa man gøde H. om Efteraaret med fast
Gødning, som nedgraves, og om Foraaret, i
Marts-April, med flydende Gødning. Foruden at dyrke H.
i den ellers almindelige Buskform, som
utvivlsomt er den fordelagtigste Dyrkningsmaade, kan
man ogsaa tildanne og dyrke den i Stamme-,
Pyramide- og Espalierform. Disse Former kan under
visse Forhold være berettigede, dels i smaa Haver,
dels paa Steder, hvor man vil give ogsaa denne
Frugtsort en lignende Behandling som vore andre
Frugtsorter. H. blomstrer meget tidlig,
sædvanlig i Marts-April, ofte i Febr. Han- og
Hunkønsblomster findes ganske vist paa samme Busk, men
ikke samlede i én Blomst. Naar Hanraklerne et
enkelt Aar, særlig i nordlige Egne, enten
fremkommer for sparsomt, eller det
kan befrygtes, at de har taget
Skade af stærk Frost, kan det
være formaalstjenligt at skaffe
Grene af vilde H. fra Skovens
mere beskyttede Steder og
stikke disse ind i Buskene hist og
her for at fremhjælpe
Befrugtningen. Indhøstningen af
Frugterne foregaar, naar Nødderne
villigt løsner fra Haserne. En
Del Sorter har stort Værd til
Taffelbrug, naar de anbringes
mellem andre Frugter, hvor de
med deres smukke Haser er af
udmærket Virkning. Vil man
bevare Nødder om Vinteren, saa
at de beholder deres fine Smag,
maa de opbevares paa et tørt
Sted, saaledes at de ikke
mugner. Skulde de ved denne
Fremgangsmaade faa for tørre
Kærner, kan de udblødes
ubetydeligt, Dagen før de skal nydes,
hvorved Kærnerne vil svulme
ud. <sp>Sygdomme</sp> se
Snudebiller. Hassel som Prydbusk se
Corylus.
F. U.

De storfrugtede Hasselsorter
kan i Norge kun dyrkes paa
de i klimatisk Henseende mere
begunstigede Steder.
N—k.

<img>
Kvist af Hassel.
De opsvulmede
Knopper (a)
angrebet af
Hasselmider, forneden 2
normale Knopper (b).</img>
</chapter>

<chapter name="Hasselmiden">
<b>Hasselmiden,</b>
hasselgallkvalstret (s.), Eriophyes avellanæ
Nat., er et mikroskopisk lille
Spindeldyr, som trænger ind i
Knopperne og dræber dem. Angrebne Knopper bør
saavidt muligt afplukkes om Foraaret. Et godt
Resultat vil ogsaa kunne naas ved om Foraaret at
oversprøjte Buskene med Svovlkalkvædske eller
med 10 pCt. Karbolineum-Emulsion.
A. T.
</chapter>

<chapter name="Hasselgallkvalstret">
<b>Hasselgallkvalstret</b> (s.) se <sp>Hasselmiden.</sp>
</chapter>

<chapter name="Hasselurt">
<b>Hasselurt</b> se <sp>Asarum</sp>.
</chapter>
<chapter name="Haveanlæg">
<b>Haveanlæg</b> betegner baade den gartneriske
Virksomhed, som udkræves for at omdanne et Areal
til Have, og selve Resultatet: det havemæssigt
omdannede Areal. H. maa altid udføres efter en
forud lagt Plan (se Haveplan), der tilfredsstiller de
praktiske og æstetiske Fordringer, som H.'s
Øjemed kræver, og de gartneriske Forarbejder maa
udføres saaledes, at H. afgiver et gunstigt
Voksested for de Planter, man vil anvende og dyrke.
Terrænets Beliggenhed, Karakter, Jordbundsforhold
og Størrelse bør i de fleste Tilfælde være
bestemmende for H.'s Øjemed, dersom Resultatet skal
blive godt. Dog er dette ikke saaledes at forstaa,
at Stedets og Omegnens Karakter altid skal afspejle
sig i H., men enten maa denne harmonere med H.
eller afgive en malerisk Kontrast til dette, f. Eks.
et stærkt kuperet eller storslaaet malerisk
Landskab over for et retlinet Terrasse-H.
Beplantningen maa ligeledes i Hovedtrækkene rette sig
efter Jordbundsforholdene, saaledes at den
Vegetation, man søger at fremkalde for Øjemedets Skyld,
ogsaa passer ind i de stedlige Forhold; saaledes
maa f. Eks. de Træer, som naturligt hører hjemme
paa lavtliggende, fugtige Steder, ikke anbringes
paa højtliggende, tørre Voksesteder. Endelig maa
man aldrig paa meget indskrænkede Arealer søge
at tilvejebringe landskabelige H., men holde sig til
en regelmæssig Karakter, som harmonerer med
Bygningen og de nære Grænser. Er Forholdene,
hvorunder H. skal tilvejebringes, ikke udprægede
i nogen Retning, eller er Arealet helt afspærret
fra Omgivelserne, kan man anvende alle, selv de
mest kunstige Karakterer. Øjemedets
Tilfredsstillelse er praktisk set den vigtigste Faktor, og
æstetisk set er det Karakteren, som man maa lægge
størst Vægt paa. Karakteren opnaas dels gennem
Inddelingen, dels gennem Jordformationer, men
dog maaske mest gennem Beplantningen.
Karakterforskellen mellem en Granplantning og en
Bøgeplantning, mellem en Elleplantning og en
Birkeplantning kender enhver, og lignende
Karakterforskel mellem en Mængde andre Planter er
ligeledes almindelig bekendt; dog fristes
Anlægsgartneren for ofte af Planteskolernes righoldige
Sortimenter til at beplante alle Haver efter
Recepten: 100 Buske i 50 Sorter, 100 Buskettræer i 10
Sorter; hvorved al Karakter udviskes paa Grund
af Mangel paa Enhed. De vigtigste Betingelser
for Karakteren er altsaa: 1) en god Plan, 2) gode
Jordformationer, 3) Enhed i Plantningerne med
Iagttagelse af, at ingen Plante som Regel fjernes
for langt fra sit naturlige Voksested. Næst efter
Karakteren er det den maleriske Anvendelse af
Beplantningsmaterialet, som spiller en betydelig
Rolle i H. Vore velplejede Græsplæner, der er et
saa vigtigt Led i de landskabelige H., er jo nemlig
ikke i sig selv maleriske, kun naar de dækker
maleriske Jordformationer eller er bevoksede med
maleriske Trægrupper, Busketter,
Blomstergrupper o. l., opnaar de malerisk Værd. En malerisk
Karakter bliver saaledes det vigtigste Grundlag for
de moderne H., kun i Nærheden af Bygninger og
som Detailler i enkelte Dele af H. anvender man
en mere regelmæssig Karakter. Paa disse Steder
anbringes ogsaa de arkitektoniske Prydelser,
Statuer o. l., medens Grotter og Stenhøje (se d. A.),
som tidligere spillede en stor Rolle, banlyses fra
H., undtagen i de Tilfælde, hvor Grotterne kan
fremstilles i saa store Dimensioner og saa
naturtro efterlignede, at de faar malerisk Betydning,
eller hvor Stenhøjene erstattes af malerisk
anbragte og naturtro fremstillede Klippepartier (se
d. A.) eller Klippeblokke. De forskellige H.
betegnes Park (se d. A.) eller Parkanlæg, Offentlige
Anlæg (se d. A.), Privat Have eller Villahave,
Byhave og Gaardhave (se d. A.). Ved Parkanlæg
forstaar man et udstrakt Anlæg med store Plæner,
fritstaaende Træer og Trægrupper samt naturlig
Bevoksning. Dersom Beplantningen paa en større
Del af Arealet har Karakter af Skov, kaldes et
saadant Parkanlæg Skovpark, men er det derimod
prydet med eksotiske Træer og Buske,
Blomstergrupper og Rabatter, kaldes det Parkhave. I
Parkanlæget lægges kun de nødvendigste
Vejforbindelser, og i enkelte Tilfælde anvendes endogsaa
Græsveje for at tilvejebringe saa store, aabne Plæner
og tætte Plantninger som muligt i Forhold til
Arealets Størrelse, og kun omkring selve
Hovedbygningen anvendes en mere havemæssig
Behandling af Terrænet. I Parken maa naturligvis
findes Sportspladser, Samlingspladser, enkelte større
Pavilloner, Siddepladser o. l., og i Nærheden af
Bygningen paa det havemæssigt behandlede Areal
maa der være hyggelige Promenader, overdækkede
Siddepladser o. s. v. Ved Privat Have eller
Villahave forstaar man H. ved en herskabelig mindre
Bygning eller Villa. Villahaven indtager i
Almindelighed et mindre Areal og maa derfor som Regel
behandles havemæssigt, kun naar den er større,
kan man udlægge og behandle en Del af den som
Lund. Villahaven maa paa Grund af sin ringe
Udstrækning indeholde saa mange Detailler og
Bekvemmeligheder, at den daglig kan være et søgt
Opholdssted, dog maa man ikke overfylde den saa
stærkt med Detailler, at Helheden lider derunder.
Ved Udførelsen af H. inddeles Arbejdet som oftest
bedst paa følgende Maade: 1) Afsætning af Plan og
Højder, 2) Fremstilling af Vej og Gangprofiler, 3)
alle grove Jordarbejder, 4) Planering og Gravning
af Plæner og Plantninger, 5) Beplantning, 6)
Makadamisering af Veje, 7) Græssaaning, 8) Grusning
af Veje og Gange (se Haveplan).
E. G.
</chapter>

<chapter name="Havearkitekt">
<b>Havearkitekt</b> se <sp>Landskabsgartner</sp>.
</chapter>

<chapter name="Havearkitektur.">
<b>Havearkitektur.</b> Ved H. forstaas de Bygninger,
Balustrader, Trapper, Siddepladser, Bassiner, Mure
o. l., som anvendes til Havens Dekoration. H. er
derfor sandsynligvis lige saa gammel som
Havekunsten. Der har været Tider, hvor H. har
indtaget et meget højt Standpunkt, f. Eks. i den
italienske og franske Stils Glansperiode, og der har
været Tider, hvor H. har truet med at fortrænge
al Vegetation fra Haverne. I vor Tid er H.
derimod, til Skade for Haverne, saa godt som banlyst
eller reduceret til en Bænk eller et Lysthus af
»Naturtræ«, og dog har man i H. et af de
virksomste Midler til at gøre enkelte Dele af Haven
interessante og maleriske. De Bygninger og
andre arkitektoniske Prydelser, man anvender, maa
imidlertid ikke, saaledes som man gjorde i
Begyndelsen af forrige Aarhundrede, hensættes blot som
Dekoration, f. Eks. et Tempel, eller iklædes en
fantastisk Form, f. Eks. en Ruin, men de maa have
et bestemt Øjemed og fremtræde i en dertil
passende arkitektonisk Form.
E. G.
</chapter>

<chapter name="Havebrug">
<b>Havebrug</b> se <sp>Danmarks H.</sp>, <sp>Finlands H.</sp>,
<sp>Islands H.</sp>, <sp>Norges H.</sp> og <sp>Sverrigs H.</sp>
samt <sp>Sønderjyllands H.</sp>
</chapter>

<chapter name="Havebrug paa Færøerne">
<b>Havebrug paa Færøerne</b>. Havebrug har, om end
i mindre Grad, utvivlsomt været kendt paa
Færøerne fra ældre Tider. Bevis herfor har man i de
mange vildtvoksende Planter med medicinske
Egenskaber, som findes her i Landet og som
utvivlsomt har været indførte og dyrkede i Haver af
Munke fra før Reformationen. Man har skriftlige
og mundtlige Beretninger, som omtaler Dyrkning
af forskellige Nytteplanter i Haven (Urtegaarden).
Man finder Navnet Græsagardsmadur
(Benævnelse af Havemand i ældre Tider), som ogsaa peger
hen paa, at Havebrug har været kendt i ældre
Tider paa Øerne.

At Havebruget omkring Aar 1800 ikke har
været af stor Udstrækning, fremgaar af »Forsøg til
en Beskrivelse over Færøerne«, udgivet af Jørgen
Landt. Der skrives saaledes: »Havedyrkningen
staar langt tilbage paa F., det er egentlig kun i
Thorshavn, hvor Folk, tilskyndet af Øvrighedens
gode Eksempel, i de senere Aar har paabegyndt
Anlæg af Haver. Paa Landet ser man sjældent en
Smule Have, naar undtages, hvad man kan finde
hos enkelte Præster«. Prof. E. Rostrup besøgte
Øerne i 1867 og skriver: »Kun ganske faa Steder
finder vi Haver, hvori andre Planter end Angelica
dyrkes, det er nærmest i Omegnen af
Thorshavn, hvor man i nogle Haver kan finde enkelte
Buske og smaa Træer, der dog aldrig bliver højere
end Stenmuren eller Gærdet, der omgiver Haven.«
Den nyere Tid med dens mere maalbevidste
Stræben efter at ophjælpe ogsaa Havebruget har
ændret det ovenfor tegnede Billede meget. Af
<sp>Haver</sp> findes saaledes en hel Del, navnlig i
Thorshavn, som baade er anlagt med Smag og vel
vedligeholdte. Som en særlig smuk og vel
vedligeholdt Have kan nævnes Kongsbonde H. C.
Joensens Have i Midvaag paa Vaagø. Det er en ret
stor Have, meget smagfuldt anlagt, med smukke
Busketter og Blomsterpartier, som vil fryde hvert
Øje, selv om man i den Retning er nok saa
kræsen. I Thorshavn finder man Haver med Træer
paa indtil c. 10 m Højde. Af <sp>Træer</sp>, som
trives godt i Haverne, kan særlig nævnes Ahorn, alm.
og skandinavisk Røn, Birk, El, Elm, Ask og i
enkelte Haver findes endog Bøg. Af Prydtræer og
Buske kan fremhæves Guldregn, Blodbøg,
Blomsterribs, Rosa rugosa og rubrifolia, brogetbladet Hyld
Potentilla fruticosa samt Frilands Fuksier.
Vildtvoksende findes forskellige Arter af Salix, Rosa
mollis, Juniperus c. nana, m. fl. Vilkaarene for
de træagtige Planter er ikke de allerbedste, Træet
modnes saaledes daarligt og Skuddene fryser
tilbage om Vinteren. <sp>Frugttræer</sp> trives ikke,
men derimod kan man i Aar, hvor Frosten ikke
ødelægger Blomsterne, faa ret godt Udbytte af
Ribs- og Stikkelsbærbuske. Af <sp>Stauder</sp>
findes der en Mængde, som er en Pryd i Haverne;
nævnes kan: Achillea, Aconitum, Anemone
japonica, Hepatica og angulosa, Aquilegia, Arabis, Asters
alpina, Astilbe, Bellis, Bocconia, Campanula,
Centaurea, Chrysanthemum maximum, Delphineum,
Dianthus, Dielytra, Digitalis, Epimedium, Funkia,
Gentiana, Geranium, Geum, Helenium, Helleborus,
Hesperis, Heuchera, Hypericum, Iberis, Incarvillea,
Iris, Lilium candidum og tigrinum, Lupinus, Malva,
Myosotis, Oenothera, Papaver orientale, nudicaule
og alpina, Phlox tidligblomstrende, Potentilla,
Primula Auricula, cashmeriana, veris, Sieboldii og
japonica, Pyrethrum, Pæonia officinalis fl. pl.,
Saxifraga, Trollius, Veronica, Vinca, Viola
odorata m. m. samt alle de almindelige hollandske
Blomsterløg, som Hyancinther, Tulipaner, Crocus,
Narcisser, Iris anglica og hispanica, Gladiolus m. m.
Af <sp>Sommerblomster</sp> kan nævnes:
Acroclineum, Antirrhinum, Asters, Calendula, Campanula,
Carduus marianus, Cheiranthus Cheirii og annuus
Centaurea, Chrysanthemum carinatum, Clarkia,
Convolvolus, Coreopsis, Godetia, Gypsophila,
Helianthus annuus, Linum, Iberis, Lathyrus, Lobelia,
Malope, Nemophila, Papaver, Phlox, Reseda, Tagetes,
Tropæolum, Viola tricolor maxima m. fl.
Blomsterne holder sig i den fugtige, solfattige Luft
meget længe og opnaar ofte en usædvanlig
Størrelse. Af <sp>Køkkenurter</sp>, som giver
tilfredsstillende Udbytte, kan nævnes: Gulerødder,
Persille, Radiser, Salat, Spinat, Ny Zeelands Spinat,
Kørvel, Blomkaal, Spidskaal, Grønkaal, Pastinak,
Rødbeder, Skalotter og Rabarber. Rødkaal, Knold-
og Blegselleri samt Grønærter kan i gode Somre
give lidt, men ikke tilfredsstillende Udbytte.
Jordbær kan i særlig heldige Somre give moden Frugt.
Dyrkning af Kartofler vinder mere og mere
Fremgang, der dyrkes kun tidlige Sorter. Under
heldige Vejrforhold begynder Udplantningen af de
spirede Knolde omkring d. 1. Maj. Her som
overalt, hvor der er stærke Storme, gælder det, at
Læplantninger er en Betingelse for et godt
Havebrug, og man ser derfor altid, at de Haver, som
har en god Læplantning, er langt forud for dem,
der har mindre godt med Læ. Der har aldrig fra
Statens Side været gjort Forsøg paa at fremme
Havebruget paa Færøerne. De Erfaringer, man
har, er indvundne ved private Forsøg, der som
Regel altid er længe om at komme Almenheden
til Gode. Det er utvivlsomt, at der kunde vindes
meget, hvis Staten vilde ofre nogle Penge paa
Forsøg og paa Foredrag etc., som kunde oplyse
Befolkningen i denne Retning. I de senere Aar har
dog Hedeselskabet paabegyndt Plantning af Fyr
og Gran.
T. H.
</chapter>

<chapter name="Havebrug paa Grønland">
<b>Havebrug paa Grønland.</b> Klimaet paa G. er ikke
gunstigt for Vegetationen, men denne er dog langt
fra saa fattig, som man maaske kan være
tilbøjelig til at mene. Der findes saaledes c. 400
Arter af Blomsterplanter vildtvoksende deroppe. I
den sydligste Del af Landet, der ligger paa
omtrent samme Breddegrad som Kristiania og
Petrograd, vokser der Krat af Birk, blandet med El,
Røn og Elm, til en Højde af 5-6 m. Længere
mod Nord vokser Planterne hen langs Jorden og
bliver dværgagtige, her findes frodige Krat af Pil
og Dværgbirk. Paa Øerne og helt ude ved Kysten
er der daarlige Betingelser for Plantevæksten,
men inde i de dybe Fjorde og Dalstrøg er Klimaet
ret mildt, hvortil kommer det meget Lys i
Sommertiden her i Midnatssolens Land. Man ser da
ogsaa ofte samlede Bevoksninger af forskellige
Planter, f. Eks. Guldblomme, Hønsetarm og
Stenbræk. Paa Fjældene vokser Ærenpris, Bregner og
alle Vegne, hvor der blot findes en Smule Jord,
tillige »grønlandsk Valmue«, Papaver nudicaule.
Lyng og Vaccinium trives ligeledes godt. Om
noget egentligt Havebrug hos Grønlænderne kan der
daarligt tales, deres Interesse derfor er kun ringe,
hvorimod de danske Embedsmandsfamilier i deres
Ensomhed ofte har stor Fornøjelse og Nytte af at
drive Havebrug, hvilket ogsaa udmærket kan lade
sig gøre, om end ikke uden en omhyggelig og
besværlig Pleje af Planterne. Ved Upernivik paa
73° n. Br. er der ingen Betingelser for Havebrug,
men allerede ved Umanak paa 71° n. Br. kan der
dyrkes Grønkaal, Salat, Kørvel, Spinat, Roer og
Radiser og i Drivbænk tillige Persille, Gulerødder
og Løg. Langt bedre Betingelser for Havebrug
findes dog i de nordgrønlandske Kolonier
Ritenbenk, Jakobshavn og Kristianshaab, der alle ligger
langt inde i Landet, fjernt fra Polarhavets
hemmende Indflydelse, fri for Taagen og den kolde
Havgus, der ved de mere yderligt liggende Kolonier
skader og ødelægger Haveurternes Vækst. Man skal
helt ned til Sydgrønland for at finde lige saa
heldige Forhold, hvad der skyldes den langt sydligere
Beliggenhed. Ved Julianehaab kan der ved Hjælp
af Drivbænke næsten naas det samme som i
Danmark. Paa Friland vokser Grønkaal, Spinat, Syre,
Salat, Endivien, Rabarber, Kørvel, Persille, Løg
samt tillige Kartofler i stærk sandblandet Jord og
desuden Radiser, Roer, Rødbeder og Gulerødder.
Blomkaal giver i Drivbænk samme Udbytte som
paa Friland i Danmark. Tomater kan ikke modnes.
Grønkaalen indtager en Hovedplads mellem
Køkkenurterne, den samles om Efteraaret i Bundter,
tørres og ophænges paa et frostfrit Sted til Vinterbrug.
I ældre Tider blandedes Grønkaalen om Vinteren
med nedsaltede Blade af Hvidroen. I Nutiden, med
den lettere Adgang til allehaande Konserves,
finder dette ikke Sted. 1/4 af de grønlandske Haver
bruges til Frilandsdyrkning, medens 3/4 optages
af Drivbænke. Jorden er meget frugtbar, men ofte
kniber det med i dette Stenland at finde
tilstrækkeligt af den, og man er henvist til møjsommeligt
at samle den sammen paa Køkkenmøddinger og
gamle Hustomter. En Nødvendighed for Planternes
Trivsel er det, at Bedene hæves betydeligt, indtil
1/2 m over den omgivende Jordoverflade, da det
ellers bliver for koldt og fugtigt for Planternes
Rødder. Af Stueplanter kan der fremelskes et stort
Tal i Sommertiden af enaarige Sommerblomster og
om Efteraaret af Nelliker, Levkøj, Chrysanthemum
og Gyldenlak. Endvidere dyrkes en hel Del af
vore alm. fleraarige Potteplanter, som f. Eks.
Acacia, Aspidistra, Azalia, Billbergia, Begonia, Fuchsia,
Marguerit, Myrtus, Pelargonium, Rosa m. fl.
A. P.
</chapter>

<chapter name="Havebrug under særlige Jordbundsforhold">
<b>Havebrug under særlige Jordbundsforhold.</b> Med
de senere Aars stærke Udstykning, der ofte har
taget billig og dermed Jord af tarvelig Bonitet i
Brug, som den findes i Overdrev, Udmarker, Heder,
Moser og tørlagte Arealer, følger det, at H. ofte
maa paabegyndes under Jordbundsforhold, der er
særligt udprægede i en eller anden, ofte uheldig
Retning, og som endnu ikke er nævneværdigt
forbedrede ved forudgaaende Dyrkning eller
Grundforbedringer. Men den stigende Forstaaelse af H.s
Skønhedsværdier og Nytte har desuagtet i
mangfoldige Tilfælde ikke veget tilbage for
Vanskelighederne, der tidt yderligere øges af uheldige
Klimatforhold (Nattefrost, Mangel paa Læ), saa at
man alligevel træffer mange smukke og veldrevne
H. under disse Forhold, oftest med det for Øje at
forsyne Familien selv med Havesager, men heller
ikke sjældent i Erhvervsøjemed; vælges da rette
Kulturer til de givne Forhold, opnaas der ofte
et endog særlig godt Udbytte.

H. paa <sp>Hedejorderne</sp>. Disse kan være af
meget forskellig Værdi og kendetegnes især ved
deres sandede, tynde, humussure Muldlag uden
Iblanding af Ler, ofte med stærkt jernholdig og
haard Undergrund (Ahl) og næsten altid kalkfattig,
ofte tillige tør, hvilket tilsammen giver gode
Voksevilkaar for Planter af Lyngfamilien, som derfor
findes her som tæt Plantedække. Skal Havebrug
drives her, bliver det mest til Familiens eget Brug,
og maa disse uheldige Forhold da først forbedres
ved Læplantning, Jordløsning ved
Undergrundsgravning eller -pløjning, Jordblanding ved
Tilførsel af Kalk, helst som god Lermergel, Kompost,
Tørvejord, Tang, Gødning o. a. muldgivende
Emner, helst tillige med Tilførsel af gammel
Kulturjord for at indpode det manglende, men nødvendige
Bakterieliv; ogsaa ved Nitragin opnaas dette til
Dels, men næppe saa alsidigt og godt som med
3-4 Læs god, sygdomsfri Kulturjord pr. ha.
Yderligere gives inden Jordens Efteraarsbehandling
Thomasslakke og Kainit, 5-600 kg af hver pr. ha,
maaske ogsaa c. 200 kg svovlsur Ammoniak.
Dræning kan ogsaa være nødvendig, og Overrisling af
stor Værdi, særlig naar Vandet kan faas fra
Kloaker eller Afløb fra Landsbyer. Første
Sommer dyrkes Jorden med Blandsæd eller Kartofler.
Næste Efteraar plantes Hegn og Læbælte, og hvis
Læforholdene ikke er for barske, tillige Havens
Planter. Af Frugtsorter ses følgende at lykkes ret
sikkert, især som lave Vildstammetræer: Æbler:
Skovfogedæble fra Lou, Charlamowsky, Keswick
Codlin, Filippa (godt Læ), Thyrestrup
Kirsebæræble, Ildrød Pigeon, Rødt Ananasæble og Bismarck.
Pærer: Juli-Dekan, Williams og Grev A. W.
Moltkes Pære. Blommer: Victoria, Oullin's Reine
Claude, Tidlig engelsk Sveske, samt Myrobolaner.
Kirsebær: Almindeligt Syltekirsebær, Ostheimer,
Gul og Sort spansk. Af Buskfrugt maa almindelig
Hyld ikke savnes; endvidere Ribs, rød hollandsk;
Solbær: Ogden's Drue; Hindbær: Marlborough, og
forskellige Stikkelsbær. Af Køkkenurter lykkes i
Reglen bedst: Kartofler, Gulerødder, Høst-Roer,
tidlig Hvidkaal, Knude- og Grønkaal, tidlige Ærter,
Valske Bønner, Skalotter, Bladbede o. fl., navnlig
efter nogle Aars Forløb, naar Forholdene bliver
bedre; der bør dog stadigt vælges de nøjsomste
Sorter, og gennemført 4-10delt Afgrødeskifte er her
saa temmelig nødvendigt. Med tilstrækkelig
Gødning lykkes Jordbær (Abundance, Sejrherren);
Rabarber (Linnæus); Asparges, dansk Kæmpe samt
Jordskokker, der danner gode, midlertidige
Lærækker. Staldgødning og Kompost kan daarlig
undværes paa disse Jorder, og tilføres med faa Aars
Mellemrum til de graadige Urter; Kunstgødning
er en stor Hjælp, og navnlig bør Kvælstofgødning
gives jævnligt, men fordelt i mindre Mængder.
Ogsaa Kalktilførsel med faa Aars Mellemrum er oftest
nødvendig, særlig i Frugthaven; af almindelig
Gødningskalk gives 1000—2000 kg pr. ha hvert
4.-5. Aar, og af Mergel 300-600 Karrer pr. ha med
8-10 Aars Mellemrum. — Som Handelskultur og i
større Mængder kan dyrkes Asparges, hvor
Undergrunden ikke er for jernholdig og tør, og hvor
den nødvendige Gødning eller Tang kan skaffes.
Der maa paa denne magre Jord gives rigelig og
alsidig Gødning, helst for største Delen Kogødning,
40,000 kg pr. ha skiftevis hvert andet Aar med
37 pCt. Kaligødning, Superfosfat og Norges- eller
Chilisalpeter, 400 kg af hver. Ogsaa Kartofler,
Gulerødder (Stensballe) og Jordskokker kan her gives
godt Udbytte. Planteskoler med Skov-, Læ- og
Hegnplanter kan ogsaa drives her, særlig med
Naaletræer og Frøbedskulturer.

H. paa <sp>Mosejorderne</sp>. Disse er meget
forskellige, eftersom det er <sp>Lavmose</sp> eller
<sp>Højmose</sp>, baade m. H. t. Indhold af
Plantenæringsstoffer og fysisk Tilstand, og Dyrkningen af den
sidstnævnte maa ogsaa rette sig efter, om
Tørvelaget er til Stede i sin naturlige Tykkelse eller det
er afgravet mere eller mindre. I <sp>Lavmoserne</sp>
er Tørvemassen stærkt formuldet, ofte dyndagtig,
og meget rig paa Kvælstof i en Tilstand, som let
omsættes til Plantenæring; der findes ogsaa ofte
megen Kalk (graalig eller brunlig Kilde- og
Mosekalk), medens der kun er lidt af Fosforsyre og
Kali. De er oftest lavt liggende, stærkt sure og
Vandafledning er næsten altid nødvendig baade for
at bortlede overflødigt Vand og for at skaffe
Luften Adgang; det kan ske ved naturligt Afløb eller
ved Hjælp af Pumpeværker, hvilket sidste kan
have den Fordel, at man i tør Sommertid standser
Vandafløbet og derved kan holde Jorden
tilstrækkelig fugtig. Ofte sker Vandafledningen gennem
aabne Grøfter, hvorfra Fylden spredes ind over de
mellemliggende Jordstykker, og kan Bunden af
Grøfterne naa ned til fast Undergrund, der ofte
bestaar af kalkholdigt Ler eller Sand, er det
gavnligt at blande en Del deraf ned i det øverste
Spadestiks Dybde, eller ogsaa, naar det er Sand, holde
det ovenpaa, som et helst 4-6 cm tykt Lag; ved
den følgende aarlige Jordbehandling bør
Redskaberne ikke gaa stort dybere. At lægge et Lerlag
ovenpaa er i Reglen forfejlet. Der gives derefter
mindst 200 kg 37 pCt. Kaligødning og 300 kg
Thomasslakke pr. ha, samt nogen Staldgødning,
Kompost eller god, sund Kulturjord for at hidføre
og fremme Bakterielivet. Lavmoserne kan ofte blive
udmærkede til Køkkenurter; til Frugtavl egner de
sig derimod mindre godt. — <sp>Højmoserne</sp>
indeholder megen Kvælstof, der kun langsomt
omsættes til Plantenæring, og de er fattige paa de 3
andre Næringsstoffer. Tørvemassen, som bestaar
af »Hundekød« (Sphagnummosser) omdannes
vanskeligere til god Kulturjord. Afvanding bør
foretages, men da disse Moser oftest er mere eller
mindre højtliggende, gaar det i Reglen lettere. Hvor
Tørvemassen ligger i naturlig Tilstand, maa
Overfladen jævnes ved Gravning, Pløjning og Findeling,
hvorefter der spredes 8-10,000 kg Gødningskalk
pr. ha og derefter dækkes det med 4-6 cm tykt
Lag af tilført Sand eller Sandmuld. Hvor
Tørvelaget til Dels er afgravet, faas Fylden i Reglen
lettest fra Undergrunden ved Grøftegravningen. Der
gives i det tidlige Foraar 4-600 kg Thomasslakke
og 2-300 kg 37 pCt. Kaligødning pr. ha samt
Staldgødning eller Kompost og Podejord for at
tilføre Bakterieliv. Der saas Havre med Bælgplanter,
og næste Foraar kan Arealet maaske tages i Brug
til Køkkenurter, eller man dyrker det endnu en
Sommer med Blandsæd. Der graves eller pløjes
lidt dybere end Dæklaget, saa at der efterhaanden
blandes lidt Tørv op deri. Tallerkenharven er her
ofte et meget nyttigt Redskab. Paa Grund af at
Tørvejorden let bliver meget løs i Overfladen og
derved kan udtørres stærkt, bør den i Reglen
tromles fast, saa Vandopsugningen kan holde Skridt
med Fordampningen. Højmoserne egner sig
mindre godt til Havebrug end Lavmoserne, men kan
dog i Løbet af nogle Aar blive meget brugelige til
Køkkenurter og Frugtbuske, — ikke saa godt til
Frugttræer. I kommende Aar tilføres med Aars
Mellemrum mineralholdig Jord (Mergel,
Vejafskrabning, sandblandet Ler o. lign., og naar først
Formuldningen er godt i Gang og dermed
Bakterielivet veludviklet, kan Staldgødningen til Dels
undværes her, naar der blot gives tilstrækkelig
Kunstgødning. — Paa Mosearealerne er Læplantninger
ofte nødvendige baade for at skærme mod Vinden
og for at holde Frosttaager ude. Disse er ofte
farlige, særlig i de grydeformede, hvorfra der ikke
findes »Afløb« for de fra de omliggende Højder
nedsynkende, kolde Luftstrømme. Sildig Nattefrost
i Forsommeren og tidlig om Efteraaret begrænser
stærkt Valget af Kulturerne under disse Forhold,
særlig naar de drives som Erhvervsgartneri, der
i øvrigt kan være meget lønnende her. — Af
Køkkenurter lykkes Sommerkulturerne bedst, f. Eks.
tidlig Hvid- og Blomkaal, Spids-, Savoy-, Grøn-
og Rosenkaal, lave Ærter; ogsaa Selleri, Porre,
Rødbeder og Kartofler yder ofte stort Udbytte — men
ikke særligt fint eller holdbart; de kræver her
stort Kalitilskud. Peberrod og Rabarber er blandt
de sikreste Afgrøder. Tidlige Kartofler, Agurker,
Græskar, Bønner og Tomater ødelægges meget ofte
af Nattefrost. De Korsblomstrede Planter (navnlig
Kaal) lider tidt her af Kaalbroksvamp, hvorfor
Afgrødeskifter maa gennemføres. Kulturer af
<sp>Blomsterløg</sp>, særlig af Narcisser, kan lykkes godt
paa Lavmose, som er fyldt med 10-12 cm Sand
eller Sandmuld og gødet stærkt med Kogødning til
Afgrøden Aaret forud. Frugttræer lider ofte
af den for dem uheldige Undergrund og tillige af
Frostskader saavel paa Stammerne som paa
Grenene, hvorefter følger Kræftsaar. Ogsaa
Nedfrysning af Sommerskuddene er almindelig, hvorfor
f. Eks. Myrobolanblommer ikke godt kan bruges
her til Læ; deres Blomster kommer tillige saa
tidligt, at de næsten altid ødelægges af Frost. Æble-
og Pæretræer dyrkes bedst som ikke for
lavstammede Dværgtræer, og følgende Sorter lykkes gerne
bedst: Af Æbler: Bismarck, Boiken, Belle de
Boskoop, Lord Suffield, Mølleskov, Skovfogedæble fra
Lou. Af Pærer: Clapp's Favourite, Herrepære, Grev
A. W. Moltkes Pære (paa Vildstamme), Philip,
Charneu. Af Blommer: Victoria, Oullin's Reine
Claude, Kirkes. Kirsebær: Almindelig Sylte-.
Nattefrost ødelægger ogsaa ofte Frugtbuskenes
Blomster, navnlig Stikkelsbærrenes; hvor de kan faa
rigelig Mergel og Mineraljord, kan de i øvrigt
lykkes ganske godt; af Hindbær vælges helst
Marlborough og Superlative. Jordbærplanterne kan lide
af Opfrysning og deres Blomster af Nattefrost;
Abundance og Roskilde Victoria er blandt de
sikreste. Af <sp>Planteskoleartikler</sp> dyrkes her
nogle løvfældende Skov-, Læ- og Hegnplanter;
under gunstige Klimatforhold ogsaa de særlige
Mosejordsplanter som Azalea, Rhododendron, Mahonia,
Ilex og forskellige Naaletræer, særlig af
Cypresfamilien. Syrener, Snebolle o. fl. Stauder, som Iris,
Primula, Pæoner, Spiræa o. fl. udvikler sig godt
her. Kulturer af <sp>Baand</sp>- og <sp>Kurvepil</sp> (se
d.) kan lykkes godt paa Mosebund, der dog helst
maa være tilført rigelig Mineraljord.

<sp>H. paa Kær- og Dyndjorder</sp>. Skønt
disse i deres Tilblivelsesmaade adskiller sig
væsentlig fra Mosejorderne, er der dog saa meget fælles,
at her for største Delen kan henvises dertil. Deres
Indhold af Plantenæring er i Reglen stort, og da
deres Kvælstofforbindelser hurtigt kan omsættes
i en for Planterne let optagelig Form ved lignende
Grundforbedringsarbejder som nævnt ved
Lavmoserne, kan de under i øvrigt heldige Forhold blive
gode til flere Køkkenurter. Afvanding, Paaførsel
af Fyld og Kalkning er næsten altid nødvendige.
Ved Afvandingen synker Kærjorden ofte stærkt
sammen, og maaske yderligere ved Trykket af
Fylden, overfor hvilket der maa tages
Forholdsregler med tilstrækkeligt dybt Afløb, for at
undgaa Oversvømmelser, der let gør Jorden sur og
for sildig tjenlig om Foraaret. — En særlig Slags
<sp>Dynd</sp>- eller <sp>Slamjord</sp> findes i tørlagte Sø- og
Fjordarealer (f. Eks. strøgvis i Lammefjorden og
Bøtønor). Disse Jorder er meget frugtbare, ofte
kalk- og kalirige, men ofte lidt vanskelige at
behandle og sent tjenlige om Foraaret; de maa
afvandes ret stærkt. Hvor der kan paafyldes og
iblandes et Lag Sand eller der allerede er aflejret et
saadant i indtil 50-65 cm Tykkelse, er der
fortrinlige Forhold for Dyrkning af Asparges, der her
bliver særlig fine og holdbare til Konservering.
Er der ikke et tilstrækkeligt Sandlag, lider de
derimod af forskellige Sygdomme, og hvor Sandlaget
er for tykt, saa Rødderne ikke kan naa ned i det
fugtige, næringsrige Dyndlag, maa der gives
adskillig mere Gødning, mindst som paa
Hedejorderne, da dette næsten rene Kvartssand er meget
næringsfattigt. Med et 12-15 cm tykt Sandlag
over Dyndjorden lykkes fortrinligt saavel Blomster-
som Spiseløg. Selve Dyndjorden afgiver udmærket
Bund for Dyrkning af Peberrod, Selleri, Kaal m.
fl., som med passende Vekseldrift giver særdeles
værdifulde Afgrøder.

<sp>H. paa Sandjorder</sp>. Kun eftersom disse er
mere eller mindre blandede med Muld og Ler, er
de skikkede til H.; men ofte findes næsten ren,
gold Kvartssand i saa dybe Lag, at Rødderne ikke
kan naa igennem, saaledes som i Klitter,
Strandmarker og Bakker og som ovenfor nævnt i
udtørrede Fjorde. Da denne næsten rene Sand tillige
ofte er meget tør og opvarmes stærkt, er den
meget utaknemmelig til H. Er der derimod iblandet
noget Ler og Muld, kan S. være særlig egnede til
tidlige Grønsager, især Kartofler, da disse Jorder
bliver tidligt tjenlige om Foraaret og er varme.
For urteagtige Kulturer og saadanne
Frøavlsplanter, som skal overvintre paa Voksestedet, er de
ogsaa særlig heldige; men der maa tilføres
rigeligt af Næringsstoffer; foruden Staldgødning,
Kompost, vel forraadnet Tang o. a. mulddannende
Emner, som her er særlig nødvendige, samt Ler og
Damoprensning, er Kunstgødning til stor Hjælp.
Kvælstofholdige Gødninger maa tilføres forholdsvis
tidt og da fordelt i mindre Mængder, da S. har
ringe Absorbsionsevne. Rigelig Vanding paakræves
ofte, — og i øvrigt har disse S. — til Havedyrkning
— saa meget tilfælles med Hedejord, at her kan
henvises til det der nævnte.
H. G—m.
</chapter>

<chapter name="Havebrug som Markkultur">
<b>Havebrug som Markkultur</b> se
<sp>Landbrugsmæssigt H.</sp> <sp>H. paa Landet</sp> se
<sp>Landbohaver</sp>.
</chapter>

<chapter name="Havebruget paa Finansloven">
<b>Havebruget paa Finansloven.</b> Statsmagtens
Interesse for Gartneri og Havebrug viser sig i en
Række Bevillinger paa de aarlige Finanslove
under Landbrugsministeriets Budget. Det egentlige
erhvervsmæssige Havebrug — Gartneriet — har
dog kun i ringe Grad nydt det offentliges
Bevaagenhed, men desmere er der ydet Statsstøtte til
Fremme af Havebruget som Bierhverv til
Landbruget; endvidere har Staten i de sidste Aar
kraftigt støttet Kolonihavebevægelsen, hvis Formaal
væsentligst er social-hygiejnisk. Som den
betydeligste og betydningsfuldeste Støtte til Gartneri og
Havebrug maa sikkert nævnes det — ogsaa i de
allerseneste Aar (1915) — opnaaede direkte Tilskud
til Forsøgsvirksomhed gennem Statens
Planteavlsudvalg og Oprettelse af
Statshavebrugsforsøgsstationer (se Havebrugets Forsøgsvæsen). Den
finansielle Haandsrækning, Havebruget modtager fra
Staten gennem dennes Opretholdelse af
Landbohøjskolen, Understøttelse til Husmands- og
Havebrugsskoler og disses Elever, Konsulent- og
Forsøgsvirksomhed i Plantesygdomme o. s. v., kan ikke nøje
opgøres eller udsondres fra tilsvarende Bevillinger
til Landbruget, men er ret betydelig. De paa
Finansloven og Tillægsbevillingsloven 1919-20
opførte direkte Tilskud til Havebrugsformaal er
følgende:
<table>
<td>Havedyrkningens Fremme<br>(Haveselskaberne)<td r>34,900<td c>Kr.
<td>Havebrugsforsøgsstationer: 147,430 Kr.<br>÷ Driftsindtægt 97,000 Kr. =<td r>50,430<td c>-
<td>Rejseunderstøttelse til<br>Havebrugskandidater og Gartnere<td r>1,200<td c>-
<td>Dækning af Alm. dansk<br>Gartnerforenings alm. Udgifter<td r>5,000<td c>-
<td>Tilskud til Dansk Andels Frugtsalg<td r>5,000<td c>-
<td>Kolonihaveforbundet for Danmark<td r>20,000<td c>-
</table>
F. S.
</chapter>

<chapter name="Havebrugets Forsøgsvæsen">
<b>Havebrugets Forsøgsvæsen.</b> I. <sp>Historisk
Oversigt. Tidsrummet 1863—1898</sp>.
Saa vidt det kan skønnes, er Tanken om et ordnet
Forsøgsvæsen for Havebruget her i Landet først
fremstaaet inden for »Selskabet til
Havedyrkningens Fremme« (senere »Det kongelige danske
Haveselskab«). I Aarsberetningen for 1863 stilles
der Forslag om Iværksættelse af Forsøg med
Frugttræer og Frugtbuske, og i samme Beretning omtales
Selskabets Virksomhed for ved Frøudsæd at
tiltrække nye og gode Frugtsorter. Der blev i
Selskabets Have paa Frederiksberg plantet et stort
Antal Frugtsorter, og Frøudsæd af Frugtsorter
fortsattes gennem flere Aar. De ved Frøudsæd
tiltrukne Træer udplantedes til Iagttagelse i større
private Haver. I 1889 begyndte Selskabet en mere
omfattende og planmæssig Prøvedyrkning med nye
Planter, baade Køkkenurter, Frugtsorter og
Blomsterplanter. Denne Prøvedyrkningsvirksomhed
fortsattes til Dels til 1912. Selskabet har sikkert
begyndt paa de omtalte Undersøgelser med en
betydelig Iver og Interesse; men de stillede Opgaver
var for store i Forhold til de til Raadighed
værende Midler og Arealer. Der er i forskellige af
de aarlige Beretninger givet Meddelelse om
forskellige Frugtsorter og Køkkenurteformer, og de givne
Oplysninger har formentlig ofte været vejledende,
særlig har Meddelelser om, at den eller de nye
Sorter var værdiløse i Henseende til Kvalitet,
sikkert nok i nogen Grad hindret, at de er blevne
udbredte. — I Aarene 1864—1879, mens I. A.
Dybdahl var Docent i økonomisk Havebrug,
foretoges der i Landbohøjskolens Have Prøvedyrkning
af et stort Antal Køkkenurteformer og
Frugthaveplanter. Meddelelser om disse Prøvedyrkninger,
men uden Angivelse for Vægtudbytte, findes i
»Tidsskrift for Havevæsen« og i Dybdahls Bøger
»Køkkenhaveplanterne« og »Jordbær og vore
vigtigste Frugtbusk-Arter«. — Det første Forslag om
Havebrugsforsøg anlagt ude i Landet er
temmelig sikkert det, som Lærer J. Lauritsen, Odense,
fremsatte i »Tidsskrift for Havevæsen« 1866 om
Anlæg af en Forsøgshave og Planteskole ved
Odense. En foreløbig Plan for en saadan Have
blev udarbejdet af Premierløjtnant Boldt, Odense,
og Sagen blev forhandlet med »Fyns Stifts
patriotiske Selskab«, som i den Anledning nedsatte
et Udvalg; men Sagen døde hen, uden at der blev
foretaget noget.

<sp>Aarene 1898 og 99</sp>. Lige mod
Slutningen af foregaaende Aarhundrede viste der sig fra
forskellig Side Interesse for at faa iværksat
Forsøg med Haveplanter paa et rationelt Grundlag.
Den af P. Nielsen, Tystofte, skabte
Forsøgsvirksomhed vedrørende Landbrugets Kulturplanter
begyndte paa den Tid at fremkomme med Resultater,
og dette bidrog til at vaagne Havebrugere indsaa,
at Havebruget ikke i Længden kunde undvære et
ordnet Forsøgsvæsen. I 1898 førtes der i
Gartner-Tidende en livlig Diskussion om Forsøgsvæsenets
Nytte for Havebrug og Gartneri og Alm. dansk
Gartnerforeniiigs Standpunkt til Sagen. I Marts
1898 fremsendte Planteskoleejer Hans Gram, Sorø,
til »Det kongelige danske
Landhusholdningsselskab« et udførligt Forslag angaaende Ordningen
af en Forsøgsvirksomhed for Frugtavlen. Selskabet
indsendte Forslaget til Ministeriet, og det ligger
nær at antage, at det er dette Forslag, som har
givet Anledning til, at Landbrugsministeriet i
Novbr. 1898 i Skrivelse til de tre Haveselskaber
anmodede disse om at fremkomme med en fælles
Indstilling angaaende Betimeligheden eller
Nødvendigheden af, at der blev anstillet praktiske
Forsøg paa Frugtavlens Omraade. Selskaberne
nedsatte i December samme Aar et Udvalg,
bestaaende af nuværende Professor A. Bruun,
Statskonsulent W. Riedel og Højesteretssagfører F.
Grüner, til at udarbejde et Forslag. Dette Forslag
prik ud paa, at der skulde oprettes en større, fast
Forsøgsstation, og Opgaverne for denne var ret
nøje opgivne. Østifternes Frugtavlerforening
udarbejdede imidlertid paa egen Haand et Forslag,
som gik ud paa, at Forsøgsarbejdet foreløbig
skulde begrænses til at omfatte Anlæg af nogle
mindre Forsøg med Sorter paa forskellig Jordbund.
Jordarealerne til disse skulde lejes, og Pasningen
overlades til Jordejeren, medens Ledelsen skulde
forestaas i Jylland af Statskonsulenten i
Havebrug, og paa Øerne af en Forsøgsleder under
Østifternes Forening til Frugtavlens Fremme. Den af
Østifternes Forening til Frugtavlens Fremme
foreslaaede Ordning syntes billigst og vandt derfor
Tilslutning og indstilledes til Ministeriet, som
foranledigede de nødvendige Pengemidler bevilgede.

<sp>Østifternes Haveselskabs
Forsøgsvirksomhed</sp>. Som nævnt foran, var det
Østifternes Forening til Frugtavlens Fremme, som holdt
paa, at der ikke foreløbig burde oprettes nogen
fast Forsøgsstation, men at Forsøgsarbejdet burde
indskrønkes til nogle mindre Forsøgshaver, som
skulde anlægges paa lejede Arealer og til daglig
passes af Jordejeren. Straks da de nødvendige
Bevillinger var givet, gik Selskabet da ogsaa i
Gang med Anlæg af disse Forsøgshaver, og i
Aarene 1901-1908 blev der spredt i Østifterne i
alt antaget 16 saadanne, hvortil der medgik c.
4000 Frugttræer. Formaalet med Haverne var
væsentligst at skaffe Oplysninger vedrørende
Sortspørgsmaalet, men i enkelte blev der anlagt
Beskærings- og Gødningsforsøg. I Medlemsbladet
»Haven« er der Tid efter anden fremkommen
Meddelelse om Resultaterne, som imidlertid paa Grund
af den anvendte primitive Forsøgsteknik maa
anses for mindre sikre. De paagældende
Frugthavers væsentligste Værdi er sikkert, at de i
forskellige Egne har demonstreret, at Frugtavl ogsaa
under vore Forhold kan lykkes og give et godt
Udbytte. Fra 1905 overtog Selskabet Ledelsen af
de i 1904 ved Kærhave paabegyndte
Køkkenurteforsøg, hvorom der i de følgende Aar afgaves
forskellige Beretninger i »Haven«.

<sp>Det jydske Haveselskabs
Forsøgsvirksomhed</sp>. Dette Selskab stiftedes 1873
og anlagde allerede samme Aar en Frugthave paa
et Areal, som Selskabet havde faaet overladt af
Aarhus Kommune. Denne Have indeholdt, da den
var fuldt tilplantet, c. 400 fritstaaende og c. 300
espalierede Prøvetræer i 416 Sorter. I Aarene 1887
til 1908 anlagdes der spredt rundt i Jylland 20
mindre Frugthaver med tilsammen c. 2500
Frugttræer. Disse Frugtplantninger blev oprindelig
kaldt »Forsøgshaver«; men Formaalet har særlig
været at demonstrere Frugttræernes Trivsel i
Jyllands forskellige Egne og ikke mindst i de for
Frugtavl formentlig ugunstigste Egne. Forsøgene
gik altsaa ganske simpelt kun ud paa at prøve,
om Frugttræerne vilde vokse og bære Frugt. Hvor
dette Forsøg faldt tilfredsstillende ud, det var de
fleste Steder, voksede Interessen paa Egnen, og
der blev plantet mange Frugttræer. Kun i Haven
ved Balskovgaard i Randers Amt er der foretaget
regelmæssige Vejninger af Frugtudbyttet, og der
er her foretaget orienterende Undersøgelser over
Virkningen af forskellige Grundstammer,
Beskæring, Sprøjtning og Gødskning, hvorom der er
givet Meddelelser i »Haven« for 1913. — Det
jydske Haveselskabs væsentligste Indsats i
Forsøgsarbejdet er Forsøgene med forskellige
Køkkenurtestammer. Det var Forstander Jens Nielsen, Klank,
som ved et Foredrag, han holdt d. 29. Juli 1907
ved et Møde i Rodskov, gav det første Stød til, at
dette Arbejde kom i Gang. Stammeforsøgene
paabegyndtes 1908 og lededes indtil 1913 af
Statskonsulent W. Riedel og derefter indtil 1916 af
Forsøgsleder Hakon Sørensen. Forsøgene har
omfattet de fleste vigtige Frilands-Køkkenurter og er
gennemført med et ret stort Antal Fællesparceller,
men det var en Ulempe, at Selskabet først fra
1913 raadede over et fast Forsøgsareal, saa
Forsøgene indtil den Tid udelukkende maatte
anlægges paa lejede Arealer. Om
Forsøgsresultaterne er der afgivet Beretninger i »Haven«. I den i
1873 ved Aarhus anlagte Frugthave var der i
Aarenes Løb gjort flere Iagttagelser af Værdi
vedrørende forskellige Frugtsorter; men den tabte
efterhaanden sin Betydning, og i 1909 vedtoges det
at nedlægge Haven fra Efteraaret 1910, og i
Stedet søge oprettet en fast Forsøgsstation, og
efter flere Undersøgelser og Forhandlinger blev det
i Efteraaret 1912 besluttet at erhverve hertil en
Gaard paa c. 14 ha ved Hørning St. Syd for
Aarhus. I Aarene 1913-16 blev Selskabets
Stammeforsøg udført paa Ejendommen i Hørning, og der
blev truffen Forberedelser til Anlæg af Forsøg
med Frugttræer og Frugtbuske. Statens
Overtagelse af de stationære Havebrugsforsøg fra
Foraaret 1915 medførte imidlertid en Ordning, saa
Det jydske Haveselskabs Planer i visse
Henseender maatte ændres. Ejendommen bliver nu
anvendt til lagttagelsesplantning for Frugtsorter og
Forædling af Køkkenurter og dermed i Forbindelse
staaende mindre Forsøg.

<sp>Gartnerforeningens
Forsøgsvirksomhed</sp>. Ved Repræsentantskabsmødet i 1902
blev der af Præstø Amtskreds fremsat »Forslag til
Overvejelse om Oprettelsen af en Institution for
sammenlignende Kontroldyrkningsforsøg med
forskellige Stammer af de vigtigste Køkkenurter«.
Forslaget blev behandlet af Udvalg og drøftet ved
de følgende Repræsentantskabsmøder, og i 1905
blev der udført Prøvedyrkning med Stammer af
Hvidkaal og Rødkaal. Senere vandt Sagen ikke
Tilslutning, idet Stammeejerne undlod at melde
sig til Deltagelse. I 1906 og 1907 var det inden
for Alm. dansk Gartnerforening under Overvejelse
at søge oprettet en Skole og til denne knytte
Forsøgsvirksomheden; men Sagen blev ikke fremmet.
I Løbet af Vinteren 1907—08 holdt Professor H.
Stenbæk Foredrag i flere Amtskredse om et
Forsøgsarbejdes Betydning for Havebruget og om visse
Sider af Forsøgsarbejdets praktiske Udførelse.
Foreningen overlod Professor Stenbæk og
Handelsgartner P. Jensen, Stege, at udarbejde bestemte
Forslag til Repræsentantmødet i 1908. Desværre
døde Professor Stenbæk allerede i Foraaret 1908,
før Forslaget var endelig udarbejdet; men hans
Opfattelse var, at Foreningen burde begynde med
lokale Forsøg, og ved Repræsentantskabsmødet i
1908 blev der bevilget 1000 Kr. til Iværksættelse
af saadanne Forsøg. Arbejdet blev ogsaa
paabegyndt i 1909, og som Forsøgsleder antoges P.
Jensen, Stege, der virkede i denne Stilling indtil han
i Foraaret 1918 afløstes af den nyantagne
Konsulent, Havebrugskandidat A. Pedersen. — I
Aarene siden 1909 er der hos Gartnere spredt over
hele Landet, dels af Hovedforeningen og dels af
Amtskredsene, udført et ikke helt ringe Antal
mindre Gødningsforsøg og Forsøg med Sorter og
Stammer, hvorom der er givet Meddelelser i
»Gartner-Tidende«. Vanskelighederne ved at udføre
Forsøg i Gartnerierne er mange, og det har ikke
været muligt at overvinde dem alle, men de
indvundne Erfaringer vil kunne yde Hjælp til i
Fremtiden efterhaanden at begrænse Arbejdet til de
Grupper af Forsøg, som kan gennemføres
tilfredsstillende. At Forsøgsvirksomheden har
Gartnernes Interesse, derom vidner de talrige Diskussioner
om denne Sag i »Gartner-Tidende«, ikke mindst
i de sidste Aar.

<sp>Landboforeningernes
Havebrugsforsøgsvirksomhed</sp>. Landboforeningernes
Interesse for Havebrugsforsøg er af nyere Dato,
og fraregnet nogle enkelte mindre spredte
Arbejder er kun een Landboforeningssammenslutning,
nemlig Ribe Amts vestre Landboforeninger, som
har udført Havebrugsforsøg. Ved nævnte
Landboforeningers Aarsmøde i 1907 drøftedes
Betimeligheden af at iværksætte et Arbejde for Havebrugets
Fremhjælpning inden for Foreningernes Omraade.
De videre Drøftelser førte til, at det i Sommeren
1907 besluttedes at ansætte en
Havebrugskonsulent, og samtidig stillede Esbjerg Kommune et
3,75 ha stort Areal til Raadighed for Foreningerne
under Forudsætning, at det anvendtes til Forsøg
og Forevisninger, væsentligst vedrørende
Havebrug. Selskabet »Syd vest Jydsk Samfund«
tilsikrede endvidere økonomisk Støtte. Som Konsulent
og Leder af Forsøgsarbejdet antoges
Landbrugskandidat Niels Esbjerg, og Administrationen af
Virksomheden blev henlagt til Sammenslutningens
Husmandsvalg, som fra 1908 fik en lidt ændret
Sammensætning og kom til at hedde
»Havebrugs-og Husmandsudvalget«. Arbejdet paa det til
Raadighed stillede Areal i Bollesager ved Esbjerg
blev paabegyndt i Foraaret 1909 med at der
plantedes Hegn og Læbælter og anlagdes nogle
Havebrugsdemonstrationer, bl. a. vedrørende
Gødskning af Frugttræer og Virkningen af
forskellige Mellemkulturer paa Frugttræernes Vækst.
Efter et i 1908 indsendt Andragende gav
Landbrugsministeriet Tilladelse til, at der med
Tilskud af den alm. Planteavlsbevilling maatte
udføres Havebrugsforsøg, og Forsøgsarbejdet blev
paabegyndt Efteraaret 1909 med Anlæg af et
Forsøg med Frugtbuskesorter, omfattende 16
Sorter Stikkelsbær, 4 Sorter Ribs og 4 Sorter Solbær.
Af hver Sort plantedes 80 ensartede Buske fordelt
i 5 Fællesparceller. I de følgende Aar blev der
paabegyndt Sortsforsøg med Jordbær, Forsøg med
forskellig Saatid af flere Køkkenurter og en
Serie orienterende Gødningsforsøg med Køkkenurter.
I 1910 blev der fra Maurer, Jena, erhvervet en
meget stor Samling Frugtbuskesorter, som
plantedes til Iagttagelse. — Samtidig med at den
stationære Forsøgsvirksomhed udvikledes og i sin
Arbejdsmaade holdt sig nær til Eksemplet fra
Statens Forsøgsstationer, idet Jorden prøvedyrkedes
og der anvendtes store og forholdsvis mange
Fællesparceller, indførtes der ogsaa en Del lokale
Gødningsforsøg i Køkkenurter, men denne
Virksomhed opnaaede dog ikke videre Betydning, selv om
den mødte en Del Interesse ogsaa fra de stedlige
Gartnere. — I Foraaret 1911 forpagtedes for 30
Aar et Areal i Kjersing til Anlæg af Forsøg
vedrørende Forebyggelse af Kræftsygdommens
Optræden paa Æbletræer. — I 1912 forpagtedes
ligeledes for 30 Aar 5,3 ha i Spangsbjerg pr.
Esbjerg, og i 1913 erhvervedes Køberet til tre
Naboarealer paa tilsammen 15 ha, saa der var til
Raadighed godt 20 ha ensartet, god Forsøgsjord
i et samlet Stykke. De fra 1912 foretagne store
Udvidelser skete for at faa Mulighed for at
iværksætte Frugttræforsøg, og økonomisk Støtte til
dette Arbejde modtog Landboforeningerne i nogen
Grad fra Julius Skrikes Stiftelse. I 1913 blev
der ogsaa forpagtet et lille Moseareal i Kjersing
til Udplantning af amerikanske Tranebær. En
Kulturplante, som Konsulent Niels Esbjerg havde
stiftet Bekendtskab med paa en Studierejse i
Nord-Amerika i Sommeren 1912. Om Forsøgsarbejdet
blev der i Aarene 1911-14 afgivet Beretninger,
som offentliggjordes i Foreningen af jydske
Landboforeningers Planteavlsberetning og desuden
spredtes i talrige Særtryk. — Hele Ribe Amts
vestre Landboforeningers stationære
Havebrugs-Forsøgsvirksomhed blev i Foraaret 1915
overdraget til den ny Forsøgsvirksomhed, Statens
Havebrugs-Forsøgsstationer, som paatog sig at
afslutte de paabegyndte Forsøgsarbejder.

Den Landboforening, som næst efter Ribe Amts
vestre Landboforeninger har beskæftiget sig mest
med Havebrugsforsøg, er Odense Omegns
Landboforening, som i Aarene 1909-12 udførte et
betydeligt Antal Gødningsforsøg hos Egnens
Gartnere, og bl. a. prøvedes ogsaa her nogle af de i
Gartnerierne mest anvendte Blandingsgødninger.
Resultatet af disse Forsøg findes i de aarlige
Beretninger om lokale Markforsøg i de samv.
Landboforeninger i Fyns Stift.

<sp>Statens
Havebrugs-Forsøgsvirksomhed</sp>. Ved de fynske Landboforeningers
Delegeretmøde d. 2. December 1911 holdt
Forstander Svend Busk, Aarslev, et Foredrag om
Betydningen af Forsøg for Havebrug og
Gartneri, og han udkastede Tanken om Oprettelse af
en Forsøgsstation paa Fyn. Til at undersøge Sagen
nærmere og fremkomme med Forslag blev der
paa Mødet nedsat et Udvalg, bestaaende af
Forpagter G. F. Schroll, Friskolelærer P. Pedersen,
Søllinge og Forstander Svend Busk. Udvalget,
der valgte Svend Busk til Formand, forhandlede
med forskellige Sagkyndige og søgte Oplysninger
om det i Gang værende Arbejde, og det blev
derved efterhaanden hele Udvalgets Opfattelse, at
Oprettelse af en Forsøgsvirksomhed under de fynske
Landboforeninger vilde yderligere bidrage til
Spredning, og det, der tiltrængtes, var at
Arbejdet samledes, hvilket næppe kunde ske uden hvis
Staten overtog den stationære Forsøgsvirksomhed.
Udvalgets Indstilling til Samvirksomheden blev
derfor formet som Forslag til en Henvendelse til
Landbrugsministeriet, hvori der stærkt udtaltes
Ønske om, at Staten under Statens
Planteavlsudvalgs Administration skulde iværksætte en
stationær Havebrugs-Forsøgsvirksomhed, der skulde
ledes efter de samme Principper som
Landbrugs-Forsøgsstationerne. Samvirksomhedens Bestyrelse
delte Udvalgets Opfattelse og lod i Okt. 1912
Henvendelsen til Landbrugsministeriet fremsende. Ved
de samme Landboforeningers Delegeretmøde i
December 1912 blev Kravet om at Staten skulde
overtage de stationære Havebrugsforsøg igen
fremsat. Ved et Møde i København d. 12. December 1912
blev det af De samv. danske Haveselskabers og
Alm. dansk Gartnerforenings fælles Forsøgsudvalg
(et Udvalg nedsat 1910) anbefalet, at Staten overtog
de stationære Havebrugsforsøg, og efter
Anmodning tiltraadte Ribe Amts vestre Landboforeningers
Havebrugs- og Husmandsudvalg og De samv.
Landboforeninger i Fyns Stift i Januar 1913 denne
Anbefaling. 30. April 1913 sendte
Landbrugsministeriet hele Sagen til Statens Planteavlsudvalgs
Erklæring, og denne afgaves i meget udførlig Form
28. Juni samme Aar. Den 6. Oktober 1913
tilskrev Ministeriet paa ny Statens Planteavlsudvalg
i Anledning af Sagen og anmodede om, at Udvalget
vilde lade Sagen drøfte ved et Møde, hvortil der
var indbudt Repræsentanter for Landbrugs- og
Havebrugsorganisationerne. Den 14. Januar 1914
lod Statens Planteavlsudvalg afholde et
Forhandlingsmøde i København, hvortil Repræsentanter for
de i Ministeriets Skrivelse nævnte Organisationer
var indbudt, og der var paa Mødet afgjort
Stemning for at søge Sagen ordnet i Overensstemmelse
med de Principper, som var fremsat i Statens
Planteudvalgs Erklæring af 28. Juni 1913. Til at
fremkomme med Forslag angaaende Valg af
Ejendomme til Forsøgsstationer for Havebrug og om
Stationernes Opgaver, Drift og Budget nedsattes et
Udvalg, bestaaende af 9 Medlemmer, nemlig:
Forsøgslederne L. Helweg og N. J. Nielsen, Sekretær
H. C. Larsen, Professor A. Bruun, Handelsgartner
Svend Bruun, Gartner Julius Eriksen, Forstander
Svend Busk, Statskonsulent W. Riedel og
Konsulent Niels Esbjerg. Statens Planteavlsudvalg
udpegede Forsøgsleder L. Helweg som Formand for
Udvalget. Efter at Statens Planteavlsudvalg havde
refereret Fællesmødets Forløb, erholdt Udvalget d.
6. Febr. 1914 Landbrugsministeriets Bemyndigelse
til at lade Arbejdet paabegynde, og d. 9. Marts
afholdt det forberedende Udvalg sit første Møde,
hvor der blev lagt en Plan for Arbejdet, og
Konsulent Niels Esbjerg blev valgt til tid valgets
Sekretær. Om det ret vidtløftige Arbejde, som
Udvalget maatte udføre i Tiden mellem 9. Marts og
6. Juni, da Indstillingen blev afgivet til Statens
Planteavlsudvalg, kan der ikke her afses lang
Omtale, det skal dog som et Eksempel nævnes, at
der fra de forskellige Egne, hvor der kunde være
Mulighed for at vælge en Ejendom til
Forsøgsstation, blev tilbudt over 80 Ejendomme, hvis
Forhold mere eller mindre grundigt maatte
undersøges. Det forberedende Udvalg gik ud fra den
Forudsætning, at Opgaven for den
Forsøgsvirksomhed, som skulde oprettes, foreløbig maatte
begrænses til Forsøg vedrørende Køkkenurtedyrkning og
Frugtavl paa Friland, og i Henhold dertil nævntes
Forsøgsopgaverne, som deltes i 18 Grupper.
Udvalget foreslog straks at oprette Forsøgsstationer
ved Blangsted, Spangsbjerg, Hornum og Fjernhøj
(de to sidstnævnte som Filialer) og senere
yderligere Forsøgsstationer ved København og Aarhus.
Samtidig foreslog det forberedende Udvalg, at der
fra 1. April 1915 ydedes
Havebrugsorganisationerne Tilskud til lokale Forsøg og tilsvarende
Arbejder (herunder lagttagelsesplantninger) af den
almindelige Bevilling til Planteavlens Fremme paa
samme Vilkaar som Landbrugsorganisationerne.
Statens Planteavlsudvalg indstillede 7. Juli 1914
til Ministeriet, at de tre førstnævnte
Forsøgsstationer oprettedes fra Foraaret 1915, og at der
ansattes to Forsøgsledere. Den af Krigen
foraarsagede Situation medførte imidlertid, at denne
Indstilling ikke kunde tages til Følge, og i en ny
Indstilling af 25. Novbr. 1914 blev de foreslaaede
Bevillinger meget reducerede samtidig med, at
det foresloges, at Spangsbjerg ogsaa indtil videre
skulde betragtes som Filialstation. Dette Forslag
gennemførtes, idet dog Hornums Erhvervelse
udsattes til Foraaret 1916. Konsulent Niels Esbjerg
antoges fra April 1915 som Forsøgsleder og
Assistent Edv. Christiansen som Bestyrer af
Filialstationen ved Spangsbjerg. Christiansen
beskikkedes som Forsøgsleder fra 1. April 1919, samtidig
med at Spangsbjerg udskiltes som selvstændig
Forsøgsstation.

II. <sp>Den nuværende Ordning</sp>. <sp>Den
stationære Forsøgsvirksomhed</sp>
omfatter 1919 følgende Stationer: <sp>Stationen ved
Spangsbjerg pr. Esbjerg</sp>, oprettet 1908,
overgaaet til Staten 1915. 4 Forsøgsarealer. I
Bollesager 3,8 ha sandmuldet Jord med
Sandunderlag, i Spangsbjerg 21,5 ha god, sandmuldet Jord
med lerblandet Sandunderlag, i Kjersing 1,4 ha
sandmuldet Jord med Lerunderlag og c. 0,3 ha
Mosejord til Tranebærkultur. Førstnævnte Areal er
stillet til Raadighed af Esbjerg Kommune, de
øvrige er med Bygninger og Redskaber forpagtede.
Forsøgsarbejdet omfatter Sortsforsøg med
Frugttræer og Frugtbuske og lagttagelsesplantninger af
samme. Forsøg med forskellige Kulturforholds
Indflydelse paa Kræftsygdommens Optræden paa
Æbletræer. Forsøg med Jordbærsorter og
Køkkenurtestammer. Forberedende Forsøg med forskellig
Gødskning af Kjøkkenurter og Frugtbuske.

<sp>Stationen ved Blangsted pr.
Odense</sp>, oprettet 1915, Areal 61 ha god lermuldet Jord
med Lerunderlag. Arealet med Bygninger,
Redskaber og Besætning er forpagtet. Forsøgsarbejdet
omfatter Forsøg med Sorter af Frugttræer og
Frugtbuske. Forsøg med forskellig
Undergrundsbearbejdning forud for Frugttræernes Plantning.
Forsøg med Jordbærsorter og Køkkenurtestammer.
Forsøg med kunstig Vanding. Forsøg med Opbevaring
af Frugt.

<sp>Stationen ved Hornum</sp> (indtil videre
Filial under Blangsted), oprettet 1916. Areal,
Bygninger, Redskaber og Besætning er forpagtet.
Forsøgsarbejdet omfatter Forsøg med forskellige
Køkkenurtestammer.

I Forbindelse med den stationære
Forsøgsvirksomhed staar Undersøgelser over Frugtavlens
Tilstand og Vilkaar i forskellige Egne af Landet.
Dette Arbejde ledes af et af Statens
Planteavlsudvalg nedsat 5 Mands Udvalg, »Frugtavlsudvalget«.

<sp>Den lokale Forsøgsvirksomhed</sp>.
Havebrugs- og Landbrugsorganisationerne kan i
Henhold til Landbrugsministeriets Regler af 28. Maj
1915 faa Statstilskud (Halvdelen af Nettoudgiften)
til: Lokale Havebrugsforsøg,
lagttagelsesplantninger af Frugtsorter, Forevisningshaver,
Konkurrencer mellem Havebrug, Planteavlsudstillinger,
Konsulentløn og Trykning af Beretninger.
Gartnerforeningen og dens Amtskredse og i mindre Grad
de landøkonomiske Foreninger anlægger aarlig
lokale Forsøg. Et Fællesudvalg nedsat af
Havebrugsorganisationerne og Husmandsforeningerne leder
Frugtsortsundersøgelser i lokale Kredse og
forbereder Anlæg af lagttagelsesplantninger. Flere
landøkonomiske Foreninger, særlig
Husmandsforeningerne, har anlagt Forevisningshaver.
Gartnerforeningen, Østifternes Haveselskab, de provinsielle
Husmandsforeninger og enkelte
Landboforeningssammenslutninger har antaget Konsulenter i
Havebrug. Om Havebrugets Forsøgsvæsen i de andre
nordiske Lande, se under Finlands Havebrug og
Økonomisk Havebrug i Norge og Sverrig.
</chapter>

<chapter name="Havebrugsprodukternes Omsætning">
<b>Havebrugsprodukternes Omsætning.</b> Udviklingens
almindelige Gang i Erhvervslivet er
Varefordelingens Udsondring fra Produktionen. Indenfor
Havebrugsproduktionen gør Erhvervsdelingen og
Specialiseringen sig mere og mere gældende, men
Forholdene er overordentlig brogede, og man
træffer alle Former for Omsætning, fra den mest
primitive — Producenten, der vandrer rundt fra Dør
til Dør og sælger sine Produkter direkte til
Forbrugerne — til det gennemført rationelle System
— store Specialkultivatører, der leverer hele deres
Produktion til en enkelt eller ganske faa
Grossistfirmaer, som eksporterer eller fordeler Varerne
videre til Detaillister. Tanken om
<sp>kooperativ</sp> Virksomhed af Producenterne m. H. t.
Fordeling og Eksport af deres Produkter har fra Tid
til anden været fremme og Forsøg har været gjort
(Foren. for Udførsel af Havesager — se Art.
»Foreninger«) eller gøres (f. Eks. »Andelsfrugtsalg«),
men nogen videre Betydning har de hverken haft
eller har endnu. En meget stor Vanskelighed for
kooperativ Virksomhed paa dette Omraade er
Havebrugsprodukternes gennemgaaende usikre
Kvalitetsbedømmelse; Frø og Træfrugt er aabenbart
bedst egnede for kooperativt Salg. For
Frugtsalgets Vedkommende er der af Østifternes
Haveselskab og andre Organisationer gjort et ikke ringe
Arbejde for at lære Producenterne at sortere og
pakke rationelt.

At Omsætningen af Havesager ofte er meget
utilfredsstillende ordnet, er udenfor al Tvivl, men
er forklarligt nok ved Betragtning af Forholdene.
Havesager fremkommer ofte i smaa Partier, fra
Dag til Dag og paa Steder, der ligger langt fra
Forbrugsstedet. Det er ofte lidet holdbare Varer,
og Kvalitet, Sortering og Emballering er meget
forskellig. Mange Mennesker har den
Virksomhed at køre rundt og opkøbe og indsamle
Havesager, som de bringer paa Torvet for at
videresælge dem til Detailhandlen eller direkte til
Forbrugerne. Ofte indsender Producenterne deres
Frembringelser til Kommissionærer, der forhandler
Varerne paa Torvene. Undertiden sendes opkøbte
Varer videre til Grossist eller Kommissionær og
kommer saaledes til at passere 3-4 Hænder, før
de naar Forbrugeren. Resultatet bliver i mange
Fald, at enten faar Konsumenterne Lov at give
urimelig meget for Varerne, eller ogsaa faar
Producenterne urimelig lidt Udbytte.
Detailhandelens Avance paa Blomster, Grøntsager, Frugt og
Frø er, saa vidt det kan skønnes, ofte meget høj,
et Forhold, der i lige Grad er til Skade for
Forbruger og Frembringer. Forholdet er imidlertid
ikke altid let at bedømme, bl. a. paa Grund af
disse Varers ofte store Svind. De sidste Tider har
set Forsøg fra det offentliges Side baade i
København og Provinsen paa en Regulering af Grønt-
og Frugtsalgspriserne gennem Etablering af
kommunale Udsalg (evt. fra kommunale Gartnerier).
For Frø fastsatte Staten Maksimalpriser i
Efteraaret 1918. Ogsaa for Kartofler har der været
fastsat Maksimalpriser. En samlet Opgørelse over
<sp>den havebrugsmæssige Produktion
og Omsætning</sp> gives ikke; det meste
unddrager sig Kontrol, kun enkelte spredte
Oplysninger haves. Ihvorvel store Partier Havesager
forbruges af Producenterne selv (Kolonihaver,
Villahaver, Gaardmændenes og Husmændenes
Egetforbrug o. s. v.), saa kan man dog gaa ud fra, at
langt over Halvdelen kommer ud i Omsætningen.
Aftagerne falder i tre Grupper: 1) Indenlandske
Forbrugere; 2) industrielle Virksomheder
(Konservesfabrikker, Vinfabrikker, Tørrerier o. l.) og
3) Eksportører. Kun over Import og Eksport
haves nogenlunde nøjagtige Opgivelser. Udførselens
Værdi beløb sig til 7,482,000 Kr. i 1917 (heraf
3,6 Mill. Kr. tørrede Grøntsager) mod 1,639,000
Kr. i 1913 og 1,186,000 i 1900 (i de to sidste
Tal er Havefrø ikke medregnet — se i øvrigt Art.
Statistiske Oplysninger). Tilsvarende Indførselstal
for Havesager er 5,647,000 Kr. i 1917, 3,136,000
Kr. i 1913 og 1,949,000 Kr. i 1900.

<sp>Verdenskrigen</sp> med dens abnorme
Handels- og Trafikforhold har afstedkommet megen
Forstyrrelse i den danske Udenrigshandel med
Haveprodukter. Baade Tilførsel og Udførsel blev
efterhaanden saa godt som standset.
Udførselsforbudene kulminerede i 1918, da praktisk talt al
Udførsel af Frø, Frugt og Grøntsager, baade drevne
og Frilands, var forbudt; dog dispenseredes der
i nogen Maade (navnlig drevne Produkter) fra
disse Forbud. Med Krigens Ophør begyndte en
Afvikling af disse Indskrænkninger i den frie
Handel (Frøordningen ophørte f. Eks. 1. Septbr. 1919),
men endnu i Okt. 1919 er dog mange bestaaende.
For Blomsters og Planteskoleartiklers
Vedkommende har der dog ikke været Tale om nogen
Art af Forbud. — I øvrigt har der hidtil under
normale Forhold ikke været anden
Indskrænkning udadtil i Omsætningsfriheden med Havesager
end den, der følger af Toldloven (se Art. »Told«).
Ifølge Næringslovens § 53 er der fuldstændig
indenlandsk <sp>Frihandel</sp> (modsat Handel paa
Borgerskab eller Næringsbevis) med Havesager,
ej heller er der af hygiejniske eller
plantepatologiske Grunde nogen nævneværdig Indskrænkning i
den frie Omsætning med disse Produkter.
<sp>Omsætningsformerne</sp> er, som nævnt, yderst
brogede. <sp>Gadehandel</sp> spiller stor Rolle for Grøntsager,
Frugt og Blomster; med Frø er der en Del
Omløben, og i Provinsen kører Producenten ofte rundt
fra Dør til Dør med Grøntsager og Frugt; i øvrigt
er Detail-<sp>Torvehandel</sp> almindelig i de
mindre Købstæder, medens Detail-<sp>Butikshandel</sp>
er overvejende i de større Købstæder og omtrent
eneraadende i Hovedstaden. I København er
etableret <sp>Auktionssalg</sp> i Mellemhandelen (ɔ: kun
Detailhdlr. har Adgang) med Frugt; i øvrigt
kendes Auktionssalg kun i Form af de saakaldte
»hollandske Auktioner« med Planteskoleartikler — i
Særdeleshed Coniferæ, Rhododendron, Azalea o. l.
— der i Særdeleshed er lagt an paa Salg til
private og er meget ildesete fra Planteskolernes Side.
Disse Auktioner skader selvfølgelig Planteskolerne,
men for det købende Publikum er Fordelene i
Almindelighed meget problematiske, da Varerne ofte
er slet behandlede og ikke akklimatiserede.

<sp>Københavns en gros Grønttorv</sp> er
Landets største Omsætningsplads for Grøntsager,
Frugt og Blomster; ikke alene forsyner
Hovedstadens Frugt-, Grønt- og Blomsterhandlere sig her,
men til Tider købes der ogsaa op her til mange
Provinsbyers Forsyning, til Eksport (f. Eks.
møder adskillige svenske Handelsmænd og Koner
periodisk næsten daglig paa Torvet) og til
Konservesfabrikker. Direkte Salg til Forbrugere spiller
kun en lille Rolle paa dette Torv; det saakaldte
»Forprang« (Prangere ɔ: Opkøbere, der paaregner
Videresalg paa selve Torvet og spekulerer i
Vareknaphed) har man ved Forbudsbestemmelsr søgt
at komme til Livs. Salg af udenlandske Varer
er henvist til en bestemt Del af Torvet, men mest
forhandles disse direkte fra Importørernes Lagre
til Detailhandlerne. Siden 1913 er Torvet inddelt
i Stadepladser, der udlejes dagvis, maaneds-,
kvartals- eller aarevis til de torvesøgende. Dette Torv
er i sin Art noget ret enestaaende og har sikkert
store Fordele i flere Henseender fremfor de i
Udlandets Storbyer almindelige Torvehaller.
Omsætningen beløb sig i 1918 til omtrent 27 Mill. Kr.
mod kun 2 1/4 Mill. Kr. i 1890 (se i øvrigt Art.
»Statistiske Oplysninger«). Men det bør tilføjes,
at meget af Omsætningen gaar uden om Torvet,
saa Tallene udtrykker langtfra de faktiske
Værdier, der tilføres Hovedstaden af Haveprodukter;
navnlig af Bær- og Træfrugt gaar meget uden om
Torvet; det samme gælder Kartofler. I København
er det yderst sjældent, at Handelsgartnerne selv
har Butik, det er mere almindeligt i
Provinsbyerne, i Særdeleshed for Blomstergartnernes
Vedkommende. <sp>Butikshandelen</sp> med
Havesager har undergaaet en stor Udvikling i Aarenes
Løb; oprindelig indtog disse Butikker en ret
beskeden Plads i Butikkernes Række, hyppig var
det Kælderrum eller Portrum, og de gemte sig tit
omme i Sidegaderne; nu er det ofte nogle af
Gadens mest prangende Vinduer, og de findes baade
paa Hovedstrøg og i Sidegader, og i store og
kostbare — ofte meningsløs kostbare — Lokaler.
Antallet vides ikke, men i København skrives Tallet
i alt Fald med 4 Cifre; ifølge
Telefon-Haandbogen er der 280 Blomsterforretninger og 480
Grønthandlere, der har Telefon, men i hvert Fald
dette sidste Tal er kun en ret lille Brøkdel af det
samlede Antal. De kostbare Handelsomkostninger
har deres Skyld i de høje Avancer,
Blomsterhandlere og Grønthandlere beregner sig. — I de større
Provinsbyer findes efterhaanden baade Blomster-
og Frugt- og Grønthandlere. Med H. t. Priserne
er der ofte en stor Forskel mellem Hovedstaden og
Provinsen og Provinsbyerne indbyrdes, og de
første er hyppigt de laveste. Den store Ulighed i
Priser er Vidnesbyrd om en ofte ret
utilfredsstillende Fordeling; der er Planer fremme om
Oprettelse af nogle Fordelingscentraler; disse skulde
startes af Gartnerne. —

Med H. t. Varernes <sp>Kvalitet og
Behandling</sp> er der sket en stærk Udvikling; det
købende Publikum er mere kræsent end før, Varen
skal være velbehandlet og frisk, og mange har
Kendskab til Sortsnavne og er villig til at betale
efter Kvaliteten. Indenfor
<sp>Blomsterhandelen</sp> har Handelen med afskaarne Blomster faaet
en dominerende Plads; de vigtigste Blomster i
Omsætningen er Chrysanthemum, Roser og Nelliker,
men først og fremmest fremdrevne Løgvækster —
især Tulipaner. De vigtigste Potteplanter i
Omsætningen er Palmer, Azalea, men især Begonia
og Cyclamen. I Blomsterforbruget er der
utvivlsomt ikke den Konservatisme som i Forbruget af
Frugt og Grøntsager; det er overordentlig
vanskeligt at vænne det store Publikum til at bruge
ikke tidligere kendte Produkter; hvor længe var
Tomaten ikke kendt, før den vandt Sejr? I
Blomsterhandelen har hver Tid sin Modeplante, og man
maa vist sige, at de danske Blomstergartnere har
haft stor Evne til paa een Gang at tjene
Forbrugernes Krav og udvikle deres Smag; der er
næppe mange Steder, hvor Blomsterforbruget er
saa stort som hertillands. Før Verdenskrigen
spillede <sp>Indførselen</sp> af italienske og navnlig
sydfranske <sp>Blomster</sp> en stor Rolle.
Forudsætningen herfor er den hurtige Transport.
Antagelig vil denne Import — hvis Udeblivelse
selvfølgelig har været til stor Fordel for det danske
Blomstergartneri — genoptages, hvis Trafikforholdene
forbedres. Fra de danske Blomster gartnerier er
der ikke ringe Eksport til Nabolandene, særlig
Sverrig. Der er desuden betydelig Eksport af
Syrener til Drivning; endvidere er der — især med
Odense som Centrum — en stor Transithandel
med »<sp>grønne Planter</sp>« (Palmer, Dræcena,
Aspidistra o. l.). Denne Handel drives for en stor
Del af Gartnere, medens Importen af de afskaarne
Blomster sker gennem Handelsfirmaer.
Blomstergartnerne har ofte direkte Forbindelse med
Udlandets Gartnerier og hjemskriver selv baade Frø og
Planter. Det samme er Tilfældet med
<sp>Planteskolerne</sp>; disse driver en livlig Forretning
med Udlandet, dels importeres store Mængder af
Grundstammer og unge Planter fra Frankrig,
Holland og Tyskland (Holsten) med Viderekultur for
Øje, dels eksporteres store Mængder Frugttrær,
Roser o. l. til Norge og Sverrig. Mellemhandel
er sjælden i denne Gren af Gartneriet, uden for
saa vidt man vil kalde det, at den ene Planteskole
ofte supplerer sin Beholdning af visse Ting fra
andre Planteskoler eller Anlægsgartnerens
Hjemskriven af Planter til sine Anlæg for
Mellemhandel. Direkte Forbindelse mellem Producent og
Forbruger er i hvert Fald almindeligere i denne
Gren af Gartneriet end de øvrige. Og der er
større Stabilitet baade i Produktion og Forbrug,
og Priserne er ikke underkastet stærke
Svingninger, ligesom det har vist sig muligt at
tilvejebringe Prisoverenskomst, gældende hele Landet.
<sp>Formering</sp> af Blomsterplanter og Køkkenurter
i stor Stil med Salg til andre Gartnere for Øje, er
en vigtig Forretning for adskillige
Provinsgartnerier, og Udbudet af disse Varer sker gennem
jævnlig Annoncering i Fagpressen. — En ret
vigtig Eksportartikel har Konvaldrivspirer udviklet
sig til at blive. Eksporten foregaar ved enkelte
store Firmaer og gaar til England, Amerika o. a.
Steder. Ogsaa <sp>Frøhandelen</sp> ligger paa
forholdsvis faa Hænder. Det er hyppigt
Gartnerfirmaer, der er gledet over til at blive Frøhandlere,
men medens Avl af Frø — baade Mark- og
Havefrø — tidligere var en Gartnervirksomhed, og en
af Banebryderne for den danske Frøavl, Bøgh i
Horsens, var Gartner, er dette nu væsentlig
forandret; endog Havefrø avles i stort Omfang af
Ikke-Gartnere — dog ikke Blomkaalsfrø. Den stærke
Konkurrence mellem Frøhandlerne tvang
Avlerprisen nedad, saa det efterhaanden ikke kunde betale
sig for Gartneren at avle Frø. Meget af det
Havefrø, der bruges, er — og var navnlig før
Verdenskrigen — af udenlandsk Avl, men for Urtefrøets
Vedkommende leveres det allermeste gennem de
hjemlige Frøfirmaer, der tit har deres egne Avlere
i Udlandet, som de kontrollerer. Naar den danske
Frøavl — baade Mark- og Havefrø — staar højt,
og Udlandet stærkt efterspørger dansk Frø, saa har
det danske Gartneri sin Del af Æren herfor. Se
endvidere Art. Frøavl og Statistiske
Oplysninger.
F. S.
</chapter>

<chapter name="Havebrugsskoler">
<b>Havebrugsskoler</b> se <sp>Læreanstalter</sp>.
</chapter>

<chapter name="Havebrugstidsskrifter">
<b>Havebrugstidsskrifter</b> se <sp>Foreninger</sp> og
<sp>Tidsskrifter</sp>.
</chapter>

<chapter name="Havebygninger">
<b>Havebygninger</b> se <sp>Havearkitektur</sp>.
</chapter>

<chapter name="Havefrø.">
<b>Havefrø.</b> Her skal kun kort omtales Udseendet
af nogle Typer af de almindeligste Havefrøarter i
Tilslutning til nedenstaaende Afbildninger, udførte
efter Fotografier af Mag. scient. E. Larsen. Det
ses straks, at der findes meget stor Formrigdom
indenfor Havefrøene. Til de enkelte Afbildninger
kan føjes følgende ganske korte Beskrivelser.
Fig. 1 a. <sp>Cardon</sp> (Cynara), forstørret 3 Gange,
er graaspættede, ret store Frø; der findes kun
20-30 Frø i 1 gr rent Frø; lignende Udseende
har Artiskokfrø. Fig. 1 b. <sp>Karse</sp>, forst. 6 G.,
er brunrøde, skævt ovale Frø; i 1 gr er der 4-500
Frø. Fig. 1 c. <sp>Rødløg</sp>, forst. 7 G., er sorte,
kantede Frø; der er i 1 gr 2-300 Frø. Fig. 1 d.
<sp>Pastinak</sp>, forst. 7 G., er flade, gulbrune,
vingede Frø; der er 2-300 Frø i 1 gr. Fig. 2 a.
<sp>Gulerod</sp>, forst. 6 G., er gulbrune Frø, flade
paa den ene Side, hvælvede paa den anden og
forsynet med fremstaaende Ribber, der bærer lange
Pigge, som imidlertid i Reglen rives af ved
Behandlingen af Frøet, saaledes at det i Handelen er
omtrent glat; i 1 gr rent Frø findes omtrent 900 Frø.
Fig. 2 b. <sp>Tomat</sp>, forst. 6 G., er graaskællede, flade
ujævne Frø; i 1 gr er der 3-400 Frø. Fig. 2 c.
<sp>Salat</sp>, forst. 6 G., er sølvhvide, paa langs
riflede Frø; pr. gr er der 6-700 Frø.
<sp>Endivie-Salat</sp>, Frø af Form omtrent som Cineraria Fig.
5 a., men foroven med en Krone, af spidse Skæl;
4-500 pr. gr. Fig. 2 d. <sp>Selleri</sp>, forst. 6 G., er
af lignende Form som Gulerodsfrø, men mindre,
kortere og mere buttede, men ingen Pigge; c.
2000 Frø pr. gr. — Omtrent 3 Gange saa store —
600 pr. gr. —, men af lignende Form er
<sp>Kruspersille</sp>. Fig. 3. <sp>Havrerod</sp>, forst. 3 G., lange,
graa gule, pindeagtige Frø, c. 100 pr. gr. Lignende
er <sp>Skorzoner</sp>, med c. 12 mm lange, straagule
Frø, pindeformede, men lige brede overalt. Fig. 4 a.
<sp>Radis</sp>, forst. 3 G., butkantede, indtil næsten
kuglerunde, lys-brungraa Frø, c. 100 pr. gr.
<sp>Ræddike</sp> er ikke til at skelne fra Radis. Fig.
4 b. <sp>Spinat</sp>, forst. 3 G., graa, graagrønne, bredt
hjærteformede til runde, tykkest forneden;
undertiden med to hornformede Sideudvækster, store
Frø, c. 90 pr. gr. Fig. 4 c. <sp>Agurkefrø</sp>,
forst. 3 G., er store, ovale, flade, tilspidsede, glatte,
hvide, c. 40 pr. gr. <sp>Melonfrø</sp>, lignende men lidt
større Frø. <sp>Græskar</sp>, Form og Udseende
omtrent som Agurkefrø, men større og mere
afrundede, c. 3-4 Frø pr. gr. Fig. 4 d. <sp>Kørvel</sp>,
forst. 3 G., matsorte, kommaformede Frø, med en
dyb Rille paa Bugsiden, c. 550 pr. gr. Fig. 4 e.
<sp>Rødbede</sp>»<sp>frø</sp>«, forst. 3 G., bestaar af 1-6
sammenvoksede Blomster i et saakaldt »Nøgle« som er
brunt, uregelmæssigt og indeholder 1-6
brunskallede Frø; kan kun paa de røde Spirer kendes fra
Frø af Bladbede, gule Runkelroer og Sukkerroer.
— Foruden disse afbildede Køkkenurtefrø
nævnes: <sp>Kaalfrø</sp>, der er kuglerunde, sort-brune,
undertiden kantede og indfaldne paa Grund af
mangelfuld Udvikling, Overfladen fint netmønstret.
Størrelsen forskellig for de forskellige Kaalsorter:
<sp>Hvidkaal</sp> c. 250 Frø, <sp>Rødkaal</sp> c. 275,
<sp>Blomkaal</sp> c. 330, <sp>Grønkaal</sp> og
<sp>Rosenkaal</sp> c. 350 Frø pr. gr. <sp>Majroer</sp> som
Kaalfrø, men mindre, c. 500 pr. gr. — De forskellige
<sp>Bønnesorter</sp> har store, glatte, fladtrykte,
ovale til nyreformede Frø af meget forskellig
Farve: hvide, sorte brune, rødlige og spættede.
Størrelsen er ligeledes meget varierende: af nogle
Sorter gaar kun 1 Frø pr. gr, af andre 5-10. —
<sp>Ærter</sp> er store (2-10 pr. gr) kuglerunde, runde

<img>Fig. 1.</img>

<img>Fig. 2.</img>
eller butkantede og indfaldne Frø med en lille,
oval Navle og Aftegning af den kileformede
Kimrod <sp>Sukkerærterne</sp> er store, hvidgule,
kuglerunde, der gaar 2-3 paa 1 gr. Samme Farve
og Udseende, men lidt
mindre (c. 3 pr. gr.)
er <sp>Dippes Majært</sp>.
<sp>Victoria-Ærter</sp>
er lysegule, kuglerunde
ofte svagt grubede paa
Overfladen; Størrelse som
Dippes Majært.
<sp>Marrowfat-Ærter</sp> er
store, butkantede,
rynket- indfaldne Frø af
noget forskellig Farve
(grønlig eller gullig),
2-4 pr. gr.

Af <sp>Blomsterfrø</sp>
skal kun enkelte Sorter
omtales. Hvad først de
17 afbildede Sorter
angaar, skal der til
Forklaring føjes et Par Ord
om Farve og Størrelse:
Fig. 5 a. <sp>Cineraria</sp>,
forst. 6 G., er ret smaa,
sortbrune Frø med
tætstillede Længdefurer.
Fig. 5 b. <sp>Cyclamen</sp>
(Alpeviol) forst. 7 G., er
rød-brunlige, runde eller
kantede Frø, af hvilke
der gaar 50-100 paa 1
gr. Fig. 5 c.
<sp>Dianthus</sp> (Nellike), forst.
6 G., er sorte flade og smaa, idet der gaar c.
1000 pr. gr (varierer ret stærkt i Størrelse, da
der er en Mængde Arter og Sorter). Fig. 5 d.
<sp>Reseda</sp>, forst. 6 G., har grubede,
lysegrøngullige Frø, der er af en Størrelse, saa der i 1 gr
findes op imod 1000 Frø. Fig. 5 e. <sp>Viola
tricolor</sp> (Stedmoderblomst); af de smaa,
blankbrune Frø findes der i 1 gr henved 1000 Frø. (Har
foroven en skævtsiddende hvid Plet, der kun anes
paa Billedet). Fig. 5 e. ligner meget <sp>Myosotis</sp>
(Forglemmigej), men dennes Frø er fladere,
bredere og oftest blanksorte; c. 3-4000 Frø i 1 gr.
Fig. 5 f. <sp>Phlox</sp>-Frø, forst. 6 G., er graa,
Overfladen er stærk foldet. Fig. 6 a. <sp>Althæa</sp>
(Stokrose), forst. 4 G., har ret store, flade, gullige Frø,
af hvilke der gaar c. 10 paa 1 gr. Fig. 6 b.
<sp>Asters</sp> (Callistephus) er smaa, kommaformede,
haarede Frø, brunlige til graalige; 2-400 pr. gr.
Fig. 6 c. <sp>Levkøj</sp>, forst. 4 G., har smaa,
lysebrune, flade Frø med hvidlig Vinge; der gaar
5-700 paa 1 gr. Fig. 6 d. <sp>Verbena</sp>-Frøene,
forst. 6 G., er graagrøngullige, ujævnt furede, saa
de ligner smaa Pindestykker; Størrelsen noget
varierende. Fig. 6 e. <sp>Zinnia-Frø</sp>, forst. 4
G., er flade, graabrune noget vingede. Fig. 7 a.
<sp>Eschscholtzia</sp>, forst. 4 G., kuglerunde,
stærkt netmønstrede, brune Frø; 6-700 paa 1 gr.
<sp>Petunia</sp>-Frø fuldstændig samme Form og
Mønster som Eschscholtzia, men 6 Gange mindre,
altsaa meget smaa, c. 4000 pr. gr. Fig. 7 b.
<sp>Antirrhinum</sp> (Løvemund) forst. 6 G., sortbrune,
Overfladen foldet som en Ferskenstens, meget smaa,
2-4000 pr. gr. Fig. 7 c. <sp>Delphinium</sp>
(Ridderspore) forst. 4 G., sorte, men Farven næsten
dækket af muslingformede, hindeagtige, graa Skæl;
c. 500 pr. gr. <sp>Nigella</sp> (Jomfru i det grønne)
omtrent som Delphinium, men uden Skæl, kun
foldede Tværlinier. Fig. 7 d. <sp>Papaver Rhoeas</sp>
(Kornvalmue), forst. 6 G., har som
<sp>Opiatvalmuen</sp> nyreformede, netmønstrede Frø, smaa, kun
c. 8000 pr. gr. Fig. 8 a. <sp>Calendula</sp>

<img>Fig. 3.</img>

<img>Fig. 4.</img>
(Morgenfrue), forst. 3 G., har krummede, forvredne og
ujævne Frø af temmelig forskellig Form eftersom
de stammer fra Blomsterkurvens Midte eller
Yderkreds; c. 150 pr. gr. Fig. 8 b. <sp>Centaurea</sp>,
forst. 4 G., Frøene har paa den ene Side et
karakteristisk Hak, foroven en Krans af rødbrune
Børster, Farven i øvrigt hvidlig-blaalig-violet; c. 200
pr. gr. <sp>Tropæolum</sp> (»Nasturtium«), store
Frø, der er flade paa den ene og højt hvælvede
paa den anden Side, der har 5 Længdefolder;
Frøenes Yderlag straagult, svampet; der gaar 5-8
pr. gr. <sp>Ipomæa</sp> har store, trekantede,
mørkebrune, men fint graa skællede Frø; c. 50 pr. gr.
<sp>Gyldenlak</sp>-Frø ligner ovenomtalte Karse (Fig.
1 b.), men er fladere og bredere, som sin
Slægtning <sp>Iberis</sp>; af begge gaar der c. 400 pr. gr.
<sp>Primula</sp>-Frø er smaa, mørkebrune, ujævnt
kantede, c. 2-4000 pr. gr, og ligner en Del
<sp>Clarkia elegans</sp>, hvis Frø er mere aflange, ujævne,
indfaldne med smaa bitte skælagtige Haar.
<sp>Begonia</sp>-Frø er ægformede, gulbrune, men
særdeles smaa, idet der gaar henved 30,000 paa 1 gr;
endnu mindre er <sp>Gloxinia</sp>-Frø. <sp>Canna</sp> har
derimod store, sorte, kuglerunde Frø, hvoraf der
kun gaar 2-3 paa 1 gr.
D-P.

<img>Fig. 5.</img>

<img>Fig. 6.</img>
</chapter>

<chapter name="Havefrøanalyse">
<b>Havefrøanalyse.</b> Udgifterne til Jord,
Jordtilberedelse, Gødskning, Pasning m. m. af
Havekulturene medfører saa store Udgifter for Gartneren
og Havebrugeren, at det gælder om at benytte det
bedst mulige Frø baade med Hensyn til Ægthed
og øvrige Beskaffenhed. — Hidindtil har Køberne
af Havefrø imidlertid ikke i større Udstrækning
sikret sig i saa Henseende. — Brugerne af
Markfrø har paa dette Omraade været langt forud; i
mere end en Menneskealder har det været
almindeligt, at de solide Markfrøforretninger ydede
Købere Garanti med Hensyn til Ægthed, Renhed,
Spireevne, m. m. En Række af de større
Forretninger har afsluttet Overenskomst med
Statsfrøkontrollen om at kontrollere, at det Frø, de
leverede, svarede til de stillede Garantier.
Undersøgelser foretaget af Statsfrøkontrollen har vist, at det
Havefrø, der gaar i Handelen, ofte lader meget
tilbage at ønske med Hensyn til Beskaffenheden,
navnlig hvad Spireevnen angaar. Undersøgelse og
Kontrol af Havefrø i saa Henseende er derfor saa
paakrævet, at en kort Meddelelse om, hvorledes
disse Undersøgelser foretages, skal gives.
<sp>Statsfrøkontrollen</sp> (tidligere Dansk Frøkontrol),
der nu er Verdens ældste og vistnok ogsaa største
Frøkontrolanstalt, oprettedes 1871 af E.
Møller-Holst og overtoges af Staten 1891. Arbejdet har
i den sidste halve Menneskealder været uafbrudt
stærkt tiltagende fra 1600 til henimod 25,000
Analyser aarlig. En særlig Bygning blev opført til
Frøkontrollen 1906-07, en ny dobbelt saa stor er
under Opførelse 1919. For at faa Oplysning om et
Frøpartis Beskaffenhed, maa nøjagtig
Gennemsnitsprøve udtages, hvilket maa udføres med stor
Omhu og Omtanke. Af denne Prøve udtages en
mindre Gennemsnitsprøve. Ved
<sp>Renhedsbestemmelsen</sp> deles denne Prøve i A) <sp>Rent Frø</sp>
(praktisk talt ubeskadiget ægte Frø af den
paagældende Art); B) <sp>Affald</sp> (alle døde Ting i
Prøven — ituslaaede Frø, Jord, Smaasten,
Straadele o. l.). C) <sp>Fremmed Kulturfrø</sp> og D)
<sp>Ukrudtsfrø</sp>. (Skal Analysen benyttes i
Garantiøjemed, udføres to Renhedsbestemmelser, i
Vejledningsøjemed en. Ved
<sp>Spiringsbestemmelsen</sp> undersøges henholdsvis 6 X 100 Frø i
Garantiøjemed og 3 X 100 i Vejledningsøjemed.
De fleste smaakornede Frøarter: Kaal, Gulerod,
Pastinak, Salat, Persille, de fleste Blomsterfrø
o. l. lægges paa det <sp>Jacobsenske
Spireapparat</sp>; det bestaar af en Zinkbeholder,
halv fyldt med Vand; c. 7 cm over Vandets
Overflade anbringes paa Lister gennemhullede
Zinkplader. Paa disse Plader lægges cirkelrunde,
uldne Lapper forsynede med Væger, der gaar ned
i Vandet; ovenpaa den uldne Lap lægges en
hæklet og derpaa atter et Filtrerpapirsstykke, c. 7 cm
i Diameter; herpaa fordeles de 100 Frø jævnt,
saaledes at de ikke rører ved hinanden, og oven
over det hele sættes en Glasklokke med et lille
Hul foroven. Vandet opvarmes ved Elektricitet i
Løbet af 3 Formiddagstimer fra c. 18° C. —
Luftens Temperatur i Laboratoriet — til 36° C.;
Temperaturen under Klokken er da 25° C. midt paa
Døgnet. <sp>Spiringstiden</sp> er forskellig for de
forskellige Frøsorter, for nogle som: Kaal, Majroe,
Radis, Salat 8-10 Døgn, for andre som: Gulerod,
Pastinak, Kørvel, Løg 14 Døgn, for Selleri og
Persille henholdsvis 20 og 25 Døgn. — Efter dette
Tidspunkt opgives <sp>Spireevnen</sp> i Procent. —
<sp>Spirehastigheden</sp> er Gennemsnittet af
det i c. 1/3 af Spiringstiden spirede Antal. De
mere storkornede Frøarter, som Ærter, Bønner og
forskellige store Træfrø lægges til Spiring i
fugtigt, rent Strandsand i Lerskaale ved
Stuetemperatur (18° C.). Frø af Rødbeder, Bladbeder,
Spinat og enkelte andre indpakkes i Portioner paa
50 i fugtigt Filtrerpapir, der nedlægges i større
Glas, som anbringes i Termostat, hvor
Temperaturen holdes paa 20° C. i 18 Timer af Døgnet og
c. 6 Timer ved 20-30° C. Spinat dog ved
Stuetemperatur. Man kan selvfølgelig til egen
Vejledning foretage en Spiringsbestemmelse og lægge
Frøene til Spiring under gunstige

<img>Fig. 7.</img>

<img>Fig. 8.</img>
Spiringsbetingelser i Filtrerpapir eller passende fugtig Jord
el. l. i Drivhus eller passende opvarmet Værelse;
men skal en garanteret Spireevne kontrolleres og
Erstatning udbetales for manglende Spireevne, maa
Undersøgelsen foretages efter ganske bestemte,
faste og ensartede Kegler som Statsfrøkontrollens.
Frøets <sp>Vandindhold</sp>, der ikke maa være
over 10-15 pCt. (forskellig for de forskellige
Frøsorter), naar Frøet skal kunne taale Opbevaring
i Sække eller tykkere Lag, undersøges ved at
tørre Portioner paa 1-5 g i 5 Timer ved 98° C.
For nedennævnte Sorter er den omtrentlige
Renhed (det første Procenttal) og Spireevne (det
sidste Procenttal), som man kan forlange for
almindelig gode Frøvarer, følgende: Agurk 95 pCt./85
pCt., Bønner 98/80-95, Gulerødder 93/65-70, Kaal
95/85-90, Persille 95/65-70, Kørvel 85/70, Løg
75/75, Porre 75/70, Radiser og Ræddiker 97/75-85,
Rødbeder 97/75, Salat 95/70, Selleri 90/70,
Spinat 95/70, Tomat 95/80, Ærter 96/90-95. —
Nærmere Oplysning om Frøanalyse og Frøkontrol
findes i Statsfrøkontrollens Aarsberetninger og andre
Meddelelser.
D-P.
</chapter>

<chapter name="Havefrøhandel">
<b>Havefrøhandel.</b> Handelen med Havefrø foregik i
ældre Tider sammen med Handelen med mange
andre Varer, først efter Midten af forrige
Aarhundrede begyndte enkelte Firmaer som Løwe og
Frisenette paa at føre H. ind i et bedre Spor;
derved kom efterhaanden Frøvarer i Handelen, der
baade med Hensyn til Ægthed og øvrige
Beskaffenhed var langt bedre end de ganske tilfældige
Varer, man tidligere havde kunnet faa.
Markfrøhandelen begyndte noget senere end
Havefrøhandelen at komme ind i et rationellere Spor, men
med Hensyn til Garanti for og Kontrol med
Varernes Beskaffenhed er man, som nævnt under Art.
»Havefrøanalyse«, naaet langt videre i
Markfrøhandelen; i de senere Aar er der dog sket en
rivende Udvikling paa Havefrøhandelens Omraade.
Flere store Firmaer er dannede og har udvidet
deres Handel umaadelig i de senere Aar, navnlig i
Krigsaarene, dels for at forsyne det hjemlige
Marked, men navnlig med Eksport for Øje. Som nævnt
under Art. »Frøavl« er denne Handel baseret
paa den meget udvidede Frøavl her i Landet. Fra
Udlandets Side er der i højere Grad end fra
Indlandets Side blevet stillet Fordring med Hensyn til
Garanti for og Kontrol med Ægthed, Renhed og
Spireevne af de Varer, der er blevet leveret.
Ægthed kontrolleres ved Udsaaning af nøjagtige
Gennemsnitsprøver af de leverede Varer i
Kontrolmarkerne, hvor Prøverne udsaaes Side om Side med
absolut ægte Varer. Renhed og Spireevne
kontrolleres i Frøkontrollen, se »Havefrøanalyse«.
Forhaabentlig vil Havefrøhandelen nu udvikle sig i
dette Spor, at Kontrollen med saavel de
eksporterede som de indenlandske leverede Frøvarer
bliver stedse almindeligere, da det, som nævnt under
Artiklen Havefrøanalyse, er af særlig Betydning i
en saa kostbar Kultur som Havebrug at benytte det
bedst mulige Frø. I 1919 er der mellem Alm.
dansk Gartnerforening og 12 Frøfirmaer afsluttet en
Overenskomst, hvorefter disse paatager sig at sælge
en Del Frø som »garanteret«; denne Garantis
Rigtighed kontrolleres af Gartnerforeningen, dog kun
naar Køberen klager over den leverede Vare, og
kun ved Eftersyn i Marken; nogen selvvirkende
Kontrol er det derfor ikke. Normaltal for Renhed
og Spireevnen af de almindelige Havefrøarter er
nævnt under Artiklen Havefrøanalyse.
D-P.
</chapter>

<chapter name="Haveingeniør">
<b>Haveingeniør</b> se <sp>Landskabsgartner</sp>.
</chapter>

<chapter name="Havekalender">
<b>Havekalender</b> se <sp>Oversigt over de
maanedlige Arbejder</sp>.
</chapter>

<chapter name="Havekløver">
<b>Havekløver</b> se <sp>Hedysarum</sp>.
</chapter>

<chapter name="Havekunst">
<b>Havekunst</b> se <sp>Havekunstens Historie</sp>.
</chapter>

<chapter name="Havekunstens Historie.">
<b>Havekunstens Historie.</b> Al kunstnerisk
Udformning af Haver følger to ganske forskellige
Retninger, der almindeligvis betegnes som den
arkitektoniske og den landskabelige. Disse to
Arter Havekunst har visse Formaal og visse
Materialer tilfælles, men er i kunstnerisk Henseende
grundforskellige i deres inderste Princip. Den
ene skabes som Arkitekturen efter den
menneskelige Tankes Lovmæssighed, den anden efter
Naturens Lovmæssighed. Den almindelige
Sammenfatten af de to Arter til en fælles Kunstart
har afstedkommet megen Konfusion; ikke mindst
har den inddelende Æstetik af den Grund haft
Vanskeligheder ved at placere »Havekunsten«
passende mellem de skønne Kunster. I
nedenstaaende kortfattede Oversigt over den europæiske
Haves Udvikling er derfor hver Art behandlet
for sig.

<sp>Den arkitektoniske Have</sp> er
Arkitektur og intet andet; ganske vist er det en
særlig Arkitektur, der paa Grund af Formaal og
Materiale er underkastet en Del særlige Love.
Saaledes har Overvindelsen af
Terrænvanskeligheder og Tillempning efter Planternes Vækstforhold
i Havekunstens Udvikling erstattet hvad
Løsningen af de konstruktive Opgaver har betydet for
Husbygningen; men i det store og hele har
Havekunsten faaet sit Formsprog og sine
Principper dikteret af Husbygningen. Den dybeste eg
mest gennemgribende Forskel mellem den
europæiske Arkitektur og den tilsvarende Havekunst
ligger i, at denne ikke har nogen Klassicisme.
Den Foryngelsens Kilde, som Studier og
Opmaalinger i det klassiske Syden har været for
Arkitekturens Udøvere, har Havekunsten maattet

<img>Fig. 1. Ægyptisk Have.</img>
savne. Denne Mangel har ikke alene gjort
Havekunsten ligesom ringere end sin klassisk
rodfæstede Søsterkunst, men den var en Hovedgrund
til, at den arkitektoniske Havekunst svigtede, da
Arkitekturen i Slutningen af 1700 Tallet ret
begyndte at tage sig sine antike Forbilleder
alvorligt, og den samme Mangel gør, at den
arkitektoniske Havekunst staar ret hjælpeløs lige
overfor den i Nutiden genoptagne Nyklassicisme og
maaske igen under visse Forhold maa vige
Pladsen for en fornyet landskabelig Have. Det
vidtløftige Kapitel, som gerne helliges <sp>Oldtidens</sp>,
særlig den romerske Kejsertids Havekunst, kan
man i en lille Afhandling som denne med rolig
Samvittighed overspringe. Materialets
Forgængelighed og litterære og billedlige Efterretningers
Utilstrækkelighed er Skyld i, at næppe en eneste
Sætning af det rige Formsprog, som Oldtidens
Havekunst sikkert har talt, med Vished kan
siges at være gaaet over i vor arkitektoniske Have.
Af Billeder som det vedføjede (Fig. 1) findes der
flere fra forskellige af Oldtidens Epoker, men de
er først bleven almindelig kendte paa saa sene
Tidspunkter, at de ikke har øvet direkte
Indflydelse paa Haveformen. De indbyrdes vidt
forskellige Rekonstruktioner efter Plinius'
Havebeskrivelse danner afgørende Bevis for Umuligheden
af at videreføre kunstnerisk Form ad litterær Vej.
Af den opløste romerske Byggemaade og af
forskellige Beskrivelser ved vi, at et større
Haveanlæg har sluttet sig til Bygningerne som en
Gruppe af Haver uden indbyrdes aksial
Forbindelse, vi ved, at der har været Terrasser, der i
øvrigt jo er en Nødvendighed, hvor det
naturlige Terræn skraaner stærkt; vi ved, at der har
været Træer og Blomster og figurklippede Buske,
og vi kender endda nogle af Planterne; vi ved, at
der til Tider har været anvendt endog et
Overmaal af Skulpturudsmykning; vi ved, at der har
været Vandbassiner og en Del mere. Men det,
der vilde have været det væsentlige for en
Havens Klassicisme, nemlig Anvendelsen af
Oldtidens Plan, Form og Proportion, er udelukket.
Og dog har selve Bevidstheden om den romerske
Havekultur haft sin store Indflydelse, idet den har
opildnet den italienske Renæssances Mænd til af
al Magt at arbejde paa at skaffe ogsaa deres
Samtid en saadan Havekunst. Har Renæssancens
Mænd, saa lidt som vi, ved Læsning af Oldtidens
Forfattere og Undersøgelse af Ruinmarkerne
kunnet danne sig et nøje Billede af den klassiske
Have, saa har dette Studium dog sikkert været
det, der satte Sving i Renæssancens Havekultur.

Bag Klostrenes Mure fandtes selv i den tidlige
<sp>Middelalder</sp> en Havedyrkning, der maaske
ikke var uden traditionel Forbindelse med
Oldtidens, og som paa Grund af Munkeordnernes
Internationalitet bredte sig forholdsvis hurtigt; men
Havedyrkning er kun en Forudsætning for
Havekunst, og dersom dette Ord da ikke skal tages i
alt for udflydende Betydning, saa har de ydre
Vilkaar udelukket Udviklingen af en saadan. Og
dog dannede Klosterhavens Korsdeling i 4
Kvadrater en Tradition, der som den saakaldte
»Kvadratur« (d. v. s. Inddeling i Kvadrater ved
fortsat Korsdeling) holdt sig gennem Aarhundreder

<img>Fig. 2. Villa d'Este.</img>
med stor Sejghed, især i Nordeuropa.
Herreborgenes Beboere lærte af Munkene, men saa længe
Ufred hindrede Haveanlæg uden for Murene, var
en mere vidtgaaende Udformning hemmet. En
enkelt Tradition synes dog ogsaa Middelalderens
Borghaver at have ydet til den almindelige
Udvikling, nemlig Delingen i en mindre, men
mere soigneret Have, særlig egnet til
Blomster og Medicinalplanter, og en større Have,
væsentlig med Græs, Buske og Træer, hvor man
friere kunde tumle sig, og som kunde ligge mere
ubeskyttet end den lille Have. Denne Deling, der
naturligt fremgik af Forholdene, skabte Kontrast
og indeholder i sig et formelt Moment, og den
genfindes især i England, hvor den Aarhundreder
efter at dens praktiske Aarsager er fjernede, ses
opretholdt som en Teori, et kunstnerisk
Princip, der først falder med den store franske Haves
Indtog.

Medens Nordeuropa og Norden især i det
væsentlige nøjedes med Middelalderens fattige
Traditioner lige op til Frederik d. II.s Tid,
oparbejdedes imidlertid i Italien gennem en Udvikling,
der strakte sig fra Begyndelsen af 1300 til op
midt i 1600 Tallet, det Højdemaal af Havekultur,
som den <sp>italienske Renæssancehave</sp>
betegner. Paa næsten bar Bund med kun ringe
Støtte i den forhaandenværende
Middelaldertradition udviklede denne italienske Havekunst sig
fra naiv Primitivitet op til en stolt, bevidst og
fuldendt Kunstart. De første italienske
Renæssancehaver var enkle, yndefulde og lidet
sammensatte, helst anlagt i eet Plan, og hvis i flere, da
uden aksefast Forbindelse. Der findes kun ringe
Anvendelse af Skulptur og Træerne optræder mest
enkeltvis, som Betoning af Centrer eller
Hjørner. Den stærke Udvikling fremad og opad
skyldtes især, at Havekunsten nu — takket være
Bevidstheden om, at den beundrede Oldtid havde
haft store Haveanlæg — sysselsatte Tidens
største skabende Kunstnere. I ingen anden Periode
og i intet andet Land — Le Nôtre personlig
undtagen — har saa store Genier beskæftiget sig
med Havekunsten, der i Reglen ellers spiller en
sekundær Rolle i Forhold til Bygningskunsten.
Dette, at samme Mand planlagde baade Hus og
Have, førte naturligt til det første store Skridt
fremad, nemlig den intime arkitektoniske
Forbindelse mellem Bygningen og den nærmest
liggende Del af Haven. Den næste store Indsats,
denne frugtbare Tid ydede, var den aksefaste
Forbindelse videre ud til de øvrige Terrasser. De
Trapper og Ramper, man hidtil havde haft, var
blevet betragtet som Biting, der mere eller
mindre skjult anbragtes i Hjørner, næsten som et
nødvendigt Onde. Først i 1500 Tallet lykkedes
det at tvinge Stoffet kunstnerisk, og saaledes
opstod Formlerne for den arkitektoniske
Forbindelse mellem flere Terrasser; man magtede fra nu
af de store aksiale Anlæg med Trapper, Ramper
og Terrassemure; vedføjede Plan af Villa d'Este's
Have (Fig. 2) viser en saadan aksial
Trappeforbindelse mellem Terrasserne. Hovedaksen er dog
endnu ikke saa fremtrædende, som den senere
blev under den Udviklingsretning,
Højrenæssancens Have tog, og som Barokhaven derefter
fortsatte. Man lærte nu at tumle med lodrette og
skraa Flader, Ungrenæssancens Hvile var blevet
til en voldsom Linieflugt og Bevægelse, dens spinkle
Vandstraale til en skummende Kaskade, de
enkelte Træer til mægtige Løvmasser, og den
enkle Figur til Rækker af Skulpturkompositioner.
Det vilde overhovedet have været ugørligt at tøjle
alle disse kraftige Motiver, hvis man ikke i den
energiske Koncentration om en Hovedakse havde
haft et Middel til at forme en Enhed deraf. Huset
og den derfra udgaaende Hovedakse er som en
Kraftcentral, der dirigerer Form, Størrelse og

<img>Fig. 3. Lundehave (Marienlyst) paa Frederik II's Tid.</img>
Plads paa Enkeltheder langt ude i Terrænet. —
Som det gik med den italienske Renæssances
Arkitektur, saaledes ogsaa med dens Havekunst, den
spredtes ud over hele Europa, men som
Dønninger, der blev svagere og mindre dybtgaaende, jo
længere de kom væk fra deres Oprindelse. I
England, Holland og Norden nøjedes man ofte med
at pynte den gamle uregelmæssige Byggevis
med Renæssanceornamentik, men fulgte i
Grundplan og Opbygning helst gammel Tradition. Det
samme gælder den <sp>nordiske
Renæssancehave</sp>. Den var nærmest en udenlandsk
paavirket Udvikling af den gamle gothiske Have med
sin Kvadratur og sit solide Hegn. I England
hævdede en Arkitekturforfatter saa sent som i
1627, at Havens Dele skal være adskilte og
forskellige, saaledes at man ved sin Indtræden i en
anden Del af Anlæget skal tro sig »som ved et
Trylleslag forsat til en hel anden Have«. Det
vil sige, at ikke blot Hovedaksens Funktioner,
men Virkningen af Udsigten fra et Haverum til
det næste, selve Sammenspillet mellem nært og
fjernt var uvurderet. Naar Frederik d. II anlagde
sin Pavillon i Lundehave (nu Marienlyst) ved

<img>Fig. 4. Fra »Horticultura Danica« 1647.</img>

<img>Fig. 5. Slotshaven i Blois.</img>
Helsingør (Fig. 3) højt placeret paa en Bakke med
et symmetrisk Anlæg aksefast med Huset, saa er
det nærmest en direkte italiensk paavirket
Undtagelse. Et enkelt Værk, Hans Rasmussen Block
»Horticultura Danica« fra 1647 giver os et meget
indgaaende Kendskab til Kristian d. IV. Tidens
Havekunst, der teknisk set stod ret højt, men
som var ganske uberørt af de italienske
Bevægelser, og som traditionstro klamrede sig til den
gamle »Kvadratur«, Fig. 4 viser et Eksempel paa
Inddelingen i disse Haver. Kanterne er trukket
op med farvede Trælister eller Buksbom, og i
Felterne var plantet et broget Virvar af Blomster,
dels Stauder, dels eetaarige saaet paa Blivestedet
eller henplantede fra Overvintringskælder eller
fra »Møgbedet«. Roserne, der var ret høje Buske,
plantedes langs det Rækværk, der i Reglen
omgav et indre Parti af Haven. I fine Haver
fandtes ofte meget kunstfærdige Mønstre, f. Eks. i
Lundehave: Danmarks Riges Vaaben i Buxbom.
Den Art Arbejder samt Kendskab til Podning
m. m. gjorde Gartnerens Stilling til et ret anset
Haandværk, men Kunstner i samme Forstand som
de italienske Mestre var han ikke. Det var først
efter at de store arkitektoniske Principper over
Frankrig var kommet herop, at der kunde blive
Tale om en Havekunst i Norden, og endda
skabtes der aldrig en særpræget nordisk Havekunst.

Udviklingen i <sp>Frankrig</sp> kom selvfølgelig
hurtigere og var rigere paa Grund af det mere
frugtbare baade fysiske og kulturelle Milieu. Der
udformedes i 1500-Tallet en særlig Type franske
Herregaardshaver, en Sammensmeltning af de
Resultater, som den stedlige gotiske Tradition
havde naaet, og af de italienske Detailler, som kunde
lempes derefter. For Eksempel blev den gamle
franske Vandgrav udformet dekorativt og kantet
med italienske Balustrader o. s. v. Det
hosstaaende Billede (Fig. 7) viser et saadant Anlæg
inddelt paa gammel Vis, men af en Rigdom og
Udstrækning, som Middelalderen ikke kendte. Som
en særlig fransk Gren af Havekunsten
udvikledes paa Ludvig XIII.s Tid det fint udarbejdede
og mønstrede Parterre, der senere blev Tradition
i den store franske Havestil. Det meget
vanskelige Anlæg af disse Parterrer var Gartnerens mest
ansete Ydelse, medens Sansen for selve
Haverummets Udformning endnu knap var vokset frem.
Jacques Boyceau, Ludvig d. XIII.s Hofgartner,
havde ganske vist beskæftiget sig med
Perspektiver, Akser og med Afvejning af vandrette og
lodrette Linier m. m., men mest kun i Teorien
i en Bog, han skrev. I Virkeligheden var det
en enkelt genial og heldig Kunstner, der med et
Slag indførte de store italienske Principper paa
fransk Grund. Det var Le Nôtre. Den italienske

<img>Fig. 6. Haven i Versailles.</img>

<img>Fig. 7. Fransk Parterre fra omkr. Aar 1700.</img>
Have lod sig ikke overføre paa nordfransk Grund,
den maatte helt omformes, og i dette Arbejde
ligger Le Nôtre's største Fortjeneste; uden hans
Mellemkomst vilde der ikke have været meget
at søge for nordisk Havekunst i Italien.
Udsigten, der ved den typiske højtliggende
italienske Have bredte sig som et Panorama udenfor
denne og beherskede Billedet, erstattedes i det
franske Lavland af et perspektivisk teateragtigt
Gennemsyn, der væsentligst laa indenfor Havens
Grænser og som fængslede Beskueren ved sine
rytmiske Overskæringer og Busketternes
kulisseagtige Springen frem og tilbage. De lodrette
Flader, som i de italienske Haver repræsenteredes
især af de høje Terrassemure, blev dannet af
vældige Vægge af beklippede Løvtræer;
Bjergegnenes store Kaskader erstattedes af stille Kanaler
og de høje Trappeanlæg af flade gennemløbende
Trin. Den simple Rumvirkning, der i den gamle
franske Have opnaaedes af selve den tykke Mur,
erstattedes med ny mere mangfoldig Virkning.
Det, der nu holdt sammen paa Anlægget, var
ikke mere noget Hegn, dette skjultes endogsaa
det var derimod Aksernes arkitektoniske
Funktion. Med Versailles (Fig. 6), Le Nôtre's
Hovedværk, stod den nordeuropæiske Barokhave fuldt
færdig som et Udtryk for den ny Tids ligesom
mere plastiske Opfattelse af Natur og Kunst. Den
gamle Have var nærmest et Mønster paa en Flade,
i den ny laa Vægten paa det tredimensionale,
man spekulerede i Skyggevirkninger, i Massernes
hvilende Vægt og Liniernes Spænding og
Bevægelse. Dersom et arkitektonisk Monuments
Værdi bl. a. er afhængig af, hvor stærkt et
Udtryk det giver for sin Tids Ideer, saa maa disse
store franske Barokanlæg ligestilles med gotiske
Katedraler, græske Templer og ægyptiske
Pyramider, thi vældigere kunde Absolutismens og
Centralisationens store Idé ikke udtrykkes. Der
var Politik baade i den store franske Haves
Opstaaen og i dens Fald. Takket være Frankrigs
førende Stilling, det store internationale Samkvem
i 1700-Tallet og endelig den udmærkede litterære
Behandling, denne Haveform var Genstand for,
trængte den i Modsætning til den italienske
Renæssancehave hurtigt og i ret uændret Form ud
over det meste af Europa.

<sp>Barokhaven i Danmark</sp> er et saa
vidtløftigt Emne, at kun et Par typiske Anlæg, der
viser Udviklingen, kan omtales. Hosføjede
Billede (Fig. 8) fra 1697 viser en Overgangsform;
Haven er helt præget af den traditionelle
Kvadratur, men den ny Tid viser sig i et Tilløb til
Hovedaksevirkning. De smaa spagfærdige
rektangulære Parterrer hviler ikke i sig selv som
Kvadraterne; de har, hvor ringe Forsøget end er,
en bestemt Retning; det Standpunkt, Beskueren
kommer til at indtage, er ikke mere ligegyldigt
som i den gamle Have, der er her af Kunstneren
valgt et Standpunkt, hvorfra hele Haven tager sig
bedst ud. Saadanne forsigtige Forsøg med et fransk
Parterre blev snart efterfulgt af dristigere, og
navnlig i Sverrig, hvor det grandseigneuriale Liv
i 1700-Tallet var rigere end i Danmark og Norge,
skabtes vidtstrakte Anlæg. Slet saa pragtfulde
som de gamle Kobberstik vil gøre disse
Slotshaver, har de i Reglen næppe været; meget af
det, der nu anses for Rester af fordums
Herlighed, er kun ufuldførte Arbejder, der blev
standsede paa Grund af de uhyre Bekostninger, der

<img>Fig. 8. Amalienborg Slotshave 1697.</img>
var forbundne med den Art Anlæg. Den nyere
Have ved Frederiksborg Slot, der er anlagt
omkring Aar 1720 (Fig. 9), er et godt Eksempel
paa, hvor indgaaende man havde tilegnet sig
Forstaaelsen af den franske Haves Principper, hvor
overlegent den perspektiviske Virkning set fra
Slottet er behandlet og med hvilken Elegance man
uden Anvendelser af kostbare Mure klarede et
overordentligt vanskeligt Terræn. Ved Siden af
dette Arbejde, der skyldtes <sp>Krieger</sp>, Danmarks
første egentlige Havearkitekt, kan nævnes
Fredensborg Have, der oprindeligt er anlagt af Thura,
endvidere Frederiksberg Have, den yngre Del af
Rosenborg Have og en lang Række af
Herregaardshaver (f. Eks. Ledreborg, Fig. 10). Det var nu
i Modsætning til tidligere selve Haverummets
Udformning og arkitektoniske Virkning, der
interesserede, medens Plantesamlingerne traadte noget
i Baggrunden. Parterret var dannet af fine
Buksbomslyngninger, paa Baggrund af kulørte Sten
o. l. Fra denne Tid stammer de fleste af de
statelige Alléer af »Kandelaberlinde«, der pryder
vore Slotte og Herresæder.

Rokokoen, der i Bygningskunsten væsentlig kun
ændrede Interiører og Husets Ornamentik, medens
dets Grundplan kun lidet ændredes, lod
Havekunsten i det store og hele uændret fortsætte
efter de Grundsætninger, der var skabt af den
italienske og franske Barok; kun i Vasernes Form
og i Parterrets Slyngninger mærkedes den
ændrede Smag. Under den Arkitekturperiode, der fulgte
efter Rokokoen, var den landskabelige Have traadt
saa meget i Forgrunden, at Forsøgene paa at
skabe en Louis d. XVI. og en Empirehave var
faa og af mindre Betydning. I Danmark dannede
<sp>N. H. Jardin</sp> et Par Haver, nemlig Omlægningen
af Fredensborg og Marienlyst (Fig. 11), der
afveg en Del fra den gængse Form. De
klassicicerende Tendenser viser sig i at Parterrets
indviklede Mønster bliver til rolige Græsflader,
begrænsede af lige Linier og rene Cirkelbuer og i
at fritvoksende Blomster i Rabatter erstatter de
tilklippede Buksbom og de farvede Sten.

Hermed er den arkitektoniske Haves
Storhedstid forbi. Klassicismen kunde ifølge sin Natur
ikke arbejde videre med den franske Have, et
græsk Tempel kunde ikke ligge i et Parterre,
antike Forbilleder fandtes ikke, og saa omgav man
det med »arkadiske« Enge og Lunde, det vil
sige, man anvendte den landskabelige Haveform,
der blev den herskende hele Aarhundredet
igennem, men aldrig helt eneherskende.
Arkitekternes Længsler gav sig stadig Udslag i Forsøg
baade i klassisk, gotisk og byzantinsk Retning,
svarende til Bygningsstilen, men uden Forbilleder
var disse selvfølgelig haabløse. Hele
Aarhundredet igennem var der dog Brug for smaa
arkitektoniske Blomsterhaver, og disse dannedes gerne
over italienske Renæssancemotiver. I England er
saadanne »Italian Gardens« fra Fyrrerne og
Halvtredserne ret almindelige som Dele af større
Anlæg. Ved Glorup skabtes i Tredserne af <sp>Flint</sp>
et større Anlæg i denne Genre, og hertil hørte ogsaa
de arkitektoniske Smaahaver, især Rosarier, som
<sp>Glæsel</sp> anlagde.

Til den nye Bevægelse for en Boligkultur, der
opstod i England i Slutningen af 1800 Tallet,

<img>Fig. 9. Frederiksborg Slotshave c. 1720.</img>
sluttede sig en vaagnende Interesse for Havens Form.
Man begyndte med at søge sig sine Forbilleder i
de bevarede engelske Renæssancehaver af nordisk,
ikke aksial Type, og man har arbejdet saa længe
dermed, at der maa siges at være dannet en Art
ny engelsk Havekunst, ganske vist uden store
arkitektoniske Pretentioner, men til Gengæld
overkommelige for borgerlige Evner, og tilpas
smidig til at kunne rumme Nutidens
Plantesamlinger. Denne moderne Have dannes mere efter
sin Brug og sit Indhold end efter Husets
Arkitektur. Den stadig voksende Samlermani spiller her
en stor Rolle; der skal skaffes Vokseplads til
Stauder, Slyngplanter, Stenplanter, Vandplanter o. s. v.,
derfor maa der skaffes henholdsvis lange
Rabatter, Pergolaer, lodrette Plantemure, Bassiner o. s. v.
I Opfyldelsen af disse Krav og andre som Ønsker
om Siddeoladser, Tennisbaner o. l. søger saa den
moderne Havekunst sit Udgangspunkt og stræber
i al Beskedenhed efter at bringe et saa roligt og
dekorativt Hele derudaf som muligt.

Paa Fastlandet, især i Tyskland, er der gjort
Forsøg paa at skabe en Have med arkitektoniske
Principper som Udgangspunkt, men denne Opgave
er ikke lykkedes og vil vel næppe lykkes, før
Husbygningen er inde i et Spor, hvor en hel
Generation kan arbejde i samme Retning. Den
nuværende meget vekslende Bygningsmaade træder
hindrende i Vejen for, at der kan skabes den
formelle Tradition i Havekunsten, som synes
nødvendig for dens Trivsel.

Under Betegnelsen <sp>den landskabelige
Have</sp> sammenfattes enhver Art af Anlæg, der er
foretaget med Naturen som direkte Forbillede eller
for at opnaa lignende Virkning som denne eller
endog Illusion af Natur. Naar et arkitektonisk
Haveanlæg forfalder, forbliver der dog altid
Rester, der vil muliggøre at man kan danne sig
et Begreb om Anlægets Hovedtræk
Aarhundreder efter, naar da ikke alt faar Tid til at
forvitre; men naar en landskabelig Have forsømmes
blot en Snes Aar, bliver den selv Natur, og det
vil være næsten ugørligt at efterspore det
oprindelige Anlæg. Vi ved derfor endnu mindre

<img>Fig. 10. Ledreborg Slotshave.</img>

<img>Fig. 11. Haven ved Marienlyst, c. 1770.</img>
om Oldtidens Naturhave, end om dens
arkitektoniske Have. Kun enkelte litterære Spor lader
os vide, at denne Havetype ogsaa fandtes i
Oldtiden baade i Orienten og i Europa, naar
ellers dens Betingelser var til Stede.
Naturhavens Opstaaen kræver som Betingelse bl. a.
ikke alene en levende Natursans, men en vis
Kulturtræthed. Naturhaven er et litterært
Overklasseprodukt; det er det kultiverede Bymenneskes
evige Længsel udad, der gentagne Gange har
frembragt den. Fra den romerske Kejsertid findes
utvetydig Omtale af saadanne udstrakte Anlæg »i Smag
med ubeboede Egnes Natur«; og den sildige
Romerkultur var ogsaa netop den rigtige Jordbund
for dens Fremkomst. Middelalderen bød absolut
ingen Betingelser for en Naturhave og den tidlige
Renæssance ikke heller. Og dog dannede den
Deling af Haven, som etableredes ved Middelalderens
Herreborge (se ovenfor), netop i sin Modsætning
til den sirlige Have, Spiren til en Art Naturhave,
der senere i lang Tid blev et Led af større
Haveanlæg, især i England. I enhver større engelsk
Have fandtes i 1600 Tallet et »Wilderness« d. v. s.
en Naturhave, hvor alt var plantet og groede efter
Naturens Lovmæssighed eller Lovløshed. Disse
»Wilderness« stivnede i Formalisme paa samme
Maade som den senere store landskabelige Have
og som Japans Naturhavekunst. Det er vel i det
hele en Lov for denne Haveform, at den opstaar i
Naturbegejstring, men ikke som Arkitekturhaven
kan leve paa Traditionen i det formelle, og derfor
kvæles i Formalisme. Foruden disse »Wilderness«
dannede Udviklingen af Dyreparken, der
oprindeligt var et Led i Storbesidderens Landhusholdning,
et Grundlag for Udviklingen af den landskabelige
Have. Vi ser, hvorledes den æstetiske Værdi af
Parken i 1600 Tallet sættes højere og højere, det
bliver Sangfuglene og Stierne og Dammene, der
spiller Hovedrollen. Da den store
landskabelige Have i 1700 Tallet brød frem, havde
denne Parkkultur allerede banet Vejen. De
Aarsager, der førte til, at Naturhaven i Form af den
store engelske landskabelige Have indledede sin i
hvert Fald i Europa største Periode netop som den
franske Arkitekturhave havde naaet sin
Fuldkommenhed, er mange. Der lader sig paavise
politiske, filosofiske, kunstneriske, litterære, botaniske
og økonomiske og mange andre Aarsager; disse
lader sig ikke behandle i knap Form, hvorfor kun
skal anføres nogle af de vigtigste for Forstaaelse
af Udviklingen. Bevægelsen var en udpræget
Reaktion. Den franske Have var i sig selv et
Toppunkt, en Yderlighed, der udæskede de
tænksomme; med sin Tvang og sin Ødselhed var den
i al sin Skønhed dog Inkarnationen af Datidens
Herrevældes værste Egenskaber; den
repræsenterede et politisk System, der stod for Fald, og
maatte undgælde derfor; Angrebet paa denne
Havekunst var Begyndelsen til den store Revolution.
Man greb med Begærlighed det stik modsatte, saa
meget mere som den franske Have til Dels var en
økonomisk ganske uoverkommelig Sag, medens
den engelske Landskabshave i hvert Fald i sit
Princip var den billigst mulige Haveform. Dertil kom,

<img>Fig. 12. Fra moderne engelsk Have.</img>
at Klassicismen i Litteratur og Kunst begunstigede
det simple, det naturlige og ukunstlede. Oldtidens
Bygninger lærte man netop at kende som Ruiner
omgivet af grøn Natur. Derfor ser man
Klassicismens Arkitekter i England og ogsaa i Norden
(Piper) som denne uarkitektoniske Haveforms
ivrigste Forkæmpere. En ikke ringe Rolle spillede den
i 1700 Tallet paabegyndte Indførsel af eksotiske
Træer, der med deres mange og afvigende Former
aldeles ikke kunde anbringes i den franske Have.
Landskabshaven viste sig herigennem, foruden at
være billig ogsaa at være praktisk netop ved sin
Formløshed. Men den i Virkeligheden dybeste
Aarsag til Smagens pludselige Vending var
selvfølgelig den ændrede Livsanskuelse og dermed
ændrede Naturfølelse. Naturvidenskabens Udvikling
havde rokket Menneskets Tro paa sin ubetingede
Herreret over Dyr og Planter; 1700 Tallets
Intelligens følte sig som et Led af Naturen og
»indfølte« i denne Elementer af sin egen Sjæl. Deraf
den nye respektfulde Erkendelse af
det fritvoksende som det skønneste.
Naturfølelsen begynder ved
Detailler: enkelte Blomster, Træer,
Fuglesang, og naar først i et
fremskredet Stade Landskabsfølelsen.
Dette Forhold gør sig stærkt
gældende i Naturhavens Udvikling; det
gamle »Wilderness« og Parken
egnede sig til Betragtning af Dyre-
og Planteliv i Detailler, men det
egentlige landskabelige Moment: de
lyse Græsfladers Vekslen med de
mørke Løvmasser var hidtil ikke
ret vurderede; Manglen af
Gennemskæringer udelukkede Effekt af
Flader og Masse, af Lys og
Skygge. Det var den under Barokken
fremstaaede ny malerisk, rumlige
Opfattelse, der gjorde sig
gældende i lige saa høj Grad i
Landskabshavens Udformning, som i den
arkitektoniske Have.

Den store engelske Landskabshaves <sp>første
Periode</sp> i Begyndelsen af 1700 Tallet var et
Forsøg paa at gengive de store Maleres
Landskabsopfattelse i Parken. Denne Generations
betydeligste Mand var <sp>William Kent</sp>, der selv havde
været Maler. I denne Form kom Landskabshaven
næppe udenfor England.

Den <sp>anden Periode</sp> var den, der maaske
kan kaldes den kinesiske, fordi man mente i Kina
at have fundet Forbilleder for en Haveform med
større Udtryksmuligheder; man fandt
Efterligningen af det jævne engelske Landskab for kedelig
og for saa vidt urimelig, som det jo laa lige
udenfor Gærdet. Den ny Retning, hvis fornemste Mand
var Arkitekten <sp>Chambers</sp>, fyldte Haven med en
Mængde Pavilloner, fortrinsvis kinesiske, og delte
den op saaledes, at der forskellige Steder skabtes
forskellig Stemning, smilende, dyster o. s. v. Først
i denne Form fandt Landskabshaven ud over
Englands Grænser og vakte et Røre i Aandsverdenen,
som man nu daarligt kan danne sig et Begreb om.
Enhver Digter, Kunstner eller Filosof, ja ethvert
dannet Menneske, maatte tage sit Standpunkt til
den. Meget faa var i Tvivl om Landskabshavens
høje aandelige Værdi, og dens kunstneriske
Udtryksmulighed ligestilledes med Maleriets.
Stridighederne stod kun om de forskellige Skolers
Principper. De ivrigste var de germanske Lande,
hvor Genren ret passede ind i den nyvakte
romantiske Bevægelse, med dens Svaghed for det
uklare Udtryk og for det sentimentale. Den
smukkeste litterære Repræsentation for hele Formen
fandt i øvrigt sit Udtryk paa dansk Grund,
nemlig i Kielerprofessoren Hirschfeldts smukke 5 Binds
Værk: »Theorie der Gartenkunst«, der fandt stor
Udbredelse og blev oversat paa Fransk.
Betegnende for denne Periode i den engelske
Landskabshaves Udvikling er, at der i det store Værk ikke
fandtes en eneste Plan; man arrangerede og
komponerede de forskellige Havescener i malede
Skitser eller paa Stedet. En Vandring i en saadan Have
var vellykket i samme Grad som de Besøgende
kom ud af Sindsligevægt; det hørte ikke til god
Tone at lade sig upaavirket af de forskellige
Stemninger. Naar selve Landskabsbilledet og
Planterne ikke virkede kraftigt nok, hjalp man paa
Effekten ved Indskrifter, Skulptur, Templer, Hytter,
Grotter, Gravstene, Ruiner o. s. v. De kinesiske
Bygninger afløstes efterhaanden som Tiden
krævede det af andre, Empiren fik antikke Bygninger
(Fig. 13), medens de middelalderlige Ruiner
florerede under Romantiken.

Den store Landskabshaves <sp>tredie Periode</sp>
var en Slags Reaktion mod Stemningsmageriet og
en delvis Tilbagevenden til det rent landskabelig
maleriske Standpunkt. De fornemste Repræsentanter
for denne Retning var i England <sp>Repton</sp>, i
Tyskland <sp>Pückler Muskau</sp> og her hjemme
<sp>Rudolph Rothe</sp>. Man interesserede sig nu igen for
det rene Landskab. Haverne var nærmest en
Stigning, en Fortætning af de landskabelige Skønheder.
Det var ikke Natur mere, men den særlige »skønne
Natur«. Et Særkende for denne Gruppe af
Landskabsgartner var, at de igen anerkendte den
arkitektoniske Haves Berettigelse (det havde for øvrigt
allerede Hirschfeldt gjort), og naar der stadig

<img>Fig. 13. Fra landskabelig Have (anden Periode).</img>
skabtes lidet værdifuldt paa dette Omraade, laa det i
manglende Tradition og arkitektonisk Uddannelse.
Fra denne Retning var Overgangen til den
landskabelige Haves <sp>fjerde Periode</sp> ganske jævn.
Det, vi kalder den fjerde Periode, var en Slags
Stivnen i den Skablon, som den foregaaende Periode
havde skabt. Man holdt op med at arrangere og
male, man begyndte igen at tegne Planer og var
dermed inde paa den Slags landskabelig Have, der
har domineret indtil fornylig og som kulminerede
under det andet Kejserdømme. Da Landskabshaven
holdt op med at være sentimental og igen blev
formel, da det drejede sig om, hvem der kunde tegne
de eleganteste Kurver, kom Franskmændene i første
Række. Det, der prægede denne Have, var dens
Sirlighed. Det var ikke længere Natur, man var
saa langt væk fra de Rousseauske Idealer som vel
muligt. Man præsenterede en Søndagsnatur, en
Natur, hvor den Kamp for Tilværelsen, der giver den
virkelige Natur sin Karakter, var helt ophævet;
hver Plante fik sin gode velgødede Plads og Pleje.
Ogsaa denne Have var ment som en Idealisering
af Naturen, men blev kun en udtryksløs, forfladiget
Gengivelse af en Teorinatur, paa sin Vis nok saa
kunstfærdig som den arkitektoniske Have, men
uden kunstnerisk Værd. Det var
Reaktion overfor denne Form, der
skabte den ovenfor nævnte
arkitektoniske Haverenæssance i
England i Slutningen af det forrige
Aarhundrede. Her i Norden fandt
denne Form nogen Indpas, men
blev dog ikke akcepteret af vor
ledende Mand <sp>Glæsel</sp>, som
nærmest søgte sine Idealer i det, vi
ovenfor har kaldt den tredie
Periode, og derved mildnede
Overgangen til Nutiden en Del for vort
Vedkommende.

Den <sp>femte Periode</sp> er
Nutidens og præges af det, vi kan
kalde den ny landskabelige Have.
Den store Landskabshave var i
Modsætning til det gamle
»Wilderness« kun egnet for Anvendelse
paa store Arealer, hele det
konventionelle Apparat med de lange
Perspektiver, de kulisseagtigt
opstillede Buskadser og Trægrupper
o. s. v. led af den Fejl, at
Anvendelse paa smaa Haver krævede en saa
reduceret Maalestok, at det hele ofte blev ganske
meningsløst. Allerede i Slutningen af det forrige
Aarhundrede, samtidig med den arkitektoniske
Haves Genopstaaen, begyndte man at skabe smaa
Vegetationscenerier uden at reducere Maalestokken.
Denne saakaldte »Wild Gardening« søger sig en

<img>Axel Olsen, Kolding, fot.
Fig. 15. Fra moderne landskabelig Have (femte Periode).</img>

<img>Fig. 14. Fra landskabelig Have (fjerde Periode).</img>
Plet Jord, en Lysning i et Krat, Bredden af en Dam
(Fig. 15) eller et lignende Sted, hvor Omgivelserne
ikke griber for stærkt ind, og skaber her, især ved
Hjælp af Stauder af et ikke alt for kultiveret
Udseende, et Stykke Have, hvor alt gror som det vil og
derved opnaar at blive et lille Stykke virkelig
Natur, hvor Menneskets Rolle har indskrænket sig til
blot at skabe Forudsætningerne for en særlig rig
eller karakteriserende vegetativ Udvikling. Som
sædvanlig opstaar det nye flere Steder samtidig, og
medens Amerikanerne og Englænderne ikke uden
lidt japansk Indflydelse har arbejdet med denne
»Wildgarden« i Form af Klippehaver, Vandhaver,
Hedehaver, Bækhaver o. s. v., har enkelte Tyskere
under Arbejdet med at skabe lignende
Vegetationsscenerier især lagt Hovedvægten paa Planternes
naturlige Sainmenhørighed, det vil sige, paa at
Planter, der hører hjemme eller ser ud som de hørte
hjemme i et bestemt fysisk Milieu, ikke kan
plantes jævnsides med Planter, der hører hjemme i et
ganske andel. Paa dette Omraade havde alle de
ældre Haveformer syndet utroligt.

Det, der har muliggjort saavel denne
nylandskabelige Have som den ny engelske
arkitektoniske Have, er at Samlermanien i den sidste
Menneskealder har vendt sig fra de store Træer og Buske
og har kastet sig over Blomsterplanter, der paa
Grund af deres ringe Størrelse griber mindre ind
i Haverummets Form, og ganske anderledes let
lader sig underordne et samlet Hele.

Mellem den arkitektoniske Have og den
landskabelige, findes ingen Overgang, <sp>enten</sp> er
tilstræbt at give »Vegetationen«, det vil sige Haven,
et Præg af det »plantede« <sp>eller</sp> af det »voksede«.
En Mellemvej, som den fjerde Periode søgte at
gaa, fører til Uklarhed og Konfusion. Derimod kan
de to Hovedformer sættes op mod hinanden, for
virkningsfuldt at fremhæve hinandens Egenskaber.
Det var sikkert Interessen for Modsætning, der lod
Romerne anlægge landskabelige Haver i selve Byen,
og vi har set, maaske ubevidst, Antydning af denne
Kontrastvirkning i Middelalderen og i
Renæssancen. Den i høj Grad bevidste Barokhavekunst lærte
udtrykkelig, at Terrænet mellem Alléerne, de
saakaldte Busketter, under store Forhold skulde være
»fri og urørt Natur«. Den nye engelske Havekunst
spekulerer stærkt i denne Modsætning mellem
Menneskeværk og Plantevækst. Selve Haven med sine
Mure og Bassiner og Pergolaer skabes rent
arkitektonisk, og derpaa tilplantes den nylandskabeligt:
Planterne overgror Vandfladen, kravler op ad
Muren, titter frem mellem Flisernes Fuger og
overalt, hvor de finder en Plads.

Den nyere Tids Udvikling har fundet Sted næsten
udelukkende i den lille Have. Den store offentlige
Park er bleven simplificeret og modificeret til Brug
for Nutidens Friluftsliv, man har erstattet den
gamle Promenadepark med Idrætsparken, men
kunstnerisk set har den store Have ligget omtrent
udyrket hen i mange Aar.

Medens Norges Havekunst er udtømmende
behandlet i C. W. Schnitler: Norske Haver 1916,
mangler Danmarks og Sverrigs Havekunst endnu
en samlet Behandling. C. W. Schnitlers:
Trädgårdskunstens Historie i Europa omfatter ogsaa Sverrigs
og Danmarks Havekunst og giver foreløbig det
fyldigste Billede af Udviklingen i disse to Lande.
M. L. Gothein: Geschichte der Gartenkunst 1912,
I og II, er den fyldigste samlede Oversigt over hele
Verdens Havekunsts Historie.
G. N. B.
</chapter>

<chapter name="Havemelde">
<b>Havemelde</b> se <sp>Melspinat</sp>.
</chapter>

<chapter name="Havemøbler">
<b>Havemøbler</b> maa være bekvemme, let
transportable og konstruerede saaledes, at Regnvandet
hurtig løber af dem. Hvidmalede H., som
Ovenstaaende Billede viser, tager sig særlig godt ud i
Haverne, men mere holdbare er naturligvis H. af Jærn
med Sæder og Ryg af Træ (se Fig. S. 406). H. af
denne Slags har imidlertid ingen dekorativ
Betydning, hvilket de ovennævnte hvidmalede H. i høj
Grad besidder.
E. G.

<img>Havemøbler.</img>
</chapter>
<chapter name="Havenellike">
<b>Havenellike</b> se <sp>Dianthus</sp>.
</chapter>

<chapter name="Haveplan.">
<b>Haveplan.</b> En H. er nødvendig ved Udførelsen
af ethvert Haveanlæg, selv om det ikke er større,
end at man tilsyneladende kan have hele Planen
i Hovedet, idet alt meget lettere vil kunne ordnes
og fuldstændiggøres ved Hjælp af en H. Forinden
man gaar til Udarbejdelsen af H., maa man have
1) en nøjagtig Opmaaling af Arealet med de
forhaandenværende Vandpartier, Beplantninger,
Bygninger, gamle Veje o. l., 2) et Fladenivellement
og 3) nøjagtigt Kendskab til Jordbunds- og
Vandafledningsforhold. Har man dette, maa man stille
sig Øjemedet klart, sætte sig ind i de Fordringer
og Ønsker, som foreligger, og søge at sigte og
supplere disse gennem Drøftelse af Sagen samt
rette og forbedre Smagen, hvorefter der
udarbejdes en Skitse, som anskueliggør den Plan, man
vil foreslaa, og den Karakter, man tænker at
frembringe (se Haveanlæg). Skitsen benyttes til
Grundlag for den endelige Forhandling med Ejeren eller
dennes Stedfortræder, forinden H. fastslaas og
Arbejdstegninger og Detailler udarbejdes. En god H.
maa paa en Maade afspejle Øjemedet, saaledes at
man ikke er i Tvivl om, hvorvidt det er en H.
til et offentligt Parkanlæg eller et privat
Parkanlæg, til en Villahave eller til en Badehotelhave
o. l. Planen til det offentlige Parkanlæg maa have
de bredere Forbindelser, de praktiske
Færdselsaarer for den store Menneskestrøm, de store Lege-
og Sportspladser, Samlings- og Siddepladser o. s. v.
Planen til det private Parkanlæg har mindre
iøjnefaldende Vejforbindelser, men derimod den
herskabelige Opkørsel, Blomsteranlægene omkring
Hovedbygningen, Frugt- og Køkkenhave, Driverihave
o. l. Villahaven maa have smaa Vejforbindelser,
de mange hyggelige Detailler, som kræves for at
gøre det daglige Ophold i Haven saa behageligt
som muligt, og Badehotellets Anlæg maa have
Koncert- og Promenadepladser, Serveringspladser i det
fri og under Løvtag, bekvem Til- og Frakørsel
o. s. v. Hvad der gælder H. som Helhed, gælder
ogsaa de enkelte Dele og Detailler af H., de maa
afspejle Øjemedet. Køkken- og Frugthave maa
have regelmæssige Gangforbindelser og Inddelinger,
medens Gangene i Lunden maa sno sig mellem
Træstammerne o. s. v. For at en H. skal være
god, maa den imidlertid, foruden at tilfredsstille
Øjemedet, ogsaa tilfredsstille de æstetiske
Fordringer, og for at kaldes kunstnerisk maa H. være
bygget paa en Ide, eller der maa gennem den gaa
en vis Enhed, Harmoni, Formskønhed og Karakter,
som kan give den et lignende Værd. De Dele af
Haveanlæget, som fra et naturligt Synspunkt let
kan overses paa en Gang, bør have en kunstnerisk
Inddeling, og alt, hvad der ikke overses, maa
være planlagt saaledes, at det tager sig godt ud,
naar man bevæger sig i Terrænet, samtidig med
at det virker fyldestgørende i H. (Se
Plantegning).
E. G.

<img>Havebænk.</img>
</chapter>

<chapter name="Haver">
<b>Haver</b> er af meget forskellig Slags, nogle skal
tjene til Pryd, andre til Nytte; men hvad enten
det er offentlige Anlæg, Villahaver, Frugthaver,
Køkkenhaver, Blomsterhaver, Planteskoler m. m.,
skal de bygges paa det Grundlag, som tjener
Øjemedet bedst. Se de Paagældende Artikler samt
Havearkitektur, Havekunst, Haveplan.
E. G.
</chapter>

<chapter name="Haveredskaber">
<b>Haveredskaber.</b> I et Frilands-Havebrug er de
Redskaber ubetinget de vigtigste, som benyttes
ved Jordens Bearbejdning, og det er derfor disse,
der særlig vil blive Genstand for Omtale i
nærværende Artikel, medens det vil være
tilstrækkeligt ganske kort at beskrive saadanne Redskaber
som Haveknive, Beskæringssakse o. l., hvoraf der
findes en Mængde forskellige Konstruktioner og
Former, om hvilke det dog i al Almindelighed kan
siges, at det nærmest bliver en Smagssag, om den
ene eller den anden Form skal foretrækkes. —
<sp>Spaden</sp> maa sikkert kaldes Gartnerens vigtigste
Redskab; den benyttes som bekendt ikke alene til
Jordens Bearbejdning, hvor Ploven ikke kan finde
Anvendelse, men er tillige et uundværligt
Redskab ved Opgravning og Plantning af Træer og
Buske samt ved mange andre Arbejder. Det er
derfor af største Betydning, at de forskellige
Former af Spader bliver forarbejdede saaledes, at de
tilfredsstiller de Fordringer i
Retning af Styrke og
hensigtsmæssig Form, som man maa
være berettiget til at stille til
en god Spade. Til almindelig
Gravning for de her i Landet
hyppigst forekommende
Jordbunds- og
Undergrundsforhold har man næppe nogen
bedre Spade end den saakaldte
»Marstrandske Spade« med
paanittede Skinner paa begge
Sider af Bladet. Den er
tilstrækkelig stærk, uden at være tung
eller klodset, og af en
hensigtsmæssig Form. Foruden denne
almindelige Form fremstiller
Th. Marstrands Eftflgr.s
Staalvarefabrik ogsaa en lettere,
saakaldet »Havespade«, som kun
har Skinne paa Bagsiden af
Bladet. Dette er en overordentlig
let og behagelig Spade at
arbejde med, og den er særlig anvendelig til let
Gravning og til Opgravning af mindre Planter,
hvorimod den er for spinkel til svært Arbejde og
til Opgravning af store Planter i Planteskolen. Til
dette Brug kan med Fordel anvendes en Spade som
førstnævnte, kun med den Forskel, at de

<img>Fig. 1.</img>
Jærnskinner, der fastholder Spadens Blad til Skaftet, gøres
betydelig længere (c. 50 cm) end normalt,
hvorved man forhindrer, at Skaftet knækker over (Fig.
2 a). Samtidig med at denne Spade i de fleste
Tilfælde er stærk nok til sit Øjemed, er den dog ikke
sværere, end at enhver med Lethed kan
haandtere den. Særlig til Planteskolebrug har man en
endnu stærkere Konstruktion med større og
tykkere Blad og med et paasat »Traad« højere oppe paa
Skaftet end det, som findes paa selve Bladet. Det
bliver derved muligt at tvinge Bladet dybere ned
i Jorden, hvilket ved Opgravning af Træer med
dybtgaaende Rødder ganske vist kan have nogen
Betydning, men ellers er denne Spade for tung og
klodset til, at den kan anbefales, undtagen hvor
Jorden er særlig haard og leret. Foruden
forannævnte almindeligere Typer fabrikerer samme
Fabrik en Spade af en noget afvigende Form (Fig.
1 a), med længere, noget tilspidset eller afrundet
Bladplade med Skinne paa Forsiden, derimod ikke
paa Bagsiden, og med lidt buet Skaft. Denne Spade,
der gaar under Benævnelsen »Skovspade«, er
meget anvendelig og langt at foretrække for den
almindelige Form til al Slags saakaldet
Skrælgravning, særlig paa Grund af Skaftets Form, og fordi
den til dette Arbejde glider lettere gennem Jorden,
da den ingen paanittet Skinne har paa Bagsiden af
Bladet. For øvrigt kan den meget godt benyttes,
og bliver mange Steder foretrukken, ogsaa til
almindelig Gravning. I Udlandets Planteskoler
benyttes en ganske smal Spade (Fig. 1 b), omtrent af
Form som en Drænspade, uden paanittede Skinner,
lige bred overalt og med Skaftet dannende en
stump Vinkel med Bladet. Den er forarbejdet af
hærdet Staal, saaledes at den ved Brugen holder
sig skarp og blank og derfor gaar let gennem
Jorden. Bladet ser i Tværsnit saaledes ud,
altsaa lidt udbuet, med opadbøjede Rande, hvorved
bevirkes, at den, naar den benyttes til
Skrælgravning, gaar dybest i Jorden midt i Rækkerne,
medens den ved Siderne kun borttager et ganske
tyndt Jordlag. Derved bliver denne Spade meget
anvendelig til Gravning mellem Smaaplanter, hvor
der kun er ringe Afstand mellem Rækkerne, og
hvor Rødderne ligger øverligt i Jorden, ligesom den
ogsaa fortrinligt egner sig til Gravning mellem
noget større Planter, hvor Rækkerne staar saa tæt,
at en almindelig Spade ikke kan anvendes.
Ligeledes gør den lejlighedsvis god Nytte ved
Opgravning af mindre Planter, f. Eks. smaa Naaletræer,
som skal opgraves med Klump, da den paa Grund
af Bladets Hulning giver Klumpen en passende
Form og Størrelse. Endnu skal omtales den
saakaldte <sp>Løvespade</sp> (Fig. 2 b), der haves i
forskellige Størrelser, med lige eller buet Skaft. Denne
Spade har kun Skinne paa Forsiden af Bladet og
ombøjet Traad, der vender fremefter, hvilket
medfører den Fordel, at Bagsiden af Spaden holder sig
selv ren, hvor Jorden ikke er alt for vaad og
klæbrig. Det er en meget let og haandterlig Spade,

<img>Fig. 2.</img>

<img>Fig. 3 a.</img>

<img>Fig. 3 b.</img>

<img>Fig. 4.</img>

<img>Fig. 5.</img>

<img>Fig. 6.</img>

<img>Fig. 7.</img>
baade til almindelig let Gravning og til
Skrælgravning, til hvilket sidste Brug Skaftet bør være
buet. Ved Plantning eller Prikling af smaa
Planter i Planteskoler bruges ofte den saakaldte
<sp>Priklespade</sp> (Fig. 2 c), der er forsynet med et
stærkt, stort og lige Blad.

<sp>Haveriver</sp>. Heraf findes ligeledes
forskellige Former og Konstruktioner. En meget god Rive
er den danske Haverive med vredne Tænder.
Tænderne vender paa denne Rive den skarpe Kant i
samme Retning som Skaftet, hvorved de trænger
forholdsvis let gennem Jorden, hvilket atter
bevirker, at Riven bliver let at arbejde med;
samtidig er den forholdsvis stærk. Til svær og tung
Jord kan en noget stærkere Konstruktion, f. Eks.
den amerikanske Staalrive med Bøjle og
temmelig flade Staaltænder (Fig. 3 a) anbefales. Foruden
disse findes en hel Del andre Former af River, dels
af Jærn eller Staal, dels af Træ, som, for saa vidt
de har nogen Betydning, er saa velbekendte, at
de ikke behøver nærmere at omtales her. En
Undtagelse danner en Staalrive for Plæner (Fig. 3 b)
med 16 Tænder, af hvilke de to yderste er
forlængede og ombøjede til 2 Glidere, der forhindrer, at
Tænderne gaar for dybt og ødelægger Plænens
Bund. Den almindelige <sp>Staalskovl</sp>, der findes
i forskellige Former og Størrelser, er saa
velbekendt og anvendt, at den ikke behøver nærmere
Beskrivelse. Derimod skal Opmærksomheden
henledes paa den amerikanske <sp>Kartoffelskuffe</sp>
(Fig. 4), der til sit specielle Brug er et fortrinligt
Redskab. De amerikanske og engelske
<sp>Læssegrebe</sp> med 4 eller 5 Grene og kortere eller
længere Skaft (Fig. 5 og Fig. 6) er fortrinlige lette
og stærke Redskaber til Læsning af Gødning o. l.,
og Greben Fig. 6 er tillige en meget god
Gravegreb, særlig til Rensning af Jorden for Rodukrud.
<sp>Gravegrebe</sp> haves saavel af engelsk og
amerikansk som af dansk Fabrikat; disse har
hovedsagelig samme Form (Fig. 7) og kan lejlighedsvis
finde Anvendelse ved Omstikning og Gravning af
ikke for uren Jord, men i de allerfleste Tilfælde
vil dog en god, let Spade være at foretrække.
<sp>Haandhakken</sp> anvendes dels til at løsne
Jorden, dels til at bortrense Ukrudet mellem
Planterne i Planterækkerne samt til Hypning; den
lette, amerikanske Staalhakke (Fig. 8) egner sig
udmærket til disse Arbejder, medens
<sp>Spidshakken</sp> eller Rillejærnet (Fig. 9) fortrinsvis
benyttes ved Rillesaaning af Frø til at trække
Riller i Bedene for deri at anbringe Udsæden.
<sp>Lugehakken</sp> (Fig. 10) er et fortrinligt,
snildt lille Redskab til Hakning mellem
Smaaplanter, der har saa ringe Afstand mellem Rækkerne
og Planterne i Rækkerne, at Hjulhakken eller den
almindelige Haandhakke ikke kan anvendes,
ligesom den er udmærket til Udtynding af
Rodfrugter. Fig. 11 viser den saakaldte »Vardehakke«,
der ligesom den
foregaaende er at foretrække
fremfor den almindelige
Haandhakke, naar Hakken ikke
tillige skal bruges som
Hyppejærn. Endnu skal
nævnes
<sp>Haandkultivatoren</sp> »Norcross (Fig. 12),
med 3 eller 5
Kultivatortænder som et aldeles
fortrinligt lille Haandredskab
til Løsholdelse og Rensning
af Jorden. Skal bruges tidligt
og ofte. Af <sp>Skuffejærn</sp>
haves den almindelige Form
(Fig. 13) samt Skuffejærnet
med halvrundt Blad og
Skuffejærnet »Jyderup« (Fig.
14), der er forsynet med et
langt Skaft og dobbelt Skærer. Er godt til Brug
mellem f. Eks. Frugttræer. Skuffejærnet finder
særlig Anvendelse ved Rensning af Havegange,
medens man til Haandrensning mellem Planter

<img>Fig. 8.</img>

<img>Fig. 9.</img>

<img>Fig. 10.</img>

<img>Fig. 11.</img>

<img>Fig. 12.</img>

<img>Fig. 13.</img>

<img>Fig. 14.</img>
mere og mere benytter Haandhakken, som er et
bedre Redskab til dette Brug. <sp>Luge- og
Plantegaflen</sp> (Fig. 15) og <sp>Planteskeen</sp> (Fig.
16) er nyttige og gode Redskaber, særlig til
Plantning af Stauder og lignende Planter med
Jordklump. Den almindelige <sp>Plantepind</sp>, som
finder saa udstrakt Anvendelse
til Plantning af mindre urte-
og træagtige Planter, der ikke
holder Jordklump, kan laves
af enhver tilstrækkelig tyk og
haard Trægren. Plantepinden
skal være c. 30 cm lang med
en svag Krumning i den
øverste Ende til Haandtag; den
nederste Ende, som skal danne
Hullet til Planten, tilspidses
mere eller mindre stærkt.
Nævnes kan ogsaa den c.
meterlange <sp>Plantestok</sp>, der alm.
bruges paa Amager (Fig. 17).

Endnu skal kortelig omtales
forskellige Haveredskaber, som
finder udstrakt Anvendelse ved
Beskæring og Formering,
særlig af træagtige Planter.
<sp>Beskærekniven</sp> eller Gartnerkniven (Fig. 18 a)
haves med mere eller mindre krumt Blad og Skaft,
ligesom ogsaa <sp>Okulerkniven</sp> (Fig. 18 b)
haves i forskellige Former.
<sp>Beskæringssaksen</sp> (Fig. 19 a) til Bortskæring af ikke alt for
tykke Grene og Kviste er i de senere Aar bleven
et meget benyttet og skattet Værktøj ved
Beskæring af Frugttræer og lignende Planter. En
ejendommelig og meget praktisk Form er den
saakaldte <sp>Buketsaks</sp> (Fig. 19 b), med hvilken
man samtidig baade afklipper og fastholder den
afklippede Blomst. <sp>Grensaksen</sp> (Fig. 19 c)
benyttes til Afskæring af tykkere Grene og
Udskæring af gamle Stikkelsbærbuske o. l., medens
man til Afskæring af meget tykke Grene maa
anvende <sp>Grensaven</sp> (Fig. 20). Til Beskæring
eller Klipning af Løv- og Naaletræshække
anvendes den almindelige Hækkesaks (Fig. 21),
den danske fra Marstrands Fabrikker er den
dyreste, men til Gengæld langt bedre og stærkere
end de billige Hækkesakse af udenlandsk Fabrikat,
som falbydes i Isenkramforretningerne. Til
Klipning af Græskanter bruges en <sp>Kantsaks</sp>, snart
med og snart uden et lille Hjul eller Rulle
(Fig. 22).

<img>Fig. 15.</img>

<img>Fig. 16.</img>

<img>Fig. 17.</img>

<img>Fig. 18 a.</img>

<img>Fig. 18 b.</img>

<img>Fig. 19 a.</img>

<img>Fig. 19 b.</img>

<img>Fig. 19 c.</img>

<img>Fig. 20.</img>

<img>Fig. 21.</img>

<img>Fig. 22.</img>
I Løbet af den sidste Menneskealder er der her
til Landet fra Amerika indført forskellige
Havedyrkningsredskaber, dels til Haand- og dels til
Hestekraft, som har vist sig at være i Besiddelse
af saa mange og store Fortrin i de forskellige
Retninger, at de fortjener en nærmere Omtale. Den
saakaldte <sp>dobbelte amerikanske</sp>
»<sp>Planet jr.</sp>« <sp>Hjulhakke</sp> (Fig. 23) er saaledes
et særdeles nyttigt og økonomisk Redskab til
Rensning mellem alle radsaaede Planter, til
hvilket Brug den anvendes, som Figuren viser, idet
man lader Skuffejærnene gaa paa hver sin Side
af Planterækken. Ved at løsne Møtrikkerne, som
fastholder Jærnene, kan man anbringe disse
saaledes, at de skuffer mer eller mindre tæt ind til
Rækken, eftersom Planterne i denne er større
eller mindre. Løsnes et Par Bolte, er Hjulene til
at hæve og sænke, hvorved Skuffejærnene bringes
til at gaa mer eller mindre dybt i Jorden. Naar
Skuffejærnene aftages, og man i Stedet for
paasætter et Par Hyppejærn (Fig. 23 a), der anbringes
saaledes, at de kaster Jorden ind mod
Planterækken, kan man med stor Fordel benytte dette
Redskab som Hyppeplov til Hypning af mindre
Planter, særlig Ærter, og Hypningen udføres paa
denne Maade langt hurtigere og bedre end med
Haandhakke. Foruden de Skuffejærn, som paa
Figuren er anbragte paa Hjulhakken, og som er
de almindeligst benyttede, navnlig medens
Planterne er smaa, og hvor Jorden ikke er alt for
haard, haves en anden kortere og mere trekantet
Form, som ikke følger med ved Købet, men maa
anskaffes ekstra hos Forhandleren. Disse Jærn
gaar bedre i Jorden og kan derfor med Fordel
benyttes, hvor Jorden mellem Planterne er
bleven haard og skorpet, men da de, paa Grund
af deres Form, kaster den løshakkede Jord lidt
til Siderne, kan de i Reglen ikke benyttes i
Urtehaven, før Planterne har faaet nogen Størrelse.
I Planteskolen, til Rensning mellem Rækkerne i
Prikle- og Stiklingbedene, er denne Form af
Skuffejærn meget anvendelig og praktisk. De fire
Kultivatortænder (Fig. 23 b), anbragte med passende
Mellemrum i Rammen i Stedet for Skuffejærnene,
gør Hjulhakken til et nyttigt
Redskab til Løsning af Jorden mellem
Planterækkerne, naar dette
lejlighedsvis tiltrænges. Med Hjulhakken følger
endvidere to River, som der
imidlertid sjældent er Anvendelse for. Paa
Fig. 23 ses to foran Hjulene
fremspringende Horn; disse finder Anvendelse,
hvor man skal hyppe eller skuffe
mellem Planter, hvis Stængler eller Blade falder ud
over Jorden, f. Eks. mellem Ærter, der er blevne
temmelig høje, inden den sidste Skufning eller
Hypning foretages; Hornene fanger da Bladene
eller Stænglerne og fører dem opad og til Siden,
hvorved undgaas, at Hjulene eller Jærnene

<img>Fig. 23.</img>

<img>Fig. 24.</img>

<img></img>

<img>Fig. 25.</img>

<img>Fig. 26.</img>
beskadiger dem. Naar Hjulhakken benyttes til
mindre Planter og til Planter med opret Vækst, aftages
Hornene. Hjulhakken arbejder bedst, naar den
føres frem i korte, kraftige Stød, mer eller mindre
hurtigt, eftersom Forholdene tillader det. En
anden fortrinlig Hjulhakke af en noget afvigende
Konstruktion er den enhjulede og enarmede
»<sp>Jewel</sp>«. Til denne Hjulhakke hører to Skuffejærn
af forskellig Bredde, at anvende, eftersom der er
smallere eller bredere mellem Planterækkerne, samt
en lille Staalplov, der lejlighedsvis kan finde
Anvendelse til let Bearbejdning og til Hypning af
mindre Planter, til hvilket sidste Brug den dobbelte
Hjulhakke dog i Almindelighed vil være at
foretrække. Dette Redskab danner et i det hele
fortrinligt Supplement til den dobbelte Hjulhakke,
særlig til Rensning af Gangene mellem Bedene og
mellem Planterækkerne i Planteskolen, hvor
Jorden ofte er bleven for fast og Planterne for høje
eller deres Grene for generende til, at den
dobbelte Hjulhakke kan benyttes.

»<sp>Planet jr.</sp>« <sp>Hestehakke</sp> (Fig. 24) kan
anbefales som et særdeles fortrinligt Redskab til
Rensning og Kultivering af Jorden under noget
større Forhold, og hvor der holdes Hest. Den
er til at indstille paa forskellig Maade, baade med
Hensyn til Bredden og Dybden, og som Radrenser
mellem Frugttrærækker, Rodfrugter, Kaal o. l.
Planter udfører den et Arbejde saa fuldkomment
som næppe noget andet Redskab af lignende Art,
idet den ikke alene løsriver og forstyrrer alt
Ukrud, men samtidig bearbejder og findeler
Jorden paa den fortrinligste Maade. Til Hestehakken
hører en hel Del forskellige Redskaber, som
Kultivatortænder af forskellig Form, Furejærn,
Skuffejærn, Sidehakker etc., der dog ikke alle er lige
nyttige, og af hvilke derfor her kun skal omtales
saadanne, som har virkelig Betydning. Naar
Hestehakken benyttes som <sp>Radrenser</sp> eller
<sp>Kultivator</sp> (Fig. 24), bør man ubetinget
paasætte de smalleste, 3,5 cm brede
Kultivatortænder (Fig. 24 a), særlig de første Gange, man kører
mellem Rækkerne, da disse findeler Jorden bedre
og giver mindre Arbejde for Hesten, end hvis man
straks benytter de bredere, 6-8 cm Tænder (Fig.
b og c); hertil kommer, at de bredere Tænder
kaster eller hypper Jorden stærkt til Siden,
hvorved mindre Planter er udsatte for at blive
tildækkede med Jord. Da de smalle, 3,5 cm Tænder
ikke plejer at følge med ved Købet af Hestehakken,
men derimod kun de Tænder af bredere
Dimensioner, bør det meget anbefales at købe et
Ekstrasæt af hine, da det er dem, man under de fleste
Forhold faar mest Brug for. Endvidere skal
Opmærksomheden henledes paa, at der paa de to
forreste Tandlejer nærmest Hjulet næsten altid bør
paasættes Tænder af de smalle (Fig. 24 a), da disse
først skal bryde Jorden, hvorimod Forholdene kan
stille sig saaledes, at der kan være Grund til at
paasætte halvbrede Tænder af 8 cm Bredde paa
de tre bageste Tandlejer, naar Jorden ved senere
Rensninger er befængt med Skørtidsler o. l., hvis
Rødder da ikke saa let slipper mellem Tænderne.
Det er selvfølgelig ikke udelukket, at Forholdene,
særlig Jordbundsforholdene, kan være af den
Beskaffenhed, at det vil være rigtigt lejlighedsvis
at anvende halvbrede Tænder paa alle fem
Tandlejer. I Almindelighed gælder den Regel, at jo
sværere Jorden er, desto smallere Tænder bør der
anvendes. Den 10 cm brede Tand (Fig. 24 d) kan
paasættes i det bagste Tandleje, naar der
samtidig med Rensningen tilsigtes en let Hypning,
f. Eks. ved første Hypning af Hvidkaal. En anden
Maade, paa hvilken det kan anbefales at benytte
Hestehakken som <sp>Radrenser</sp>, er, som Fig. 25
viser. Det vil ses, at der paa de to næstbageste
Lejer i Stedet for Kultivatortænderne er anbragt
et Par saakaldte Sidehakker, der er stillede
saaledes, at den indbuede Flade vender indefter,
hvorved undgaas, at den løshakkede Jord kastes ind
mod Planterækkerne. Denne Maade at benytte
Hestehakken paa kan have nogen Betydning ved
Fladkultur, medens Planterne endnu er smaa,
derimod mindre, naar Planterne bliver større, eller
de dyrkes paa Kamme, da Kultivatortænderne i
saa Tilfælde løsner og bearbejder Jorden langt
bedre. For øvrigt har man i 11-Tands Harven,
som omtales nedenfor, en fortrinlig Radrenser til

<img>Fig. 27.</img>
den første Rensning mellem Planter, der dyrkes
paa flad Jord; den findeler Jorden langt bedre
uden at dække Planterne det mindste, og for saa
vidt man har eller anskaffer dette Redskab, vil
der sjældent være Anledning til at bruge
Sidehakkerne, særlig da disse tillige har den Mangel,
at de ikke arbejder godt, naar Jorden er for fast.
Ved at svinge Sidehakkerne rundt, saaledes at
den indbuede Flade vender udefter, hvilket man
let kan gøre ved at løsne de Skruer, som foroven
fastholder Tandlejerne til Rammen, og ved i det
bageste Leje at paasætte et 20-25 cm Furejærn
(Fig. 24 e og f), eftersom der skal hyppes mer eller
mindre stærkt, kan man omdanne Hestehakken
til en meget god <sp>Hyppeplov</sp> (Fig. 26). Med
smalle Kultivatortænder paa de 4 forreste
Tandlejer og med et 20 cm eller 25 cm Furejærn bagtil
hypper man for øvrigt fuldt saa godt som paa den
ovenfor anførte Maade, idet nemlig
Kultivatortænderne bearbejder Jorden bedre end
Sidehakkerne, medens det brede Furejærn i Reglen vil
hyppe tilstrækkelig stærkt. Man kan paa denne
Maade udføre Hypning af Kaal, Kartofler o. s. v.
paa en langt bedre og mere fuldkommen Maade
end med den almindeligt brugte Hyppeplov. Naar
Planet jr. Hestehakken anvendes som Hyppeplov,
lægger den nemlig Jorden ind mod Planterne i
fuldkommen findelt og bearbejdet Tilstand,
medens den almindelige gammeldags Hyppeplov
nærmest presser Jorden ind mod Planterækken, ofte i
større og mindre Klumper og Flager, naar
Jorden er fast og ubekvem. Naar de smalle
Kultivatortænder er paasatte alle 5 Tandlejer, kan
Hestehakken foruden, som ovenfor anført, at
anvendes til Radrenser tillige benyttes som
Kultivator eller Svenskharve til Foraarsbearbejdning af
mindre Jordstykker i Haven, hvor Ploven ikke
godt kan bruges, idet man ved at hæve Hjulet
kan faa Tænderne til at gaa i Jorden i omtrent
hele deres Længde. Det maa dog anbefales at
overharve Stykket 2-3 Gange og først lidt efter
lidt lade Tænderne gaa i til deres fulde Længde,
da den ellers vil være for svær at trække,
ligesom Jorden derved bliver bedst findelt. Arbejdet
udføres paa denne Maade fuldstændig
tilfredsstillende og naturligvis langt hurtigere og billigere,
end hvis man anvender Spade. Da imidlertid
Hestehakken, ligesom Tilfældet er med
Svenskharven, ikke efterlader Jordoverfladen tilstrækkelig
jævn, vil det være formaalstjenligt bagefter at
overharve Jordstykket med den saakaldte
<sp>Planet jr. 11-Tands Harve og
Kultivator</sp> (Fig. 27). Dette Redskab, der ogsaa er til at
regulere med Hensyn til Dybden og Bredden,
har, som Tegningen viser, adskilligt flere Tænder
end Hestehakken og er endvidere bagtil forsynet
med en Rive, der tjener til yderligere at findele
og jævne Jorden. Riven, der helt kan aftages,
kan man tillige gøre smallere ved at afskrue en
eller to af de yderste Tænder paa hver Side,
hvilket har Betydning, naar der skal renses mellem
smalle Rækker, og man ikke
foretrækker helt at aftage Riven.
11-Tands Harven er til sit Brug et
lige saa fortrinligt og nyttigt
Redskab som Hestehakken, og hvor
Forholdene ikke er for smaa, og
selvfølgelig kun, hvor man holder
Hest, kan det ubetinget anbefales
at anskaffe dem begge. Til al
Fladkultur og i den Tid, da Planterne
endnu er smaa, vil det saaledes
være rigtigst og bedst ved den
første eller undtagelsesvis de to første
Rensninger at benytte 11-Tands Harven, da den
findeler og pulveriserer Jorden fuldstændig,
særlig naar den benyttes efter en Regn, ligesom den
paa Grund af Tændernes smalle og
hensigtsmæssige Form er i Besiddelse af den gode Egenskab,
at den ikke fører Jord eller Jordklumper ind mod
eller hen over de smaa Planter, som derved
undgaar at blive dækkede. Ved de senere Rensninger
og til den dybere Bearbejdning af Jorden bør
derimod Hestehakken (Fig. 24) foretrækkes. Har
man nypløjet og nyharvet Jord, kan man for at
findele Knoldene og jævne Jorden slæbe den med
en Vognfjæl. Man spænder 1 eller 2 Heste for
Siden af Vognfjælen, paa hvilken Kusken staar,
meders Fjælen slæbes over Jordstykket, som
derved behandles i lige saa stor Bredde, som Fjælen
er lang.

I ethvert større Havebrug, hvor der holdes
Heste, vil man ved Hjælp af en god Plov kunne
bearbejde større eller mindre Jordstykker fuldt
saa godt og dertil langt hurtigere og billigere
end med Spaden. Nogen bedre Plov til
Anvendelse i Havebruget end den <sp>amerikanske
Albion Staalplov H 2</sp> (Fig. 28) findes der
næppe. Dens Fordele bestaar særlig i dens
fortrinlige Bygning og det udmærkede Materiale,
den er forarbejdet af. Muldfjælen er saa
fortrinlig bygget, at den selv under meget vanskelige
Jordbundsforhold slipper Jorden og holder sig ren
og blank, hvorved den bliver let at trække for

<img>Fig. 28.</img>

<img>Fig. 29.</img>
Hestene, ligesom den vender Furen saa fortrinligt,
at al Gødning og alt Ukrudt bliver fuldstændig
dækket. Med et Par nogenlunde kraftige Heste
kan man med Lethed pløje indtil 30 cm dybt,
uden at Hestene i nogen Retning overanstrenges.
Denne Plov lægger Furen saa jævnt og ensartet,
at man paa Steder, hvor der drives Frøavl, med
stor Tidsbesparelse kan benytte den til
Nedpløjning ɔ: Plantning af Frø-Runkelroer, ligesom
man ved at sætte tre Heste for kan bringe den
til at gaa saa dybt (indtil 40 cm), at man ogsaa
kan benytte den til Oppløjning af
Peberrodsplanter, hvorved den besværlige og kostbare Opreoling
af disse undgaas. Til dyb Bearbejdning af Jorden
er <sp>Undergrundsploven</sp> med mejseldannet
Skære (Fig. 29) et meget nyttigt Redskab. Den er
bygget af stærkt Materiale for ikke at
sønderbrydes, naar den støder mod de store Sten, der ofte
findes i Undergrunden, er ellers hverken tung eller
klodset at arbejde med, og der behøves kun et Par
nogenlunde kraftige Heste til at trække
den. Arbejdet udføres paa den Maade,
at der først pløjes en Fure saa dyb som
mulig med en almindelig Plov,
hvorefter Hestene spændes fra denne og
sættes for Undergrundsploven, der
anbringes i Bunden af Plovfuren, og
løsner Undergrunden i større eller mindre
Dybde, eftersom den er indstillet til at
gaa mer eller mindre dybt. Paa den
Maade, altsaa ved at pløje to Gange i
samme Fure, kan man bearbejde
Jorden i 40-50 cm Dybde og derved i
mange Tilfælde spare den kostbare
Kulegravning. Haves to Spand Heste
til Disposition, vil det naturligvis være
rigtigst at spænde et Par for hver Plov,
hvorved den tidsspildende Skiften om
undgaas, idet da det ene Spand Heste
spændes for den almindelige Plov, det
andet for Undergrundsploven.
<sp>Vendeploven Wiard</sp> (Fig. 30) er af en snild og
enkel Konstruktion, og til sit specielle Brug et
godt Redskab. Ved Hjælp af Vendeploven bliver
man i Stand til stadig at lægge Furen til samme
Side, idet man ved Enden af hver Plovfure vender
Hestene om i samme Fure og svinger Plovlegemet
over Plovaasen over til den anden Side, hvorved
Furen skiftevis lægges til højre og til venstre, og
altsaa stadig mod samme Side af Jordstykket.
Derved undgaar man den, særlig ved Foraarspløjningen,
generende Agerren mellem Agrene, idet der jo ved
Anvendelse af Vendeploven kun bliver en Fure
eller Agerren i den Side af
Jordstykket, hvor man
slutter Pløjningen, og
denne Fure kan tilmed
væsentlig udjævnes ved lidt
efter lidt at mindske
Dybden af de sidste 3-4
Plovfurer. Hvor det, som i
Havebruget, ofte drejer sig
om Bearbejdning af
mindre, ofte tillige smalle
Jordstykker, eller hvor
man, som ved Prikling af
Smaaplanter, f. Eks.
urteagtig Prikling af Rosa
canina, først ønsker at
bearbejde Jorden
efterhaanden som den skal benyttes,
for at Jordoverfladen ikke skal udtørre for meget,
vil Anvendelse af Vendeploven ofte kunne faa
Betydning. Til Brug paa Steder, hvor der kun
holdes én Hest, haves en mindre og lettere
amerikansk Plov med Træaas, som har vist sig
formaalstjenlig under saadanne mindre Forhold. Hvor
større Arealer dyrkes, vil man ligesom i
Landbruget ofte være henvist til efter Pløjningen
yderligere at bearbejde Jorden med Harve og Tromle.
Af Harver benyttes almindeligst
<sp>Svenskharven</sp> og <sp>Letharven</sp>, der findes i flere
forskellige Størrelser og Former, og er saa velkendte, at
der ikke her kan være Anledning til at komme
ind paa en nærmere Omtale af dem.
Opmærksomheden skal dog henledes paa
<sp>Fjedertandsharven</sp> (Fig. 31), der er et forholdsvis nyt
Redskab til Foraarsbearbejdning af Jorden. Den findes
i forskellige Størrelser, med flere eller færre
Tænder, og anvendes ligesom Svenskharven til dyb
Harvning, hvilket Arbejde den udfører saa
fortrinligt, at den efterlader Jordoverfladen i en godt
gennemarbejdet og findelt Tilstand. Foruden den

<img>Fig. 30.</img>

<img>Fig. 31.</img>
almindelig kendte <sp>Trætromle</sp> og
<sp>Ringtromle</sp> til Hestekraft skal nævnes
<sp>Haandtromlen</sp> som et ganske praktisk Redskab for
mindre Forhold og til Tromling af Urtebede og
lignende smaa Jordstykker i Haven, hvor man
ikke kan eller ikke ønsker at benytte Hestekraft.
Haandtromlen laves i Almindelighed saa bred, at den
lige kan spænde over et 1,20 m bredt Bed, og bør i
den yderste Ende af Stangen forsynes med et
Tværhaandtag til at trække i. Under ikke alt for smaa
Forhold vil mange af Nutidens moderne
Agerdyrkningsmaskiner med Fordel kunne anvendes ogsaa i
Gartnerier, f. Eks. <sp>Planteploven</sp>
(Fig. 32), der er udmærket til Brug
ved Plantning af Frøroer og undertiden
bruges ved Lægning af Kartofler m. m.
<sp>Kartoffellæggere</sp>,
<sp>Kartoffeloptagere</sp> og
<sp>Gødningsspredere</sp> kan ligeledes
lejlighedsvis finde Anvendelse.

Den rette Betydning og Anvendelse
faar de ovenfor beskrevne
Renseapparater selvfølgelig kun, hvor man
benytter Radsaaning, og det bliver
derfor af Vigtighed at have en
<sp>Radsaamaskine</sp>, som tilfredsstiller de
Fordringer, man maa stille til en saadan.
I de senere Aar er der, ligeledes fra
Amerika, her til Landet indført en
Haand-Saamaskine, <sp>New Model</sp>
(Fig. 33), som i alle Henseender kan
anbefales enhver Havedyrker, der har
Brug for en Saamaskine. Man kan med
denne Maskine saa alle Slags Frø fra
det fineste til Ærter og Bønner; den
har det Fortrin fremfor de fleste andre
Konstruktioner, at den arbejder fortrinligt selv i
knoldet og uren Jord, hvor andre
Haand-Saamaskiner er tilbøjelige til at stoppe. Dens Konstruktion
er saa enkel som vel muligt, idet Frøspredningen
sker ved Hjælp af en Staalpig, som arbejder inde
i Saakassen og sættes i Bevægelse ved Hjulets
Omdrejninger, ligesom den let og hurtig er til at
indstille med Hensyn til Dybden og Frøets Størrelse.
Samitdig med Saaningen af mærker en »Markør«,
hvor næste Række skal være. Ved Saaning af
stort Frø, som f. Eks. Ærter og Bønner, der jo skal
dybt i Jorden, og naar Jorden samtidig er noget
fast, vil det være nødvendigt at lægge en Vægt, f.
Eks. en Sten, oven paa Laaget af Saamaskinen for
at tvinge Skæret bedre i
Jorden. Naar man sammenligner
det Arbejde, der spares ved
Brugen af Saamaskinen, med
det, som tidligere medgik til at
afsnøre Rækkerne, derefter
oprille disse, udsaa Frøet, jævne
Rillen, overrive og klappe eller
tromle Bedet, saa kan man
forstaa, at Brugen af Saamaskine
vinder mere og mere Indgang
i Havebruget, særlig ogsaa
fordi Saaningen ved Hjælp af
denne bliver bedre udført og
giver et bedre Resultat end
Saaning med Haanden.
Saamaskinen bringer nemlig Frøet
umiddelbart ned i den fugtige Jord
samt tildækker og tiltromler
det med det samme, hvilket jo
ikke kan ske, naar Arbejdet
udføres ved Haandkraft, og der behøves ikke ret
lang Tid, for at en aaben Rille paa en skarp,
blæsende Foraarsdag udtørrer saa meget, at Spiringen
af Frøet vanskeliggøres i høj Grad.

Naar denne, som ogsaa alle de ovenfor omtalte
amerikanske Haveredskaber, indstilles og benyttes
paa rette Maade, vil man ved Hjælp af dem kunne
faa samme Arbejde udført fuldt saa godt i langt
kortere Tid og betydeligt billigere end med de
ældre Haandredskaber. Det gælder imidlertid her
som i saa mange andre Tilfælde, man skal forstaa
at benytte Redskaberne, ikke alene paa den rigtige
Maade, men ogsaa paa det rigtige Tidspunkt, og
kan eller vil man ikke det, vil det i Reglen kun
være en spildt Udgift at anskaffe dem, og
Resultatet vil i saa Tilfælde let blive — hvilket ogsaa

<img>Fig. 32.</img>

<img>Fig. 33.</img>
lejlighedsvis er sket — at Hestehakken og
Hjulhakken stilles i Krogen og faar Lov at ruste op,
fordi Arbejderne erklærer, at det gamle
Skuffejærn og Radrenser, som man har kendt fra Arilds
Tid, er langt at foretrække. Men den, som rigtig
forstaar at benytte disse Redskaber, og som
tillige har Øje for at variere deres Anvendelse efter
Afgrøde, Vejrlig og Jordbundsforhold, har paa den
anden Side i dem et aldeles fortrinligt
Hjælpemiddel til at faa sit Arbejde udført paa bedste og
billigste Maade og i rette Tid. At dette i vore
Dage, hvor alt Arbejde, som skal udføres med
Haanden, bliver dyrere og dyrere, er af største
Betydning, behøver næppe at udvikles nærmere.
D. T. P.
</chapter>

<chapter name="Haveselskaber">
<b>Haveselskaber</b> se <sp>Foreninger</sp>.
</chapter>

<chapter name="Havesprøjter">
<b>Havesprøjter.</b> Den almindelige Haandsprøjte af
Messing anvendes særlig i Væksthuse til
Besprøjtning af forskellige Kulturer. Til dette Brug bør
dog i Reglen <sp>Abolsprøjten</sp>, der ligeledes er
en Haandsprøjte, foretrækkes, da den findeler
Vædsken langt stærkere, næsten som en Dug, og
derved virker over et forholdsvis stort Fladerum.
Foruden som almindelig Drivhussprøjte er
Abolsprøjten derfor tillige fortrinlig til Besprøjtning
af Træer og Buske med Bordeauxvædske,
Tobaksafkog etc. Til Vanding paa Friland af Jordbær,
Blomkaal o. l. anvendes store Sprøjter af
forskellig Konstruktion, der i Reglen drives ved
Hestekraft eller Petroleumsmotorer. Hvor der haves
Vandtryk, som ved Byer med Vandværk,
anvendes til Havevanding, særlig af Græsplæner, ofte
roterende Vandspredere eller Plænevandere (se
Fig.), der anbringes paa en Vandslange og derved
kan flyttes fra Sted til Sted saa langt Slangen
naar, uden at der behøver at lukkes af for
Vandet for hver Flytning. Af Vandspredere findes
mange forskellige Størrelser og Konstruktioner.
Sprøjter til Bekæmpelse af Skadedyr og Svampe
se <sp>Sprøjtning</sp>.
D. T. P.

<img>Plænevander.</img>
</chapter>

<chapter name="Havestil">
<b>Havestil</b> se <sp>Havekunstens Historie</sp>.
</chapter>

<chapter name="Havgus">
<b>Havgus</b> er en tæt, kold Taage, der paa klare,
varme Solskinsdage temmelig pludselig med let
vestlig Vind vælter sig fra Vesterhavet ind over
Vestjylland. Varmegraden kan i Løbet af en halv
Time synke 12-14° C., naar H. kommer, hvad der
navnlig i Frugttræernes Blomstringstid ofte kan
gøre betydelig Skade.
L. H.
</chapter>

<chapter name="Havrerod">
<b>Havrerod,</b> <sp>Tragopogon porrifolius</sp> L.
(Compositæ), Køkkenurt; vokser vildt i Danmark,
ligner meget Skorzoner, men har violette
Blomster og hvid Rod. Den dyrkes som Skorzoner, men
kun i etaarig Kultur, da Roden bliver træet, naar
den i andet Aar skyder Blomsterstængel.
<sp>Sygdomme</sp> se Hvidrust.
N. H.

<sp>Havrerod til Frøavl</sp>. Krydsning mellem
de faa Sorter, der dyrkes, er mulig og maaske
ogsaa med den vildtvoksende <sp>Gedeskæg</sp>.
Planten og Kulturen er toaarig. Saas paa afbrugt

<img>Havrerod.</img>
Jord i Juli i Rækker med 30 cm Afstand og
lykkes paa saa godt som al Jord. Planterne
udtyndes til 5-6 cm Afstand og bliver staaende paa
Voksestedet Vinteren over. Da de fleste Stammer,
man har, er alt andet end tilfredsstillende, med
stærkt grenede og tynde Rødder, er et
Forædlingsarbejde her højst nødvendigt, hvortil Frøet saas
tidligt om Foraaret. Dyrkes som Gulerødder i
første Sommer; Rødderne optages og sorteres i
Oktober og kun de helt formtro og smukke
udplantes, helst med det samme. Er fuldstændig
haardfør, saa Dækning er unødvendig; men mod
Opfrysning værnes de derimod ved en let Hypning.
Frøet modner i Juli-Aug. og bør afskæres af nogle
Gange, da det efterstræbes stærkt af Fuglene og
desuden let falder af. Tærskes med Plejl og
renses paa Maskine eller Sold og Drøftetrug efter at
være eftertørret paa luftigt Sted. 100 gr =
8500—10.000 Frø, passende til 400 m Rækkelængde.
Spireevnen holder i 2-3 Aar, er af godt Frø
85-90 pCt., men er dog sjældent over 60-70 pCt., da
der ofte er en Del for tidligt høstede Frø imellem.
Spirer i Løbet af 10-12 Dage. Avlen er let og
ret sikker, men Frøforbruget er kun lille, da den
p. Gr. af de stærkt grenede Rødder ikke er saa
velset som Køkkenurt, som den ellers fortjener.
H. G—m.

<sp>Havrerods Anvendelse:</sp> Bruges stuvet
i jævn Mælke- eller Flødesauce. Ogsaa indbagt i
Budding eller Gratin.
M. L.
</chapter>

<chapter name="Haworthia">
<b>Haworthia</b> (Liliaceæ), Koldhusplante fra Kap.
Ligesom Gasteria er denne Slægt nu udskilt fra
Aloë. Ligner i Ydre en Sempervivum, mangler
Stamme, og de smaa, saftfulde, tilspidsede Blade
sidder tagstensordnede. Blomsten ubetydelig,
grønlighvid; Juni-Juli. <sp>H. attenuata</sp> Haw.,
opretkrummede, mørkegrønne Blade, der er besatte
med talrige hvide Vorter. <sp>H. margaritifera</sp>
Haw., graagrønne, i Spidsen trekantede Blade,
besatte med hvide, perlelignende Vorter. <sp>H.
radula</sp> Haw., karakteristisk ved de to Rækker
hvide, glinsende Vorter langs Randen af Bladet.
<sp>H. tessellata</sp> Haw., ubetinget den smukkeste
Art. Bladet er kvadreret af hvide Længde- og
Tværstriber og i Randen besat med
nedadkrummede Torne. <sp>Kultur</sp> se Aloë.
F. E.

<img>Haworthia tessellata.</img>
</chapter>

<chapter name="Hedelyng">
<b>Hedelyng</b> se <sp>Calluna</sp>.
</chapter>

<chapter name="Hedera">
<b>Hedera</b> (Araliaceæ), Vedbend (d.), Murgrona (s.);
haardføre, klatrende, stedsegrønne Buske. <sp>H.
colchica</sp> K. Kcoh (H. Roegneriana hort.),
Orienten, er kraftigvoksende med meget store, brede,
hjerteformede, hele eller svagt lappede Blade. Den
er kun helt haardfør under gunstige Forhold paa
nogenlunde beskyttet Plads. <sp>H. Helix</sp> L.,
Almindelig Vedbend, Europa, Asien, Nordafrika, ogsaa
almindelig vild i Danmark; en velkendt, ofte
meget højtvoksende (25 m og mere) Plante. Af denne
dyrkes der foruden Hovedarten, navnlig i
engelske Haver, et stort Antal Kulturformer, som
foruden at adskille sig fra hverandre i Henseende til
Bladenes Form, Størrelse og Farve tillige er
forskellige med Hensyn til Vækst og Haardførhed.
<sp>H. H. arborea</sp> er fremkommen ved
Stiklingformering af de blomsterbærende Grene paa
Hovedarten eller dennes Varieteter; den bliver derfor
ved at beholde disse Grens Karakter, er ikke
klatrende; nærmest en opret Busk med de for de
blomsterbærende Grene ligeledes ejendommelige
ægformede, helrandede, lysegrønne Blade. <sp>H. H.
conglomerata</sp> er en nydelig lille
Miniaturform med tæt samlede, ganske smaa Blade,
anvendelig paa Stenhøj til at klatre op ad enkelte
store Stene. <sp>H. H. dentata</sp> er kraftigvoksende
med store, grofttandede Blade. <sp>H. H. digitata</sp>
er kraftigvoksende med temmelig store, dybt
3-5-fligede Blade. <sp>H. H. hibernica</sp> er den
overalt almindeligst benyttede, kraftigvoksende,
saakaldte storbladede, irske eller skotske Vedbend.
Den plantes langt mere og er under de fleste
Forhold meget værdifuldere end Hovedarten. De
talrige, paa forskellig Maade gul- og
hvidbrogetbladede Kulturformer er i Reglen svagtvoksende og
ogsaa mindre haardføre.
A. B.

<img>Hedera Helix dentata.</img>
</chapter>
<sp>Anvendelse:</sp> Hedera Helix og dens
haardføre Varieteter er Klatreplanter af stor Værdi, idet
de ikke alene taaler fuldt Dagslys, men under gode
Læforhold trives vel imod Nord og i stærk Skygge.
De har den udmærkede Egenskab, at de ikke alene
villigt slaar Rødder i Jorden, men næsten lige saa
let paa enhver ru Overflade, som Murværk,
Træstammer, Stene o. s. v., hvortil de hæfter sig
med stor Styrke. Især Kulturformerne hibernica
og dentata opnaar betydelig Størrelse, hvorfor disse
to ogsaa fortrinsvis egner sig til Beklædning af
Mure, stejle, ikke for tørre Skrænter og
Stenpartier, ligesom hibernica ogsaa egner sig til
Indfatning af Blomsteranlæg og Gravsteder, til
Bunddække i stærk Skygge, Beklædning af
Træstammer eller endog til fuld
Udfyldning af aabne, ikke for høje Trækroner.
Under sidstnævnte Forhold faar den større
Blade, frembringer stive, blomstrende
Grenpratier med det ejendommelige Løv,
som udmærker H. H. arborea, og danner
paa en Maade stedsegrønne Løvtræer, om
end ofte paa Bekostning af det Træ, som
den bebor. En hyppig Anvendelse af
hibernica er Læplantning i transportable
Trækasser med opstaaende
Metaltraadsgitter, som da gennemfiltres af Bankerne og
danner de tætte, grønne Skillevægge, som
er saa yndede ved Restaurationer i det
fri. Af H. H. arborea kan tiltrækkes
pyntelige Smaatræer, hvis Krone holdes i
Form ved Beskæring. H. H. conglomerata
egner sig bedst til at klatre paa
Stenhøje. I strenge Vintre kan H., som
vokser paa Mure o. l., tage Skade og blive
røde paa Bladene, men Rankerne, der
beskyttes af det stærke Løvdække, tager
som Regel ingen Skade og skyder rask
paa ny. Det maa imidlertid nøje iagttages,
at det visne Løv ikke fjernes om
Foraaret, før Frost ikke mere kan befrygtes.
<sp>Kultur:</sp> H. kan formeres ved Frø, som
saas straks efter Modning og ligger et Aar
i Jorden, før det spirer, men lettere ved
rodskydende Ranker, hvilket især er
Tilfældet med hibernica, samt tillige ved
Stiklinger af 1/3 m lange Ranker paa et
lidt fugtigt Sted i Halvskygge. Endelig
kan alle H. formeres ved Stiklinger i
Potter eller Kasser, som stilles under Glas. H.
udplantes bedst som smaa og bør ikke staa over 2-3
Aar imellem hver Omplantning. Ved Udplantning
af større Planter paa Friland maa Rankerne helst
ligge ned, indtil Planterne er komne i Vækst.
J. B.

H. kan i Norge kun dyrkes som Frilandsplante
l Kystegnene og ved Fjordene fra Drøbak til
Omegnen af Molde.
N—k.

<sp>Pottekultur:</sp> Hertil anvendes omtrent
udelukkende H. Helix hibernica. Den formeres i dette
Øjemed ved Stiklinger, der sættes i Aug.-Septbr. i
7-10 cm Potter i sandblandet Jord; der sættes 4-5
Stiklinger i hver Potte, og de anbringes paa et
afbrugt Varmebed. Indtil Roddannelsen er
begyndt, holdes Luften indesluttet, og der skygges
og sprøjtes, men efter den Tid gives der Luft. Med
Dækning i Frostvejr og Luftgivning i mildt Vejr
kan de overvintres paa samme Sted. I Maj næste
Aar udplantes de paa Friland i fire Rækker paa
1,20 m brede Bede med 45 cm mellem Planterne
i Rækkerne, hver Potteklump for sig uden at deles.
For at beskytte Jorden mod Udtørring er det
gavnligt at belægge den med et Lag gammel
Gødning. Det paafølgende Aar i Juni opbindes
Rankerne til 1,25-1,50 m høje, lige Stokke, om hvilke
de fordeles ligeligt; de efterses jævnligt med
Tilbinding i de paafølgende Maaneder, efterhaanden
som de vokser; Seglgarn er det bedste
Bindemateriale. I Septbr. indplantes de i 16-18 cm
Potter efter Størrelsen og henstilles paa et beskyttet
Sted, hvor de passes med Vanding og
Overbrusning, indtil Rødderne atter er komne i Virksomhed.
Naar Frosten indtræder, henflyttes de i et frostfrit,
nogenlunde lyst Rum, hvor der i mildt Vejr kan
gives rigelig Luft. Trives i enhver god
Havejord, men behøver rigelig Gødning. Efter
Opbindingen i andet Aar vil Vanding med flydende
Gødning være gavnlig.
P. F.

<img>Hedysarum multijugum.</img>
</chapter>

<chapter name="Hedræanthus">
<b>Hedræanthus</b> eller Edræanthus (Campanulaceæ).
Lave fleraarige Urter med smalle Blade, mest
samlede ved Grunden, og violetblaa, klokkeformede
Blomster. <sp>H. dalmaticus</sp> A. DC., Dalmatien,
10-15 cm høj, Bladene er linieformede, Blomsterne
ret smaa i tætte, hovedformede Stande; Sommer.
<sp>H. graminifolius</sp> A. DC., Syditalien og
Grækenland, 5-10 cm, Bladene lancetformede,
Blomsterne ret store, en eller to paa hver Stængel;
Sommer. <sp>H. tenuiflorus</sp> A. DC., Dalmatien, staar
meget nær H. dalmaticus. <sp>Kultur:</sp> Formeres
ved Frøudsæd, prikles og udplantes, naar de har
faaet en passende Størrelse, paa Stenhøj i smalle
Revner mellem større Sten.
A. L.
</chapter>

<chapter name="Hedychium">
<b>Hedychium</b> (Zingiberaceæ), Varmhusplante af
dekorativ Vækst og Habitus i Lighed med Canna,
hvis Kultur i det væsentlige passer paa den. <sp>H.
Gardnerianum</sp> Rosc., Ostindien, med
vellugtende, gule Blomster, er den mest bekendte.
<sp>Kultur:</sp> Efter Overvintring i halvtør Tilstand i
tempereret Hus tages Planterne frem tidlig om
Foraaret til Formering — ved Deling af Rodstokken
— og Omplantning i store Potter og i en kraftig
Jord: Græstørvjord, Tørvejord, gl. Kogødning og
Grus. De gamle Stængler nedskæres, og
Planterne anbringes helst paa Undervarme i en Bakke,
hvorfra de i Forsommeren, efter at være
vænnede til Lys og Luft, indflyttes i Dekorationshuset.
Her vil de, rigeligt nærede med flydende Gødning,
i Eftersommeren udvikle deres smukke, gule,
endestillede Blomsterklaser. De fordrer meget Vand
ved Roden i Vækstperioden, og hvor man har et
Bassin til tropiske Varmhusplanter, kan Potterne
med Fordel anbringes nedsænkede 5-8 cm i
Vandet. Værdifulde baade som Bladplanter og
blomstrende Planter.
M. H.
</chapter>

<chapter name="Hedysarum">
<b>Hedysarum</b> (Papilionaceæ). <sp>H. coronarium</sp>
L., Sydeuropa; toaarig, undertiden fleraarig
Prydplante for Friland, anvendelig i større Haver til
Rabatter og i Udkanten af Busketter; 60-100 cm;
purpurrøde, vellugtende Blomster i Juni-Juli. H.
<sp>c. album</sp>, hvid; <sp>H. c. roseum</sp>, rosenrød.
<sp>Kultur:</sp> Saas i Potte i Maj-Juli, prikles og
plantes senere enkeltvis i Potter. Da de er
ømtaalige for streng Frost og Fugtighed, lønner det
sig i Reglen ikke at udplante dem paa Friland
samme Efteraar; de overvintres derfor sikrest
frostfrit og udplantes da om Foraaret med c. 30 cm
Afstand. Vil man udplante dem om Efteraaret, bør
Voksestedet være varmt beliggende, ligesom
Dækning om Vinteren med et tørt Materiale er
nødvendig, og kun Planter efter tidlig Udsæd
benyttes. Ved Udsæd i April kan de haves i Blomst i
Aug.-Septbr. samme Aar. Frøets Spirekraft 2-3
Aar; Spiring i Løbet af 8-12 Dage. <sp>H. humile</sp>
L., Europa, enaarig Sommervækst; lav, krybende
Plante, anvendelig til Blomsterbede, Rabatter og
Stenhøje; purpurrøde Blomster i Juni-Septbr.
<sp>Kultur:</sp> Saas i Marts-April i kold Bænk eller Potte,
udplantes i Maj med 25 cm Afstand.
L. F.

<sp>Hedysarum multijugum</sp> Maxim.
(Papilionaceæ), Mongoliet, Kina, er en c. 1 m høj,
prægtig Busk med fine, smaafinnede, graalige Blade
og i Juni og Juli en Rigdom af anselige Blomster
af violetpurpur Farve, samlede i lange, oprette
Klaser. Den formeres ved Frøudsæd og er meget
anvendelig i Forgrunden af Busketter, men fordrer
for at udvikle sig godt en let Jord og solbeskinnet
Plads.
A. B.
</chapter>

<chapter name="Hegn.">
<b>Hegn.</b> I almindelig Betydning forlanges der af
H., at det paa virksom Maade skal omgærde og
beskytte Arealet mod Færdsel og Fremtrængen af
Dyr eller Mennesker. Af mange H. forlanges
tillige en Lævirkning, især af Mure, Plankeværker
og levende Hegn. Da de Angreb, som et H. skal
afværge, kan være meget forskellige efter
Omgivelsernes Art, Egnens Befolkningstæthed og
Naboejendommenes Benyttelse, maa der vælges en
bestemt Styrke, Tæthed og Højde for H., og selve
Hegnsmaterialets afværgende Egenskaber tages i
Betragtning. Ved Beregningen af H. og dets
Modstandsevne maa ogsaa Risikoen, hvis H. skulde
svigte, betænkes, eftersom de Tab, som et Brud
paa H. kunde forvolde, vil blive mere eller mindre
kostbare at oprette. Idet H.s nødvendige
Modstandsydelse og Form saaledes bestemmes, tages
ogsaa de fornødne Hensyn til Bekostningen, ikke
blot til Anskaffelsessummen, men ogsaa til H.s
Varighed og til Vedligeholdelsesudgifter. De sidste
gør man vel i at søge saa smaa som muligt. H.
er en ret betydelig Udgift overalt, hvor Gartneri
og Havebrug anlægges. I mange Tilfælde kan der
ved Hegnsætningen foruden tekniske ogsaa være
æstetiske Hensyn at tage, særlig hvad H.s Udseende
og Skønhed angaar, ligesom ogsaa dets Forhold til
Omgivelserne. Arten af de H., der skal tjene til
Beskyttelse af økonomiske Værdier, er lige saa
forskellig som Byggematerialerne — Træ, Sten,
Jærn, Beton i mange Former. Hertil kommer de
mange Slags levende Hegn og deres forskellige
Former og Behandling, bortset fra de mere
primitive Naturhegn, der som Jorddiger med eller uden
Grøft, Hedeegnenes Volde af Lyngtørv, Kystegnenes
Tangdiger, Risgærder og Stengærder, alle rejses af
det Materiale, som forefindes paa det paagældende
Sted.

De i Nutiden vigtigste Hegnsætninger af dødt
Materiale er Plankeværk og Stakit, baade af
Naturtræ og af tildannet Træ, sjældnere Mure af
Mursten eller Beton, i den seneste Tid ogsaa Mure
eller Vægge af Hennebique. Men Traadhegnene,
som ved tekniske Fremskridt stadig forbedres,
finder dog den hyppigste Anvendelse.

<sp>Traadhegn</sp>. Det simpleste og billigste er
det almindelige glattraadede H. med 4-5

<img>Fig. 1.</img>

<img>Fig. 2.</img>

<img>Fig. 3.</img>

<img>Fig. 4.</img>

<img>Fig. 5.</img>
galvaniserede Hegnstraade Nr. 10 eller 12 paa nedgravede
eller nedborede Pæle med 2,5-3 m Afstand. Til
1,65 m Pæle bruges Eg, god Gran eller Bjærgfyr,
Gran og Fyr med en Gennemsnitsdiameter af 12-8
cm i Rod og Top. De nedgraves 40-50 cm efter
Jordbundens Beskaffenhed. Traadene hæftes enten
med lige store Afstande, se Fig. 1, eller med
tiltagende Afstande opefter, t. Eks. 5 Traade med 10,
15, 20, 25 og 30 cm Afstand, regnet fra Jorden,
se Fig. 2. Over de glatte Traade kan lægges en
Pigtraad, som vist i Figurerne. Ligeledes kan den
Traad, der i disse og følgende Hegn, Fig. 1-4,
ligger i c. 60 cm Højde, med megen Nytte
erstattes med en Pigtraad. 100 kg galvaniseret Traad
Nr. 10 svarer til 1880 m. H. af denne Art
varieres paa mange Maader efter de særlige Hensyn,
der er Grund til at tage. Et af disse kan være
at udelukke alle mindre Dyr som Hunde, Fjerkræ,
Harer o. l. Dette naas t. Eks. ved et 4-traadet H.,
saaledes at nederste Traad lægges helt ved Jorden
og i øvrigt 33 cm mellem Traadene, hvorefter der
paa de to nederste Traade fæstes Traadvæv, c. 33
em højt. Traadene trækkes forneden og foroven
gennem Traad væv et, som kan have 3-6 cm's
Masker, eller syes paa med smaa Nøgler af
galvaniseret Traad Nr. 20-22, Fig. 3. Det her omtalte
Traadvæv faas i øvrigt i Højder fra 33 cm indtil
1,8 m og med Maskevidder fra 1,3 til 7,8 cm.
Dets Svaghed er den ringe Traadtykkelse, nemlig
kun fra Nr. 19-22 (Hønsetraadvæv). Forøges
Pælenes Godhed og Tæthed, Traadvævets eller hele
H.s Højde, Traadenes Antal og Tykkelse eller
Maskernes Tæthed, eller der benyttes Pigtraad,
fordyres Traadhegiiene betydeligt. De her nævnte
Eksempler er de simpleste og billigste, der i det
hele taget kan være Tale om at benytte for
Gartneri og Havebrug. Men ved Ændringer i de
anførte Retninger vindes der da ogsaa i H.s Styrke,
Varighed og hele Virkning. Der fabrikeres nu
ogsaa mere stormasket Traadhegn af Traadtykkelse,
der er stærkere end det saakaldte Hønsetraadvæv.
Eksempelvis har et saadant H. af c. 1 m's Højde
6 Længdetraade af Traad Nr. 7-11; den øverste og
nederste Traad er de sværeste, og de ligger med
tiltagende Afstande opefter, derved bliver de
nederste Masker de mindste. Maskens Form er en
Rektangel, Fig. 4. De lodrette Tværtraade ligger
med 31 cm Afstand. Pælenes Afstand kan være
indtil 6-7 m. Det faas i flere Højder og
Maskevidder, indtil 1,50 m højt, og de mindste Masker
forneden 7,2 X 15,7 cm. Det anførte Eks. 1 m
højt er et af de mindste og billigste, som vil finde
Anvendelse. Opsætningen kræver nogen Omhu og
Nøjagtighed. En anden Traadfletning af tykkere
Traad, Nr. 6-18, har kvadratiske Masker, Fig. 5.
Maskevidden kan faas fra 1-7 cm. Det kræver helst
Vinkeljærnsstøtter i støbte Fodstykker med 2, højst
3 m Afstand. Det er et ikke billigt, men meget
holdbart H., der værner mod baade smaat og stort.
Dets Anvendelse er dog nærmest til Hegning af
Villahaver, botaniske Haver og Anlæg i Byerne,
til det økonomiske Gartneri og Havebrug vil dette
H. i Reglen være for dyrt. <sp>Levende Hegn</sp>
se Hæk.
W. R.

<sp>Hegn om Villahaver og offentlige
Anlæg</sp>. Medens der ved Indhegningen af
Parker, større Frugt- og Køkkenhaver, Forsøgshaver,
Planteskoler og andre store Arealer først og
fremmest saa godt som udelukkende tages Sigte paa at
skaffe et formaalstjenligt billigt H., og i Reglen
intet eller lidet Hensyn tages til H.s Skønhed,
stiller Sagen sig anderledes, hvor det drejer sig om
H. til en Villahave, et offentligt Anlæg eller den
Del af en større Have, der ligger i Nærheden af
Bygningen eller ud imod Færdselsveje. Paa
saadanne og andre lignende Steder bør det æstetiske
Hensyn være i høj Grad medbestemmende ved
Valget af H. Et H., der er i god Samklang med den

<img>Fig. 6.</img>

<img>Fig. 7.</img>

<img>Fig. 8.</img>

<img>Fig. 9.</img>

<img>Fig. 10.</img>

<img>Fig. 11.</img>

<img>Fig. 16.</img>

<img>Fig. 17.</img>

<img>Fig. 18.</img>
Bygning, hvortil det hører, og i det hele i god
Overensstemmelse med Omgivelserne, kan virke
særdeles tiltalende, medens et H., der er stillet op
uden Forstaaelse heraf, ofte virker brutalt, grimt
og frastøderide. Til H. omkring en Villahave, der
ligger under landlige Omgivelser, vil ofte et
simpelt Træstakit af en eller anden Art, som f. Eks.
Fig. 6 og 7, eller et H. af Enebærstokke, som Fig.
8, være at foretrække. Under andre Forhold, hvor
det muligvis drejer sig om Indhegning af en
Forhave ud imod en Gade eller af et offentligt
Haveanlæg, vil et Jærnstakit ofte være det mest
passende H. Et godt og smukt Jærnstakit er ret dyrt
at anskaffe, men paa den anden Side meget
holdbart. Eksempler se Fig. 9, 10 og 11. Ved et
offentligt Anlæg vilde det ofte være meget
ønskeligt og det smukkeste, om H. helt kunde undværes,
men overalt, hvor Hunde løber frit omkring, vil
det være nødvendigt at indhegne Anlægene, naar
de skal smykkes med Blomster og holdes i en god
og velplejet Stand. Et H., der skal kunne holde
Hundene ude, maa mindst være fra 1-1,10 m højt.
Det maa være saa tæt, at mindre Hunde ikke kan
krybe igennem, og det maa gaa saa langt ned til
Jorden, at Hundene ikke graver sig ind under det.

En Mur kan være et meget smukt, hyggeligt og
fornemt H., som har den store Fordel straks at
give Læ og at lukke for Indblik i Haven, og hvis
indvendige Murflade kan finde udmærket
Anvendelse til Espaliers. Det er et kostbart H., som
derfor ikke finder saa rig Anvendelse, og hyppigt
kun benyttes til den Del af H., der er mest
fremtrædende, f. Eks. Partiet ved Indgangen, eller den
Del af H., der slutter sig til en Hjørnepavillon o. l.
I Stedet for hel Mur kan ogsaa anvendes Mur i
Forbindelse med Jærn- eller Træstakit, se Fig. 12,
13, 14 og 15. Et Plankeværk yder lignende
Fordele som en Mur, er billigere, men som oftest alt
andet end kønt. For at gøre det lettere, kan det
sættes som Plankeværk forneden og Stakit foroven.
I Stedet for Mure, murede Piller og Stolper til
Plankeværker og Stakitter benyttes nu ofte Monier
(Cement og Grus med Jærnindlæg), der er meget
holdbart. I offentlige Anlæg, hvor der færdes
mange Mennesker, er det ofte nødvendigt at sætte
et lavt Indfatningshegn langs med Gangene, for at
Græskanterne ikke skal blive traadt ned. Hertil
benyttes mange forskellige Slags Hegn, som
Jærnbuer eller Jærn- og Træpæle med Kæder,
Baandjærn eller Jærnstænger imellem, eller lave
Smedejærnshegn af forskellig Form, se Fig. 16, 17
og 18. Ved Opsætning af H. gælder det om at

<img>Fig. 12.</img>

<img>Fig. 13.</img>

<img>Fig. 14.</img>

<img>Fig. 15.</img>
vælge det til det foreliggende Tilfælde mest
hensigtsmæssige, idet man ikke bør glemme, at
Valget af et smukt H., der passer til Forholdene,
langtfra altid betyder Valget af et dyrt H.
V. F. H.
</chapter>

<chapter name="Hegnslovgivning">
<b>Hegnslovgivning.</b> Indhegning af Ejendomme og
Marker er noget, der hører den nyere Tid til.
Hegnspligt blev paabudt som et Led i de store
Landboreformer (Forordn. 29. Okt. 1794), men
trods Lovbestemmelser og
Landhusholdningsselskabets Præmiering gik det kun trevent med
Indhegning, og endnu i 1850erne klages meget over den
Skade, som løsgaaende Kreaturer volder. Det var
ganske uholdbart under de senere moderne
Jordbrugsforhold, og ved Love af 6. Marts 1869 og 27.
Januar 1872 (for København) søger Statsmagten
at faa gennemført en almindelig Indhegning,
hvilket da ogsaa i alt væsentlig er lykkedes, om end
ikke altid paa den heldigste Maade (dels
pladsslugende, dels skyggende og udpinende Hegn).
»Lovligt Hegn« er ethvert Hegn, der er
tilstrækkeligt til at frede mod løsgaaende Kreaturer. I
Hegnslovens § 1 er opremset Indretning og Maal
paa de forskellige Slags Hegn. »Tjørn og deslige«
er udtrykkeligt nævnt som lovligt Hegn, men
først naar de kan holde Kreaturer (»dog ikke
uvane«) ude, indtil da maa der opsættes et
midlertidigt Hegn. Uden Naboens Billigelse maa der
ikke dannes Hegn af »højstammede Pil og Poppel
eller andre egentlige Trær« og man maa heller
ikke i bestaaende Hegn indplante Buske og Trær,
der skygger for Naboen eller sender lange Rødder
ind paa hans Omraade, hvorved forvoldes
»uforholdsmæssig Skade«. Tvistigheder i
Hegnspørgsmaal afgøres af Hegnsynsmænd, hvoraf findes
mindst 3 i hver Kommune. Deres Kendelse kan
appelleres til Landvæsenskommissionen (i
København til en Oversynskommission). Principet i
Lovgivningen er, at enhver <sp>Jordbruger eller
Jordejer</sp> kan forlange af tilstødende Nabo, at
denne skal være halvt med ham om at sætte
lovligt Hegn; dette gælder dog ikke det offentlige.
Endvidere skal Hegnets Midtlinie følge Skellet.
Vedligeholdelsespligten paahviler hver af Parterne
med Halvdelen, men saaledes at <sp>hver har sit
Stykke</sp>, og den ene Nabo har Ret til at
betræde den andens Grund, naar det gælder Hegnets
Vedligeholdelse. Er Hegnet en Grøft, lægges
Halvdelen af Oprensningen paa hver Side.
Hegnsplantningen tilhører den, hvem Vedligeholdelsen
paahviler. Et eksisterende Hegn kan forlanges
ombyttet med et andet, saafremt et sagkyndigt Skøn
godtgør, at det nuværende forvolder
uforholdsmæssig Skade eller beslaglægger for megen Jord, og
Naboen er pligtig at bidrage til nyt Hegns
Rejsning — dog kun 1/2 af, hvad lovligt Hegn koster.

Udfører man ikke et af Hegnsynsmændene
paabudt Arbejde, kan Formanden for
Hegnsynsmændene lade Arbejdet udføre for vedkommendes
Regning. Der staar intet i Hegnslovgivningen eller
andetsteds i Loven om, hvad der maa plantes
udenfor Hegnet. Men der har udviklet sig den
Praksis, at Grene, der rager ind over Naboens
Grund, kan forlanges fjernede. Der er i det hele
taget en Mangel ved vor Lovgivning m. H. t. den
enkeltes Raadighedsret over sin Jord, idet en
Bruger eller Ejer af et Stykke Jord ved sine
Dispositioner over eller Mangel paa Røgt af Jorden kan
paaføre sin Nabo mange Ulemper (berøve ham Lys
og Luft, skamskænde Landskabet, skabe Arnested
for Ukrudt og Sygdomme o. s. v.).
F. S.
</chapter>

<chapter name="Hejre og Hejregræs">
<b>Hejre</b> og <b>Hejregræs</b> (n.) se <sp>Bromus</sp>.
</chapter>

<chapter name="Hejrenæb">
<b>Hejrenæb</b> se <sp>Erodium</sp>.
</chapter>

<chapter name="Heksekoste.">
<b>Heksekoste.</b> Herved forstaas de tætte
Grenpurrer, som findes hos forskellige Træer, og som i
Reglen skyldes Angreb af Snyltesvampe. H. hos
<sp>Kirsebær</sp> fremkaldes af en Svamp (Taphrina
cerasi) og er mærkelige ved, at de ingen Blomster
bærer. Andre beslægtede Svampe fremkalder H.
hos Blomme, Birk, Avnbøg o. fl. H. bør afskæres
og brændes.
F. K. R.
</chapter>

<chapter name="Hekseringe">
<b>Hekseringe.</b> Med dette Navn betegnes de
frodige, mørkegrønne Kredse af Græs, som ofte ses
paa fleraarige Græsplæner i Haver, og som kan
blive indtil 16 m i Tværmaal. De skyldes den
centrifugale Vækst af visse Arter Paddehattes
Mycelium, der aarlig breder sig videre i alle
Retninger, og som hver Eftersommer frembringer en
Kreds af Paddehatte, der ved deres Forraadnelse
gøder Jordbunden og derved bliver Aarsag til den
kraftige Vækst af Græsset. Naar H. er meget
iøjnefaldende, er det et Vidnesbyrd om, at Græsset
trænger til Kvælstofgødning.
F. K. R.
</chapter>

<chapter name="Helenium">
<b>Helenium</b> (Compositæ), Staude, <sp>H.
autumnale</sp> L., Nordamerika, 80-150 cm, er meget
smukke buskede Stauder med lancetformede Blade
og langstilkede gule eller brune Blomsterhoveder,
Efteraar. Af denne Art findes flere Former, hvoraf
navnlig de to nyere Hybrider bør nævnes:
<sp>Riwerton Gem</sp> med dejligt gyldenlakfarvede
Blomster, og <sp>Riwerton Beauty</sp> citrongul, begge
Arter bliver kun c. 1 m, Septbr.-Oktbr. <sp>H.
Bigelowii</sp> Gray, Kalifornien, 50 cm, gule med
brunagtig Midte, Juni-Juli. <sp>H. Hoopesii</sp>, Gray,
Nordvestamerika, 50-65 cm; Stængelen bærer 1-6
Kurve; Blomsterne er gule, Maj-Juni. H. er
smukke, statelige Stauder, som er uundværlige i
Rabatter og til Plantning foran Busketter; de er

<img>Helenium Bigelowii</img>
alle udmærkede Snitstauder. <sp>Kultur:</sp> H.
formeres ved Deling; Hovedarterne kan ogsaa
formeres ved Frø; nyere Sorter formeres let ved Stikling
af fremdrevne Planter i Hus eller Bænk; de trives
i enhver god Havejord.
C. V. L.
</chapter>

<chapter name="Helianthella quinquenervis">
<b>Helianthella quinquenervis,</b> A. Gray (Compositæ)
Rocky Mountains, 1 m, Juni-Septbr. En nyere
pragtfuld Staude med bleggule store Blomster.
Minder meget om Helianthus og behandles som denne.
Formeres ved Frø, som let modner her.
C. V. L.
</chapter>

<chapter name="Helianthemum">
<b>Helianthemum</b> (Cistaceæ), Soløje, er Halvbuske
eller Dværgbuske, som navnlig er hjemmehørende
i Sydeuropa. <sp>H. apenninum</sp> D. C., Sydeuropa,
Blomsterne hvide eller røde, Bladene graaliggrønne;
Juni-Juli. <sp>H. formosum</sp> Duv. (Cistus
formosus Curt), Portugal. Lille Busk, 1-1,3 m høj med
elliptisk-lancetformede, noget filtede Blade og store,
gule Blomster med en mørkebrun Plet ved
Grunden af hvert Kronblad. Dyrkes i Koldhus; man
kan ogsaa aarlig tiltrække unge Planter, overvintre
dem i Koldhus og udplante dem paa Friland om
Foraaret. <sp>H. oelandicum</sp> Pers., Alperne,
Sverrig, 5 cm, har smaa, blanke, mørkegrønne Blade
og gule Blomster; Juni. <sp>H. vulgare</sp> Gärtn.,
Europa, Danmark, har større gule Blomster end
foregaaende og højere og løsere Vækst; Sommer.
<sp>Kultur:</sp> H. formeres ved Frø eller Deling og
plantes paa Stenhøj paa solrige Steder.
A. L.

<img>Helianthemum formosum.</img>
</chapter>

<chapter name="Helianthi">
<b>Helianthi,</b> Helianthus doronicoides Lam.
(Compositæ), fleraarig Køkkenurt fra N. Amerika.
Ligner i de overjordiske Dele meget Jordskok, men
har betydeligt længere og tyndere, glatte »Knolde«
af 1/2—2/3 m's Længde, afdelt i c. 20 cm lange
Led af c. 1 1/2 cm Tykkelse, af hvidgraa Farve og
uden Jordskokkens grove og sejge Overhud. Den
spises som Slikasparges, men synes at være en
daarlig Erstatning for disse. Smagen er omtrent
som Jordskok. Den giver et meget ringere
Udbytte pr. Areal end denne og er meget besværlig
at optage og udrydde, da »Knoldene« breder sig
straaleformigt til alle Sider og er meget skøre.
<sp>Kultur:</sp> Ved Opgravningen om Efteraaret
beholdes nogle af de bedste Udløbere af 20-25 cm
Længde til Formering og afskæres skraat i
Topenden. De lægges paalangs ad Rækken efter Stik
med Spade eller sættes med Plantepind med
Topenden lige i Jordoverfladen og den anden Ende c.
10 cm nede. Afstandene er 1 m mellem Rækkerne
og 2/3 m mellem Planterne. Opbevares afskaarne
i passende, 20-25 cm lange Stykker og nedlagt som
Peberrod.
J. J. H.

<img>Rodknolde af Helianthi.</img>
</chapter>

<chapter name="Helianthus">
<b>Helianthus</b> (Compositæ), Solsikke (d.),
Solvendel (n.), Solros (s.). Indeholder saavel en- som
fleraarige, urteagtige Prydplanter for Friland og
dyrkes hovedsagelig for Blomsternes Skyld; disses
mere eller mindre stærke og livlige gule Farve
gør dem meget iøjnefaldende, og de er, især sete
paa lang Afstand, af betydelig dekorativt Værd
for saavel store som smaa Haver, dog maa de i
sidstnævnte anvendes med Maadehold. Som
afskaarne er Blomsterstænglerne meget yndede; de
smaablomstrede, f. Eks. <sp>H. cucumerifolius</sp>,
og de fleraarige Arter er saaledes udmærkede til
Buketter o. l., de storblomstrede enaarige til store
Vaser. Som Planter betragtede er alle H. smukke
og meget anvendelige paa forskellig Maade, som
Rabatplanter, Solitærplanter og i Udkanten af
Busketter, flere af Varieteterne kan ogsaa med Held
anvendes i blandede Bladgrupper, a) <sp>Enaarige:</sp>
<sp>H. annuus</sp> L., Nordamerika. Alle Varieteterne
af H. a. udmærker sig ved kraftige, ikke stærkt
forgrenede Stængler, meget store Blade, særdeles
rask, robust, som Regel 2-4 m høj Vækst og store
til overordentlig store Blomster i Juli-Septbr. <sp>H.
a. californicus fl. pl.</sp>, c. 2 m; meget store,
tætfyldte, guldgule Blomster. <sp>H. a. globosus
fistulosus fl. pl.</sp>, c. 2 m, enormt store,
tætfyldte, safrangule, næsten kuglerunde Blomster,
der er c. 30 cm i Gennemsnit. <sp>H. a. globosus
multiflorus</sp>, mere rigtblomstrende end
foregaaende og ikke saa store Blomster. <sp>H. a. Henry
Wilde</sp>, 3 m og derover; meget store, enkelte,
guldgule Blomster med sort Skive. <sp>H. a.
lenticularis</sp>, middelstore, enkelte, guldgule
Blomster med sort Skive, sildigblomstrende; meget høj
(4 m og derover). <sp>H. a. nanus</sp> og <sp>nanus
flore pleno</sp> med henholdsvis enkelte og fyldte,
orangegule Blomster bliver kun 80-100 cm høje.
<sp>H. a. Primrose coloured</sp>, 3 m og derover;
meget store, bleggule Blomster med sort Skive.
<sp>H. a. purpureus</sp>, 1,50-2 m høj. Smukke store
Blomster med mørk Midte omgivet af en bred
kastaniebrun Rand og gule Spidser. <sp>H. a.
uniflorus</sp>, 2-2,50 m; frembringer kun én Blomst,
som imidlertid til Gengæld kan blive over 40 cm i
Gennemsnit. <sp>H. argophyllus</sp> Torr. & Gray.,
Teksas, 1,50-2 m; forgrenet Vækst, sølvhvidfiltede,
ikke store Blade og enkelte, orangegule
Straaleblomster med gul eller sortpurpur Skive. <sp>H. arg.
striatiflorus fl. pl.</sp>, fyldte, brunrandede
Blomster. <sp>H. cucumerifolius</sp> Torr. &
Gray., Teksas, c. 1 m; har en forgrenet Vækst,
temmelig smaa Blade og forholdsvis smaa Blomster,
der er smukt gule med sort Skive og fremkommer
i rigelig Mængde. <sp>H. c. Diadem</sp>, bleggul. <sp>H.
c. Orion</sp>, gule, drejede Kronblade. <sp>H. c. Stella</sp>
har noget større Blomster og er mere
rigtblomstrende end foregaaende. <sp>Kultur</sp> af enaarige H.
er meget simpel. Frøet saas i April Maj paa
Voksestedet; med en indbyrdes Afstand af 50-60 cm
lægges nogle Frø paa hvert Sted; af de opkomne Planter
lader man den kraftigste blive staaende. Vil man
opnaa Planter af størst mulig Udvikling, saas i
April i Potte, som anbringes i kold Bænk; af de
opkomne Planter beholdes kun den kraftigste, der
udplantes med Potteklump i Maj. Denne
Fremgangsmaade er i hvert Fald at anbefale for H.
argophyllus og cucumerifolius. H. trives paa enhver
Jordbund og Voksested, naar undtages meget
skyggefulde Steder, men udvikler sig bedst i meget
næringsholdig, noget fugtig Jord med Adgang for
Sol. Opbinding til stærke Stokke bør foretages,
naar Planterne er voksede noget til, og Vanding i
varmt, tørt Vejr maa ikke forsømmes. Frøet
modner let hos os; vil man høste Frø af H. argophyllus,
maa den ikke dyrkes i Nærheden af andre H., da
den er meget tilbøjelig til Udartning. Frøets
Spirekraft 3-4 Aar; Spiring i Løbet af 1-2 Uger.

b) <sp>Fleraarige</sp>. I Modsætning til de
enaarige har de fleste fleraarige H. en mere
forgrenet Vækst og frembringer langt flere Blomster
end hine. <sp>H. atrorubens</sp> L., Nordamerika,
1-1,50 m; smaa, enkelte, mørkegule Blomster med
sort Skive. Septbr.-Oktbr. <sp>H. Maximilianii</sp>
Schrad., Nordamerika, 1,50-2 m; brede,
lancetformede Blade og temmelig store, mørkegule
Blomster i Endeskuddet; Septbr.-Oktbr. <sp>H.
mirrocaphalus</sp> Torr. & Gray., Nordamerika, 1-1,50 m;
svovlgule, langstilkede Blomster i Septbr.-Oktbr.
<sp>H. multiflorus L. plenus</sp>, Nordamerika,
1-1,50 m; middelstore, fyldte, klart gule Blomster
i Aug.-Septbr. <sp>H. m. Soleil d'Or</sp>, middelstore,
Fyldte, hvælvede, gule, bredbladede Blomster i
Aug.-Septbr.; meget smuk. <sp>H. orgyalis</sp> D. C.
(H. salicifolius Dietr.), Nordamerika, c. 2-3 m;
smaa, gule Blomster i Oktbr.; ofte naar denne
ikke at komme i Blomst hos os, men er alene ved
sine smukke Stængler, der fra nederst til øverst
er besatte med smalle, lancetformede, graciøst
hængende Blade, en særdeles smuk Solitærplante.
Plantet paa Stenhøj eller i Nærheden af Vand er den
af ypperlig Virkning. <sp>H. strumosus</sp> L.,
Nordamerika, 1,50 m; middelstore, guldgule Blomster
i Oktbr. <sp>Kultur:</sp> De nævnte H. er alle
nøjsomme og haardføre Planter, der trives næsten
overalt; selv paa skyggefulde Steder og i tør
Jordbund er de ganske tilfredsstillende. Herfra maa
dog undtages H. orgyalis, som paa tørt Voksested
bliver nøgen forneden og derved taber i Skønhed.
Formeres ved Deling og Rodskud om Foraaret;
udplantes med 60-100 cm Afstand. <sp>H. rigidus</sp>
Desf. (Harpalium rigidum Cass.), Nordamerika,
1-1,20 m; enkelte, 8 cm brede, guldgule Blomster
med sortbrun Midte; disse bæres af lange, stive
Stilke og er prægtige til Binderibrug; blomstrer
i Juli-Septbr. <sp>H. r. Ligeri</sp>, store, lysegule
Blomster, meget smuk. <sp>H. r. lætiflorus</sp>
(Harpalium rigidum semiplenum), Nordamerika, 1-1,50
m; halvfyldte Blomster af en lysere gul Farve end
foregaaende; blomstrer i Septbr.-Oktbr. H. rigidus
med Varieteter er særdeles smukke Stauder og
ligesom de øvrige fleraarige H. nøjsomme, men opnaar
dog den smukkeste Udvikling i dybmuldet, varm
Jord. Formeres bedst om Foraaret ved Udløbere,
som fremkommer i rigelig Mængde; udplantes med
60-100 cm Afstand. <sp>Sygdomme</sp> se
<sp>Bægersvamp</sp>.
L. F.

<img>Helianthus rigidus.</img>
<sp>Helianthus til Frøavl</sp> udsaas tidligst
mulig i April paa Blivestedet i Rækker med 50
til 100 cm Afstand efter Sorternes Størrelse, og
udtyndes i passende Afstand mellem Planterne,
som vil være c. 1/4 af Rækkevidden. Helianthus
til Frøavl bør helst saas paa middelkraftig Jord
med gode Læforhold, da Opbinding ellers er
nødvendig. Frøet modner i Septbr.-Oktbr. og bør
afskæres, efterhaanden som Skærmene modner, da det
efterstræbes stærkt af Fuglene; Skærmene
ophænges eller udspredes tyndt i Gennemtræk til
Eftermodning. Frøet tærskes paa Maskine eller afrives
med Haanden.
H. G.
</chapter>

<chapter name="Helichrysum">
<b>Helichrysum</b> (Elichrysum) (Compositæ),
Immortel. De nedenfor nævnte H. er almindelig kendte,
enaarige Sommervækster, dyrkes i hvert Fald
lettest som saadanne, og er meget anvendelige til
Blomsterbede og Rabatter; de afskaarne Blomster
er tillige meget brugbare, saavel i naturlig som
tørret Tilstand, til Buketter, Kranse etc. H.
udmærker sig ved god Habitus, smukt, friskgrønt
Løv hele Sommeren igennem og lang
Blomstringstid fra Juni-Oktbr. <sp>H. bracteatum</sp> Andr.,
Australien, 60-120 cm; enkelte, gule Blomster.
<sp>H. b. album</sp>, hvid. <sp>H. b. monstrosum</sp> (H.
b. compositum) har større, mere runde, ligesom
fyldte Blomster. Af denne smukke Gruppe haves
Varieteter i hvide, gule, røde, violette og brune
Farver. Af begge forannævnte Former haves
Varieteter med lavere Vækst, der benævnes »nanum«,
og som kun bliver 30-50 cm høje, ligeledes i
forskellige Farver. <sp>H. b. minimum</sp> bliver 30-50
cm høj og har mindre Blomster end Stamformen
i hvide, gule, rosa og rødbrune Farver. <sp>Kultur:</sp>
Saas i Marts-April i kold Bænk, udplantes sidst i
Maj med 25-30 cm Afstand; kan ogsaa saas paa
Friland sidst i April-Maj med efterfølgende
Udplantning. Ynder let Jord og solrigt Voksested.
Frøets Spirekraft 2-3 Aar; Spiring i Løbet af 8-12
Dage. Andre H. se Gnaphalium, Helipterum og
Waitzia.
L. F.

<sp>Helichrysum til Frøavl</sp> udsaas sent om
Efteraaret eller i det tidligste Foraar paa varm
ikke for svær Jord paa Friland i Bede med 30-40
cm mellem Rækkerne og 65 cm Gang mellem
Bedene, og udtyndes til 20 cm Afstand. Kan
Udsaaning i Efteraar eller meget tidligt Foraar ikke
finde Sted, maa Helichrysum udsaas tyndt i
halvvarm Bænk i Slutningen af Marts og udplantes i
Midten af Maj. Der er sædvanlig baade en Del
enkelte og i Farven afvigende Blomster, hvorfor
Sortering maa foretages et Par Gange. Naar
Blomsten i Aug.-Septbr. duner, er Frøet modent og maa
afskæres i flere Gange, helst i Solskin eller tørt
Vejr, da fugtig høstet Frø er vanskelig at faa godt
tørret. Efter Afskæringen udspredes det tyndt paa
luftigt Sted og eftertørres, renses ved at tærskes
og gnides gennem Sold og drøftes. Helichrysum
krydser ikke hverandre.
H. G.

<sp>Helichrysum for Koldhus</sp>. <sp>H.
ericoides Pers.</sp> (Aphelexis ericoides Sweet.) fra
Kap er en meget forgrenet
buskagtig Plante med meget smaa,
trekantede, tætsiddende, taglagte
Blade og hvide Blomsterstande. <sp>H.
humile</sp> Less. (Aphelexis humilis
D. Don) fra Kap er buskagtig med
smaa, sylformede, tætsiddende,
taglagte, hvidfiltede Blade, der dækker
Skuddene i hele deres Længde. Om
Foraaret og Sommeren indvendig
hvide og udvendig purpurrøde
Blomsterstande. <sp>H. h.
grandiflorum</sp> har store purpurrøde og <sp>H.
h. roseum</sp> rosenrøde
Blomsterstande. <sp>H. petiolatum</sp> D. C.
se <sp>Gnaphalium lanatum</sp>
hort. <sp>Kultur:</sp> Formeres bedst
ved Frø og kun vanskeligt ved
Stikning. H. dyrkes i et luftigt,
lyst, temmelig tørt Koldhus, der om
Foraaret skygges. Om Sommeren
udflyttes de i en aaben Bakke med
Skygge. H. omplantes om Foraaret
i sandblandet Lyngjord og vandes stedse, men
særlig om Vinteren, med megen Forsigtighed. Der
anvendes blødt Vand, og man maa undgaa at gøre
Stænglerne vaade.
G. B.
</chapter>

<chapter name="Heliconia">
<b>Heliconia</b> (Musaceæ), Varmhusplante fra det
tropiske Amerika, der omfatter flere ornamentale
Arter af Musa- eller Strelitzia-lignende Udseende, som
f. Eks. <sp>H. Bihai</sp> L., Antillerne, indtil 2 m høj,
og <sp>H. bicolor</sp> Benth., Brasilien. Blandt de af
belgiske og engelske Importører i nyere Tid
indførte Arter findes prægtige Former med rigt
ornamenterede Blade, og som saadanne har de højt Værd
blandt de dekorative Varmhusplanter. Af disse
Arter skal fremhæves: <sp>H. aureo-striata</sp>
Linden, lav Vækst og en Mangfoldighed af gule
Tværstriber i Bladene, samt den i nyere Tid indførte
<sp>H. illustris rubricaulis</sp> Bull, hvis store,
blanke Blade har pragtfuldt rosa Midtribber og
hvide Sideribber. <sp>Kultur:</sp> H. dyrkes omtrent
som Maranta. De formeres ved Deling af
Rodstokken, kræver let sandblandet Jord og Undervarme
en Tid lang efter Omplantningen.
M. H.

<img>Heliconia aureo-striata.</img>
</chapter>

<chapter name="Heliophila">
<b>Heliophila</b> (Cruciferæ). <sp>H. pilosa</sp> Lam., Kap,
enaarig Sommervækst, 20-30 cm; himmelblaa
Blomster med lille, hvidt Øje; Blomsterne
fremkommer i Juli-Septbr., men aabner sig kun under
Solens Paavirkning. <sp>Kultur:</sp> Saas i April-Maj
paa Voksestedet. Ynder let sandet Jord og varmt,
solrigt Voksested. Er en nydelig Plante, men meget
sart og stærkt efterstræbt af Jordlopper, hvorfor
den egner sig bedst til Pottekultur. Frøets
Spirekraft 3 Aar; Spiring i Løbet af 1 Uge.
L. F.
</chapter>

<chapter name="Heliopsis">
<b>Heliopsis</b> (Compositæ), Soløje; Nordamerika, c.
1 m Juli-Aug. <sp>H. scabra</sp> Dun. med kraftige
gule Blomster; af denne Art er der i de senere Aar
tiltrukket en Del meget smukke storblomstrede,
halvfyldte og fyldte Varieteter, det er udmærkede
Rabatstauder. H. minder ellers meget om
Helianthus og kultiveres og formeres som denne; dog
kan de nyere Varieteter hurtigst formeres
ved Foraarsstikning af fremdrevne
Planter.
C. V. L.
</chapter>

<chapter name="Heliotropium">
<b>Heliotropium</b> (Boraginaceæ),
Udplantnings- og Koldhusplante. <sp>H.
corymbosum</sp> Ruiz & Pav., Peru, med større
og mørkere Blomster end <sp>H.
peruvianum</sp> L., Peru. Fra disse og mulig
andre Arter nedstammer de moderne H.,
blandt hvis Varieteter skal nævnes: <sp>Anna
Turell</sp> med kraftig Vækst, ret smaa,
mørklilla Blomster og smaa Blade, et
Eksempel paa den ældre mere haardføre, men
ogsaa mindre virkningsfulde Type af <sp>H.
Deutsche Schöne</sp>, kraftig Vækst,
næsten violblaa Blomster i store Stande.
Er en Forbedring af den lige saa smukke
men lunefulde <sp>Frau Medicinalrath
Lederle</sp>. <sp>Frau G. v. Poschinger</sp>,
kraftig Vækst, store Blade og indtil 20 cm
brede Blomsterstande af en dyb Tone af
alm. H.-farve. <sp>Mdm. Barnsby</sp> og
<sp>Mdm. Bussy</sp>, henholdsvis lys og mørk,
er to i alle Retninger gode Varieteter. Af
mindre Værdi er de mange Variationer i
lyse Farver; en af de bedste er <sp>Mdm.
Mathilde Crémieux</sp>, god Vækst og
meget store, ganske lyse, rosa-lilla
Blomster. <sp>Kultur:</sp> Formering af Frø er let,
men selv om der nu findes ganske godt
Frø i Handelen, giver det dog et uensartet Produkt,
derfor foretrækkes Formering ved Stiklinger. Disse
tages af unge Skud paa overvintrede Planter. Ønsker
man større Potteplanter, der i Løbet af Sommeren
kan tjene til Dekorationsplanter, stikkes allerede i
Jan.; mindre Handelsplanter og Udplantningsplanter
er det tidsnok at formere henholdsvis i Febr. og
Marts. I Løbet af 3 à 4 Uger er Planterne tjenlige
til at plantes i Stiklingepotter og anbringes derefter
paa varm Bænk. Naar de er godt i Vækst, og
Rødderne har naaet Pottens Sider, omplantes de i 12 cm
Potter. Knibningen af Toppen maa helst have
fundet Sted noget før Omplantningen. Efter denne maa
Planterne stadig holdes paa Undervarme, saa at
Væksten ikke standser, men der maa gives rigelig
Luft, og det maa paases, at Planterne ikke staar
for tæt, da H. fordrer meget Lys, Skuddene bliver
ellers for lange. Indtil Planterne atter er i Vækst
skygges der for den stærkeste Sol og sprøjtes eller
overbruses, samtidig med, at Luften tages tidlig
fra. Naar Rødderne efter Omplantningen har naaet
Potteranden, vandes der en Gang ugentlig med
flydende Gødning. De tidligst formerede Planter
kan være i Blomst i sidste Halvdel af Maj.
Udplantningsplanter behøver ikke Omplantning fra
12 cm Potterne, men afhærdes ved rigelig
Luftgivning og Aftagning af Vinduerne. Hvorvidt
Planterne skal knibes eller ej, afhænger af de
enkelte Varieteters Vækst og den Anvendelse, der
skal gøres af Planterne. Det vil være fordelagtigt
i en Gruppe at anvende en Blanding af Planter,
der er knebne, og af Planter, der ikke har været
underkastede denne Behandling, idet man saaledes
vil opnaa i længere Tid at have Gruppen i
uafbrudt Flor. H. ønsker en god sollys Plads og
taaler, naar først Væksten er afsluttet, en Del
Tørke. Til Overvintring stikkes i August i
Kasser med sandblandet Jord og et Lag Sand øverst,
eller ogsaa indpottes ældre Planter ved samme
Tid. H. overvintres lyst ved en Temperatur af
c. 10 ° C. Efter Nytaar anbringes de i et
Varmhus, hvorved der frembryder en Mængde Skud,
egnede til Stikning. Erfaringen viser, at de nyere
Sorter, der er vanskelige at overvintre, er mest
modstandsdygtige som ældre Planter, naar de om
Sommeren har staaet udsat for fuld Sol og saaledes
er vel modnede. H. stiller ingen særlige
Fordringer til Jorden udover, at den maa være let og
næringsholdig. Blomsterne dufter ikke, naar
Voksestedet er for skygget.
G. N. B.

<img>Heliotrop Mdm. Mathilde Crémieux.</img>
</chapter>

<chapter name="Helipterum">
<b>Helipterum</b> (Compositæ), Immortel; enaarige
Sommervækster, hvis Blomster i tørret Tilstand er
anvendelige til Vinterbuketter. <sp>H.
corymbiflorum</sp> Schlecht, Australien, 15-20 cm; hvide
Blomster i Juli-Aug. <sp>H. Humboldtianum</sp>
D. C. (H. Sandfordii Hook., Helichrysum
Humboldtianum Gaudich.), Australien, 20-40 cm; gule
Blomster i Juni-Aug. <sp>Kultur:</sp> Saas i April i
kold Bænk, udplantes sidst i Maj med 15 cm Afstand;
kan ogsaa saas i Maj paa Voksestedet. Ynder tør,
sandet Muldjord og solrigt Voksested. Frøets
Spirekraft 2 Aar; Spiring i Løbet af 8-12 Dage. <sp>H.
roseum</sp> se Acroclinium roseum.
L. F.
</chapter>

<chapter name="Helleborus">
<b>Helleborus</b> (Ranunculaceæ), Nyserod. Fleraarige
Planter med haanddelte eller foddelte, noget
læderagtige Blade, grønne eller farvede Bægerblade og
talrige Kronblade, som altid er meget mindre end
Bægerbladene. Planterne er 30-50 cm høje. <sp>H.
abschasicus</sp> A. Br., Syn. til H. colchicus. <sp>H.
autiquornm</sp> A. Br., Lilleasien; Stængel af
Bladenes Højde, noget gaffeldelt med store
rosa-purpurfarvede, hængende Blomster; Marts-April.
<sp>H. caucasicus</sp> A. Br., Kaukasus; Stængelen,
som gerne er lavere end Bladene, bærer 3-4
nikkende, senere oprette, grønliggule Blomster;
Marts-April. <sp>H. colchicus</sp> Rgl., Kaukasus; Stængelen
højere end Bladene, bærer 4-5 mørkkarminrøde,
hængende Blomster. Marts-April. <sp>H. foetidus</sp>
L., Europa, mangler Grundblade; Stængelen
rigtbladet, bliver gerne tre Aar, inden den giver Blomst
og dør saa bort; Bladafsnittene er lancetformede;
Blomsterne er grønne, klokkeformede i topformede
Stande; Marts-April. <sp>H. guttatus</sp> A. Br. &
Sauer, Kaukasus; Stængelen højere end Bladene
med 3-4 Blomster, som indvendig er
grønlighvide med purpurfarvede Punkter og udvendig er
uplettede med purpurrødt Anstrøg. <sp>H. hybridus</sp>
hort. er Fællesnavn for en Del ad kunstig Vej
tiltrukne Former med stribede, punkterede eller
ensfarvede Blomster, hvis Farver veksler fra hvidt og
g'rønlighvidt til dybeste Purpur. Stamformerne er
sikkert navnlig guttatus, antiquorum, colchicus og
viridis. Blandt de bedste Former kan nævnes: C. J.
Hunnemann, Commerzienrath Benary og Professor
Dr. Schleicher. <sp>H. Kochii</sp> Schffn. er Syn. til H.
caucasicus. <sp>H. niger</sp> L., Europa, Julerose;
Blomsterne 1-3 paa hver Stængel, hvide, ofte med rosa
Anstrøg. Var. <sp>altifolius</sp> er større i alle Dele
og har stærkere rosa-farvede Blomster;
Januar-Marts. <sp>H. purpurascens</sp> W. & K., Ungarn.
Stænglerne 3-blomstrede, kortere end Bladene, som
først udvikles efter Afblomstringen; Blomsterne er
mat mørkpurpurviolette; April. <sp>H. viridis</sp> L.,
Europa. Blomsterne er grønlige og, navnlig
indvendig, noget blaaduggede. Bladene er ikke
overvintrende; Marts-April. H. er meget smukke
Stauder, som, anbragt paa halvskyggede, beskyttede
Steder i Haven, hvor Jorden er muldet og
næringsrig, kan give en smuk Foraarsflor. Ogsaa til
Afskæring egner de sig ypperligt. En let Dækning
med Granris i Barfrostperioder i Vinter- og
Foraarstiden kan hjælpe til at beskytte Knopperne og
bidrage til at give en bedre Flor; navnlig niger,
som kan frembringe Blomster midt i Vinterens
Hjerte, trænger til en saadan Beskyttelse.
<sp>Kultur:</sp> H. formeres ved Deling; Frøformering kan
anvendes, men er langsom.
A. L.

<sp>Drivning</sp>: Til Drivning til Jul, især som
Potteplante, anvendes udelukkende H. niger i en
ved Kultur forbedret Form med rent hvide
Blomster. Til senere Drivning og især til Afskæring
benyttes ligeledes H. hybridus i forskellige Former
og Farver. Formering ved Deling af afdrevne
Planter tidlig om Foraaret, inden de ny Blade er komne
helt frem. De udplantes med 30-45 cm Afstand
og passes med Vanding, navnlig i muligt
Indtrædende Tørke; det vil ogsaa være gavnligt at dække
Jorden med et Lag gammel Gødning. Den ynder
Halvskygge, som man kan fremskaffe ved Hjælp
af Rørmaatter, dersom man ikke har Plads i
Nordsiden af en Hæk. Tredje Aar skal Planterne være
tjenlige til Indplantning i Slutningen af Aug. eller
først i Septbr. og anbringes derefter i en kold
Bakke, hvor de for at bevare Bladene beskyttes dels
mod stærk Sol og Udtørring, dels imod vedvarende
fugtigt Vejr. Blomsterknopperne fremkommer i
Løbet af Efteraaret, og naar Planterne sættes i Hus
med en Temperatur af 10-12° C. først i Decbr., vil
de være i Blomst til Jul, paa hvilken Tid de
finder størst Anvendelse. Indslaaede i en kold Bakke
vil de, alt efter Vejrliget, blomstre i Jan.-Febr.
<sp>Sygdom</sp> se Nyserodskimmel.
L. A.
</chapter>

<chapter name="Helodea">
<b>Helodea</b> eller Elodea (Hydrocharitaceæ), fleraarige
Vandplanter. <sp>H. canadensis</sp> Mich., Vandpest,
Nordamerika. Det er en tvebo Plante med
kransstillede, mørkegrønne Blade. Hunplanten er
forvildet i Europa og har her udviklet sig til et
meget besværligt Vandukrud, da den mindste
Stængeldel kan slaa Rod, og Planten i det hele vokser
hurtigt. Man bør derfor undgaa at indplante den
i Havedamme. <sp>H. densa</sp> Casp., Argentina, er af
grovere Vækst end foregaaende og lysere grøn.
<sp>Kultur:</sp> Formeres ved Deling eller Stikning. H.
densa plantes i Varmhusakvariet og kan ogsaa med
Held dyrkes i Stueakvariet.
A. L.
</chapter>

<chapter name="Hemerocallis">
<b>Hemerocallis</b> (Liliaceæ), Daglilje; Stauder med
tykke, kødede Rødder, lange smalle Blade og store,
tragtformede, gule eller gulbrune Blomster.
Blomstrer i Juni-August. <sp>H. aurantiaca</sp> Baker,
Japan; 1 m. Bladene omtrent af Længde med
Stængelen, som bærer 6-8 orangefarvede Blomster.
Heraf Varieteten <sp>major. H. citrina</sp> Baroni, Kina;
1 m. Bladene kortere end Stængelen, som har 7-30
vellugtende, citrongule Blomster. <sp>H. flava</sp> L.,
Europa, Asien; 80 cm. Bladene noget kortere end
Stængelen, som har 5-9 gule, vellugtende
Blomster. <sp>H. fulva</sp> L., Europa, Asien; 1 m. Bladene

<img>Hemerocallis fulva.</img>
noget kortere end Stængelen, som bærer 6-12
orangebrune Blomster. Af denne Art findes nogle
Varieteter: <sp>fl. pl.</sp> (H. Kvanso) med fyldte
Blomster, og heraf en Undervarietet: <sp>fol. var.</sp> med
hvidstribede Blade. <sp>H. Middendorfii</sp> Trautv.
& Mey., Amur; 40 cm. Bladene knapt af Længde
med Stængelen, som har 2-4, næsten siddende,
vellugtende, gule Blomster. <sp>H. minor</sp> (Syn.
graminea) Mill., Nordasien; 40 cm. Bladene smalt
linieformede af Længde med Stængelen, der bærer
3-6 gule, svagt vellugtende Blomster; i de senere
Aar er der tiltrukket en Del ekstra storbl.
Varieteter; hvoraf særlig <sp>H. hyb. Souverein</sp>
udmærker sig ved store trompetformede Blomster,
gule med brun Bagside. H. er anvendelige til
Plantning paa Stauderabatter; men navnlig
dekorative ved Damme og Vandløb. <sp>Kultur:</sp> H.
formeres ved Deling og trives i enhver kraftig, noget
fugtig Jord, helst i Halvskygge, hvor de kan staa
uforstyrrede i flere Aar.
C. V. L.
</chapter>

<chapter name="Hemionitis">
<b>Hemionitis</b> (Polypodiaceæ), Varmhusbregne af
lav Vækst; de sporebærende Blade med opret, de
golde med horisontal Vækst. <sp>H. cordata</sp> Roxb.,
Ostindien, med hele, hjerteformede Blade. <sp>H.
palmata</sp> L., Brasilien, med 5-lappede Blade.
<sp>Kultur</sp> se Bregnekultur.
M. H.
</chapter>

<chapter name="Hemitelia">
<b>Hemitelia</b> (Cyatheaceæ), Varmhus eller
halvvarmt Hus. Træagtig Bregne i Lighed med
Cyathea; som ældre anvendelig i større Bregnehuse
eller Vinterhaver. <sp>H. capensis</sp> R. Br.,
Sydafrika, med dobbelt eller tredobbelt finnede Blade.
<sp>Kultur</sp> se Bregnekultur.
M. H.
</chapter>

<chapter name="Henkogning">
<b>Henkogning</b> er absolut den bedste af alle
kunstige Opbevaringsmaader, da Næringsstofferne i
Produkterne derved ikke alene bevares, men
Smagsstofferne yderligere udvikles. For at faa
Produkterne gjort holdbare ved en Henkogning,
maa de opvarmes til saa høj en Varmegrad, at
de Bakterier og Sporer, der findes ved og i dem,
uskadeliggøres, samtidig med at man hindrer
Luften i at trænge ind. Man maa derfor have Glas,
Flasker eller Daaser, der kan lukkes fuldstændig
lufttæt. — Glas er de bedste og letteste at bruge,
men dyre. De lukkes alle med en Blikplade eller
Glaslaag ved Hjælp af en Gummiring. Denne maa
være ubeskadiget og elastisk, gamle brugte Ringe
er derfor ikke gode. Benyttes Bliklaag, skal disse
til Frugt være gult lakerede, da Frugtsyren kan
angribe de ulakerede, og Frugten farves mørk.
Glaslaagene og Kanten, hvorpaa Gummiringen skal
ligge, maa være planslebne og absolut uden
Ujævnheder. Laagene holdes under Kogningen fast med
en Krampe, Bøjle eller Skruering. — Af Flasker
bruges vidhalsede, saakaldte Sirups- el.
Frugtflasker. De kan faas direkte fra Glasværkerne.
Flaskerne lukkes bedst med Korkpropper. De skal
være ny og gode, udkoges umiddelbart før Brugen,
aftørres og dyppes i smeltet, godt varmt Parafin,
fastholdes under Kogningen ved at overbindes med
Sejlgarn eller Staaltraad. Efter Kogningen skal
Flaskerne lakkes eller gibses for at blive lufttætte.
Flasker kan ogsaa lukkes med Vat. Daaser bør
kun bruges til Grønsager. — Af Hensyn til
Emballagen henkoges kun de fineste og bedste
Havesager. Alle smaafrugtede Frugtarter koges paa
Flasker. Frugten maa ikke være overmoden, den
kommes friskplukket paa Glas eller Flasker og
overhældes med en gennem Vat (hygroskopisk Bomuld)
filtreret Opløsning, kogt af 1/2-1 kg ultramarinfrit
Sukker til 1 l Vand. Sukkermængden afhænger
kun af Frugtens Syrlighed. Til Stikkelsbær,
Brombær, Kirsebær, Æbler, Pærer bruges en svagere,
til Solbær, Blommer en stærkere Opløsning.
Jordbær, Ribs, stærktmodne Pærer (skaaret i
Smaastykker), Melon koges ikke med Opløsning, men
neddryssede med c. 20 pCt. Sukker. Glassene maa ikke
fyldes fuldstændigt, da Indholdet under
Opvarmningen udvider sig, og er de for stærkt fyldte og
Laaget fastholdes stramt, kan Spændingen blive saa
stærk, at Glassene knækker. Ved Kogningen drives
Luften ud; under Afkølingen trækker Indholdet sig
atter sammen, og holdes Laaget fast med Klemmer
og Gummiringen slutter, vil ingen Luft kunne
slippe ind, og der dannes et luftfortyndet Rum
(Vakuum). Luften, der findes udenom Glasset, vil
derved øve et meget stærkt Pres paa Laaget,
hvorved dette holdes nede, selv om Klemmerne tages
af, og Glasset kan kun aabnes ved enten at opvarme
Indholdet eller ved med en Naal eller Kniv at løsne
Gummiringen, saa Luften slipper ind. Selve
Kogningen foregaar bedst ved Damp. Dertil kan
benyttes en Vaskekedel eller Gryde, hvis man ikke
har en flad Blikkedel. Der maa blot være en Rist,
som Flaskerne kan staa paa. Risten laves bedst af
en gennemhullet Blikplade og maa forsynes med
Tæer paa 5-10 cm Højde, saa mange, at Risten
staar godt fast. I Kedlen kommes saa meget Vand,
at det gaar op til Risten, et tætsluttende Laag
lægges paa, og Frugten koges ved den Damp,
Vandet udvikler. Frugten bliver finest ved blot at
pasteuriseres og behøver kun at opvarmes til 80° C.
for at blive holdbar. Sammen med Frugtflaskerne
kan sættes en Flaske med koldt Vand og et
Termometer. Ved Hjælp deraf kan Varmegraden
iagttages og overholdes. Der vil som Regel medgaa 1/2
Time til Indholdets Opvarmning til 80° C. Er
Glassene store, bør de staa ved 80 ° 10-20 Min.,
ligeledes hvis Frugterne er faste og skal gøres
møre. Vædske opvarmes hurtigere end hel Frugt.
Grønsager er langt vanskeligere at faa gjort
holdbare ved en Henkogning i Hjemmene, end Frugter.
De skulde nemlig helst opvarmes til en højere
Varmegrad, end det er muligt i alm. Gryder, for
at faa Bakterier og Sporer tilintetgjorte. Af den
Grund koges Ærter ofte 2 Gange med 1 Døgns
Mellemrum, men en langvarig Kogning (c. 2
Timer) synes at være nok saa praktisk. Grønsager
til Henkogning maa ligeledes være friskplukkede
og ikke for grove. Inden de kommes paa Glas eller
Daaser, koges de 2-5 Min. i letsaltet Vand og
overrisles derefter med koldt Vand. Naar de er fyldte
paa Glas, overhældes Asparges og Bønner med en
filtreret Opløsning af 10 g Salt til 1 l Vand. Til
Ærter tilsættes desuden 20 g Sukker. Spinat og
Syre fyldes først paa Glas efter at være kogt til
on jævn sammenfaldende Masse. Kørvel hakkes fint
og kommes saa paa smaa Glas. Kogningen
foregaar bedst i Vandbad; har man ingen Rist i
Gryden, omvikles Glassene med Hø. Kogningstiden er
1-2 Timer, eftersom Glassene er store til; den
regnes fra det Øjeblik, Vandet i Gryden koger.
Henkogte Produkter maa den første Maaned opbevares
paa et køligt Sted. Se <sp>Husmoderens
Syltekammer</sp>.
M. L.
</chapter>

<chapter name="Hepatica">
<b>Hepatica</b> (Ranunculaceæ) (Anemone). Fleraarige
Frilandsplanter med grundstillede Blade og
enblomstrede Blomsterstilke; Svøbbladene udelte,
bægerlignende, sidder tæt ved Blomsten; Bæger
kronbladlignende; Krone mangler. <sp>H. angulosa</sp>
D. C., Transsilvanien, 12-15 cm, Bladene
3-5-lappede med afrundede, indskaarne Lapper,
Blomsterne med 8-9 lysblaa Bægerblade. Der findes en
blegrød Varietet; Marts-April. <sp>H. triloba</sp> Chaix.,
Adelkløver, Blaa Simmer (d.), Blaaveis (n.),
Blåsippa (s.), Europa, Danmark, 10-12 cm; Bladene
3-lappede med spidse Lapper; Blomsterne med 5-6
blaa Bægerblade. Der findes talrige Farve-Varieteter
samt forskellige fyldtblomstrende Varieteter; April.
<sp>Kultur:</sp> Formeres ved Deling og trives bedst i
Muldjord i Halvskygge. Plantes paa Stenhøj eller
som Indfatningsplante; den er af bedst Virkning
plantet i Mængde.
A. L.
</chapter>

<chapter name="Heracleum">
<b>Heracleum</b> (Umbelliferæ), Bjørneklo. Statelige
2-fleraarige Planter med hvide eller gullighvide
Blomster i sammensatte, ofte mægtige Skærme og
store, dybtdelte Blade. Et stort Antal er haardføre
her i Landet; de her nævnte er blandt de mest
dekorative Arter. <sp>H. eminens</sp> Lange, Orienten;
2 m. Grundbladene er langstilkede,
haandformet-tredelte, Afsnittene atter indskaarne, paa
Undersiden blegt graagrønne og tæt uldhaarede; Sommer.
<sp>H. Mantegazzianum</sp> Somm. & Levier,
Orienten; 2 m. Bladene fjersnitdelte med fligede Afsnit,
friskgrønne, næsten glatte; meget blomsterrig, en
Stængel skal kunne frembringe 10,000 Blomster;
Sommer. <sp>H. villosum</sp> Fisch., Kaukasus; 2 m.
Bladene 3-delte til haandsnitdelte med fjersnitdelte
Afsnit, filtede paa Undersiden; Sommer. H.
anvendes som Solitærplanter, foran Busketter eller ved
Bredden af Vandsamlinger. <sp>Kultur:</sp> H.
formeres ved Frøudsæd straks efter Modningen paa
Frøbede, om Foraaret prikles de unge Planter og
udplantes paa Blivestedet om Efteraaret eller
følgende Foraar. De trives i enhver Jord, men opnaar
kun fuldkommen Udvikling i kraftig, næringsrig
Jord.
A. L.
</chapter>

<chapter name="Herniaria">
<b>Herniaria</b> (Caryophyllaceæ), Brudurt. <sp>H.
glabra</sp>, Europa, Danmark, er en lille, fladt hen ad
Jorden voksende, fleraarig Urt med smaa Blade
og yderst smaa grønne Blomster. Planten kan paa
Grund af sin Vækst og sin friske grønne Farve
anvendes i vedvarende Tæppebede; kan ogsaa
plantes paa Stenhøj.
A. L.
</chapter>

<chapter name="Hesperis">
<b>Hesperis</b> (Cruciferæ). <sp>H. matronalis</sp> L.,
Aftenstjerne, Europa, Danmark, 60-80 cm.
Fleraarig. Blomsterne røde, violette eller hvide. Der
findes flere Varieteter, bl. a. <sp>fl. albo pleno</sp>
med hvide, fyldte og <sp>fl. rubro pleno</sp> med
rødviolette, fyldte Blomster. <sp>H. tristis</sp> L.,
Natviol, Sydeuropa; 30-60 cm. Toaarig. Blomsterne
skidengule eller brunligrøde, vellugtende om
Natten. Den førstnævnte er med sine Varieteter en
god Rabatplante eller anvendelig som
Forgrundsplante i Busketter; H. tristis har særlig Interesse
paa Grund af sin Vellugt. <sp>Kultur:</sp> H. formeres
ved Frøudsæd eller for H. matronalis' Vedkommende
ogsaa ved Deling. Frøet saas i Maj-Juli i kold
Bænk, prikles med god Afstand og udplantes om
Efteraaret eller følgende Foraar. H. stiller ingen
Fordringer til Jordbunden.
A. L.
</chapter>

<chapter name="Hestebønner">
<b>Hestebønner</b> se <sp>Valsk Bønne</sp>.
</chapter>

<chapter name="Hestegødning">
<b>Hestegødning</b> har i Følge E. Wolff følgende
procentiske Indhold:

<table>
<td><td c>Vand<td c>Kvælstof<td c>Fosforsyre<td c>Kali
<td>Fast Gødning<td c>76<td c>0,44<td c>0,35<td c>0,35
<td>Urin<td c>90<td c>1,55<td c>0,00<td c>1,50
</table>

Fast H. er ret tør (indeholder 24 pCt. Tørstof,
mens Kogødning kun indeholder 16 pCt.), og
sammen med Strøelsen kan den derfor sædvanlig
opsuge al den kvælstof- og kalirige Urin. H. er
fremdeles ret aaben, saa den giver Luften let
Adgang, og dette saavel som Kvælstofrigdommen
medfører, at H. let tager Varme og kommer i
stærk Gæring, hvis den ikke blandes, f. Eks. med
Kogødning, og trædes stærkt sammen. Derfor
egner H. sig særlig for lerede, kolde Jorder og til
Planter, der helst skal drives stærkt og give stor
Bladfylde. Men af samme Grund er den næsten
uundværlig til Varmebede, ligesom den er et
fortrinligt Dækmateriale til Værn mod Frosten, f.
Eks. til Dækning af Jordbær og unge kuldskære
Planter. Under Varmeudviklingen og den stadige
Vanding i Varmebed vil den ganske vist tabe en
Del af sit Kvælstof, men alligevel kan den efter at
være afbrugt i Varmebedet afgive fortrinlig Muld
til Potte og Bænk, ligesom et tyndt Lag af den
afbrugte Gødning, spredt omkring ømtaalige
Planter, kan hjælpe disse ved at holde paa Fugtigheden
i Foraars- og Sommertiden.
N. A. H.
</chapter>

<chapter name="Hestehakke">
<b>Hestehakke</b> se <sp>Haveredskaber</sp>.
</chapter>

<chapter name="Hestehov">
<b>Hestehov</b> se <sp>Petasites</sp>.
</chapter>

<chapter name="Hestekastanje">
<b>Hestekastanje</b> se <sp>Æsculus</sp>.
</chapter>

<chapter name="Heterosporium">
<b>Heterosporium</b> se <sp>Nellike-Ringplet</sp>.
</chapter>

<chapter name="Heuchera">
<b>Heuchera</b> (Saxifragaceæ), fleraarige
Frilandsplanter, <sp>H. rubescens</sp> Torr., Nordamerika,
hvidlige Blomster paa brune Stilke, yderst sirlig, c.
50 cm; Juni-Juli. <sp>H. sanguinea</sp> Engelm.,
Purpurklokke, Kalifornien; 30-40 cm, smukke,
koralrøde Blomster i Juni-Aug. <sp>H. s. Walkers</sp>
Var., skinnende røde Blomster. <sp>H. s. alba</sp>,
mathvide Blomster. <sp>H. hyb. brizoïdes</sp> og <sp>H. h. b.
gracillima</sp>, meget smukke Varieteter.
<sp>Kultur:</sp> Formeres let ved Deling. H.-Arterne kan
ogsaa formeres ved Frø, som saas paa halvvarm
Bænk i April; de unge Planter udplantes senere
paa Friland. De fordrer en kraftig, lidt fugtig
Jord og trives godt saavel paa Stenhøj som paa
Rabat.
C. V. L.
</chapter>

<chapter name="Hexacentris">
<b>Hexacentris</b> se <sp>Thunbergia</sp>.
</chapter>

<chapter name="Hibernia">
<b>Hibernia</b> se <sp>Frostmaalere</sp>.
</chapter>

<chapter name="Hibiscus">
<b>Hibiscus</b> (Malvaceæ), Varmhusarter. <sp>H.
Cooperi</sp> hort., Ostindien, træagtig Busk med smukt
skatterede Blade i 3 Farver: grønt, hvidt og rosa.
<sp>H. rosa sinensis</sp> L., kinesisk Rose, Kina,
Ostindien; ligeledes træagtig Busk med smukke,
mørkegrønne, blanke Blade og pragtfulde
Blomster, som desværre er af kort Varighed. Mange
Varieteter er tiltrukne af Hovedarten, med
enkelte, halvfyldte og fyldte Blomster i prægtige
Farver: rødt, hvidt, gult og chamois. Blandt de
smukkeste kan nævnes: af enkeltblomstrede:
<sp>decorus</sp>, enormt stor, karminrosa; <sp>Mad.</sp>
<sp>Delaux</sp>, hvid; <sp>magnificus</sp>, stor, pragtfuld rød;
<sp>puniceus</sp>, mørkerød. Af fyldte: <sp>carneus</sp>,
laksfarvet; <sp>subviolaceus</sp>, meget stor, karmin
og rigtblomstrende; en af de allerbedste.
<sp>Toulousain</sp>, mørkerød, tætfyldt H. rosa sin.
anvendes en Del frit udplantet ved Bagvægge i
varme Huse, hvortil den er virkningsfuld baade
ved sit smukke Løv og sine Blomster; rigelig
Sprøjtning og Vanding med flydende Gødning naar
det tiltrænges. De maa tilbageskæres en Del i
Hviletiden. <sp>Kultur:</sp> H. formeres let ved
Stikning af ungt, halvmodent Træ.
M. H.

<sp>Hibiscus</sp>, urteagtige, for Friland. <sp>H.
calisureus</sp> hort. (H. africanus Mill., H.
vesicarius Cav.), Mellemafrika; enaarig Sommervækst,
anvendelig i større Haver til Blomsterbede og
Rabatter, 40-50 cm, smuk, crêmehvid Blomst med
fløjlssort Øje; blomstrer i Juli-Septbr. <sp>H.
Trionum</sp> L., Sydeuropa, Afrika; enaarig
Sommervækst, anvendelig som foregaaende, 40-50 cm,
nankingul Blomst med sortpurpur Pletter ved
Grunden; blomstrer i Juli-Septbr. <sp>Kultur:</sp> Saas i
April i kold Bænk, udplantes sidst i Maj med
40-50 cm Afstand; kan ogsaa saas i April-Maj
paa Voksestedet. Foretrækker god Muldjord, men
er i øvrigt nøjsomme. Frøets Spirekraft 3-4 Aar;
Spiring i Løbet af 2-3 Uger.
L. F.

<sp>Hibiscus</sp> til Friland, haardføre Buske. <sp>H.
syriacus</sp> L., Orienten, er en høj, opret, kun paa
nogenlunde gunstig Vokseplads helt haardfør Busk.
Paa mindre gunstig Vokseplads og Jordbund
fryser dens Skud tilbage om Vinteren, hvorved
Blomstringen forringes eller hindres. Blomsterne, der
er enkeltvis siddende i Bladhjørnerne, er store og
tragtformede og udfolder sig i Septbr. Den her i
Haverne almindeligst dyrkede Varietet har fyldte,
blaalilla Blomster, men der dyrkes, navnlig i franske
Haver, en Mængde Varieteter med enkelte, halvfyldte
og fyldte Blomster i Farver fra hvidt gennem mange
Skatteringer af rødt, violet og blaat.
A. B

<sp>Anvendelse:</sp> Hibiscus syriacus kan paa
Grund af sin Ømtaalighed kun finde Anvendelse
paa fuldt beskyttet, solvarm Plads, f. Eks. ved
Sydsiden af Bygninger, og behøver, navnlig i de
første Aar, Dækning om Vinteren. Naar H.
anbringes paa denne Maade, kan man af flere smukke
Varieteter opnaa at faa mandshøje Buske med en
Rigdom af Blomster allerede i første Halvdel af
Septbr. <sp>Kultur:</sp> H. s. formeres ved indført
Frø, som saas i Potter under Glas; de unge
Planter prikles i Kasser eller enkeltvis i Smaapotter,
anbringes om Sommeren paa Friland og
overvintres de første 3-4 Aar frostfrit. Naar man har
godt modne Kviste, formeres Varieteterne let ved
Kopulation paa Stamformen i tempereret Hus i
Marts. H. kræver letmuldet, varm, kraftig Jord
og taaler Nedskæring, hvilket undertiden kan være
nødvendigt for at forme Busken.
J. B.

H. er for ømtaalig til at kunne anvendes med
Fordel i Norge.
N—k.

<img>Hibiscus rosa sinensis.</img>
</chapter>

<chapter name="Hickorytræet">
<b>Hickorytræet</b> se <sp>Carya</sp>.
</chapter>

<chapter name="Hieracium">
<b>Hieracium</b> (Compositæ), Høgeurt; Stauder. <sp>H.
aurantiacum</sp> L., Europa, Danmark; 30-40 cm.
Stængel faabladet med talrige, mørk orangerøde
Kurve; Stængel og Blade haarede; Juni. <sp>H.
Bornmülleri</sp>, Freyen., L. Asien; 60 cm. Juli,
Stængelen flerbladet, hele Planten tæt beklædt med
oftest brunlige Filthaar. Blomsterne gule. <sp>H.
gymnocephalum</sp>, Grisb.; Montenegro, 60
cm. Tiltrykt filtet. Blomsterne gule. Juli. <sp>H.
villosum</sp> L., Alperne; 15-25 cm. Stængel
bladbærende, saavel som Bladene langhaaret og bærer
2-4 store, gulblomstrede Kurve; Sommer. H.
aurantiacum egner sig til at plante i halvskyggede
Plæner, hvor forskellige vildtvoksende Planter faar
Lov at brede sig, den kan ogsaa plantes paa Rabat;
her er H. Bornmülleri ogsaa anvendelig; villosum
og andre alpine Hieracier er meget anvendelige
paa Stenhøj paa tørre Voksepladser. <sp>Kultur:</sp>
Formeres ved Frø eller Deling.
A. L.
</chapter>

<chapter name="Himalaya Krokus">
<b>Himalaya Krokus</b> se <sp>Plejone</sp>.
</chapter>

<chapter name="Himalaya-Fyr">
<b>Himalaya-Fyr</b> se <sp>Pinus excelsa</sp>.
</chapter>

<chapter name="Himmelrose">
<b>Himmelrose</b> se <sp>Agrostemma Coelirosa</sp>.
</chapter>

<chapter name="Hindbær">
<b>Hindbær,</b> <sp>Rubus idæus</sp> L. (Rosaceæ),
Bringebær (n.), Hallon (s.), vildtvoksende overalt i den
gamle Verdens nordlige tempererede Egne; her i
Danmark forekommer den i aabne Skovpartier.
<sp>Kultur:</sp> Formeringen sker ved Rodskud eller
Udløbere. Naar Moderplanterne vokser i muldrig,
passende fugtig Jord paa en noget beskygget Plads,
og især, hvis de tidligt om Foraaret skæres tilbage
til faa cm over Jorden, giver de flest
Formeringsplanter. Hvis Rodskuddene eller Udløberne ikke
er meget kraftige og af ensartet Udvikling, maa
det anbefales at henplante dem paa Skolebede, for
at de her kan udvikle sig, indtil de, i Reglen
næste Aar, er tjenlige til Plantning paa Blivestedet.
I alle Tilfælde skæres Stænglerne tilbage til 25-65
cm, alt i Forhold til Rodpartiets Kraft. Første Aar
efter Plantningen bør man ikke lade Planterne
udvikle Frugt. Plantningen bør helst foretages om
Efteraaret saa tidligt som muligt. Man planter i
Rækker med 1,30 m Afstand mellem Rækkerne og
med 65 cm Afstand mellem Planterne i Rækken.
H. er en nøjsom Plante; den giver Udbytte paa
Jord af daarlig Bonitet og med uheldig Beliggenhed,
men selvfølgelig bliver Udbyttet ringere, Frugterne
færre, mindre og under visse Forhold (i stærk
Skygge) af daarligere Smag, end hvor mere
passende Forhold er til Stede. En muldrig, skørleret,
kalkholdig Jord, der ikke er for tør, og som er
beliggende saaledes, at Planterne er i Skygge for
den stærkeste Sol, er heldigst. Hvor Undergrunden
er noget haard, anbefales Hollandsk Gravning.
Plejen af H. bestaar fremtidig i Renholdelse,
Gravning mellem Planterne, hvilket Arbejde foretages
med fornøden Omhu for ikke at beskadige
Rødderne, samt Gødskning, for saa vidt Planterne ikke
vokser meget kraftigt. Efter Frugthøsten
afskæres de af høstede Stængler, og man fjerner samtidig
overflødige Sommerskud, d. v. s., man beholder i
Forhold til Plantens Kraft 4-8 af de kraftigste
Skud, der helst maa staa ligelig fordelt. Ved den
tidlige Udtynding bevirkes, at Plantens Kraft
koncentreres i de Skud, der næste Sommer skal give
Frugt. I øvrigt kan de nævnte Arbejder udsættes
til om Efteraaret eller Vinteren; samtidig opgraves
da alle Udløbere. Hvis man imidlertid ikke vil
bruge disse Udløbere til Formering, bør man ikke
vente til Efteraaret med at fjerne dem, men om
Sommeren stikke dem op eller skuffe dem bort,
efterhaanden som de viser sig. I Løbet af
Vinteren binder man Stænglerne op, enten ved
simpelthen at binde hele Antallet paa hver Plante
sammen i Toppen eller ved at espaliere dem til Lægter
eller galvaniserede Traade. Den sidste
Fremgangsmaade bevirker, at Planterne faar mest muligt Lys
og Luft. Dette opnaas yderligere, naar man for
hver Række anbringer to Espalierer og til det ene
binder de frugtbærende Skud, til det andet
Sommerskuddene. Samtidig med Opbindingen skæres
det mindre godt modne Parti af Stænglerne, i
Reglen omtrent den øverste Fjerdedel. Hvor man
frygter for, at de for tidligt frembrydende Skud
skal tage Skade af Frosten, kan Beskæringen og
Tilbindingen opsættes til Slutningen af April eller
senere. Derved, at de øverste Knopper bryder,
forhales Udviklingen af Knopperne paa det Parti, der
bliver tilbage efter Beskæringen, saa længe, til der
ikke mere kan befrygtes Frost. Til at afløse
Frugtsæsonen af alm. H. benyttes remonterende Sorter,
saadanne, hvis Rodskud giver Frugt samme Aar,
de kommer frem. Sommerskuddene skæres om
Efteraaret ned til 15 cm over Jorden; de Skud,
der i Løbet af den paafølgende Sommer udvikles
fra Stængelstumpen, saavel som de fremkommende
Rodskud vil give Frugt i Tiden fra Aug. til ud
paa Efteraaret. Af Hensyn navnlig til de sildigst
udviklede Frugter maa Planterne anbringes paa
en Plads, som er fuldt aaben for Solen, og der
maa gives dem større indbyrdes Afstand, end der
er nødvendigt for de andre H. <sp>Amerikanske
Brombær-Hindbær</sp> formeres ved Aflægning
af Skudspidserne (se Brombær). Efter
Rodslagningen afskæres Skuddene c. 30 cm over Jorden og
plantes ud paa Skolebede. Disse H., der er
fremkomne ved Krydsning mellem H. og Brombær,
træriger til mere Understøttelse end absolut nødvendigt
for de andre Sorter. Stænglerne skæres paa c.
65-70 cm og Sideskuddene paa 30 cm. H. i Storkultur
se under <sp>Landbrugsmæssigt Havebrug</sp>.
J. J.

<sp>Hindbærsorter</sp>. <sp>Fajstrup</sp>, Frugten
stor, mørkerød, fast, saa den taaler Forsendelse i
hel Tilstand. Planten noget svag af Vækst og giver
faa Rodskud, men er ualmindelig frugtbar. Den
taaler ikke stiv leret Jord, derimod trives den godt
i let muldet Jord; hvor den vil trives, bør den
foretrækkes. <sp>Marlborough</sp>, Frugten
middelstor, lyserød, smuk. Planten kraftig af Vækst,
giver mange Rodskud, vokser derfor hurtig til og
bærer særlig de første Aar rigeligt; den trives
godt næsten paa al Slags Jord. <sp>Non plus
ultra</sp>, Frugten stor, lyserød, saftrig. Planten af
middelhøj Vækst med stive Skud. Frugtbarheden
god; Planten trives villig paa forskellig Jordbund
og giver kun faa Rodskud. <sp>Superlative</sp>,
Frugten stor, lang, mørkerød, af god Kvalitet.
Frugtbarheden stor. <sp>Gul Antwerpener</sp>, klar
gul, meget sød Frugt; særlig god til Dessert.
Frugtbarheden god. Stedsebærende fra
<sp>Feldbrunnen</sp>, stor, mørkerød, saftig Frugt.
Planten kraftig af Vækst. Den hører til de
remonterende Sorter, som dog i Almindelighed ikke
foretrækkes for de eengangbærende.
Ø. C.

<sp>Oversigt over Sygdomme paa
Hindbær</sp>.

<table>
<td 2 c><sp>Svampeangreb</sp>.
<td>1.<td>Paa Bladenes Overside ses orangegule,<br>støvende Smaapletter, senere paa Undersiden<br>sorte Prikker ... <sp>Hindbær-Rust</sp>.
<td>2.<td>Paa Stænglerne udvikles henimod<br>Sommerens Slutning brune, tørre Skjolder med<br>visne Vinterknopper; i andet Aar visner<br>mange Blomsterskud i Foraarstiden ...<br><sp>Hindbær-Stængelsyge</sp>.
</table>
F. R. R.

<table>
<td 3 c><sp>Skadedyr</sp>.
<td>A.<td 2>Skadedyrene indeni Skuddenes nedre Del.<br>Larven af <sp>Hindbærglassværmeren</sp>.
<td>B.<td 2>Skadedyr paa Bladene:
<td><td>a.<td>Sugende ... <sp>Bladlus</sp>.
<td><td>b.<td>Gnavende:
<td><td><td>1. forskellige .. <sp>Viklerlarver</sp> m. fl.
<td><td><td>2 ... <sp>Hindbærjordloppen</sp>.
<td>C.<td 2>Skadedyr paa Blomster, Knopper og<br>Frugter ... <sp>Hindbærbillen</sp>.<br><sp>Hindbærsnudebillen</sp>.
</table>
A. T.

<sp>Hindbær</sp>. <sp>Anvendelse:</sp> Da
Hindbærsaften er meget kraftig og aromatisk, udnyttes
Hindbær bedst blandet med anden Frugt. 10 pCt.
forhøjer de fleste Frugters og Frugtretters Velsmag
betydeligt. Som Saft er Hindbær udmærket i
Sygediæten. Afgiver en fin og læskende Drik blandet
med godt Drikkevand eller Sodavand. Opbevares
henkogt, syltet og som Saft.
M. L.
</chapter>

<chapter name="Hindbærbillen">
<b>Hindbærbillen,</b> hallonängern (s.), Byturus
tomentosus D. G., er en lille oval, brungul finhaaret
Bille, hvis Larve er den kendte »Hindbærorm«,
»hallonmasken« (s.). Billerne gnaver sig i
Forsommeren ind i Hindbærknopperne og ødelægger da
let disse. De indsamles bedst ved at Buskene
rystes over et Net eller endnu bedre over en til
Formaalet konstrueret stor Tragt af Blik, ved hvis
Tud er bunden en lille Tøjpose, der opsamler
Dyrene. Larverne træffes i Hindbærrene, særlig i
den øverste Frugtbund.
A. T.
</chapter>

<chapter name="Hindbærjordloppen">
<b>Hindbærjordloppen,</b> hallonjordloppan (s.),
Batophila rubi Payk., en meget lille sort Jordloppe,
som gnaver Smaahuller paa Bladene af Hindbær
og Jordbær. Kan undertiden alvorligt skade de
sidstnævnte. Indsamling med Net turde være det
eneste hensigtsmæssige Middel.
A. T.
</chapter>

<chapter name="Hindbærmøllet">
<b>Hindbærmøllet,</b> hallonmalen (s.) (Incurvaria
rubiella Bjk.), er en lille uanselig Sommerfugl, hvis
Forvinger er brune med guldgule Pletter, 4 i For-
og 2 i Bagkanten. Larven lever i Eftersommeren
i Frugtbunden, overvintrer i Kokoner under f. Eks.
løs Bark paa tørre Hindbærskud; om Foraaret gaar
den ind i Knopperne og i Marven paa unge Skud,
som visner. Forekommer Skadedyret talrigt, bør
angrebne Skud indsamles og brændes.
A. T.
</chapter>

<chapter name="Hindbærsnudebillen">
<b>Hindbærsnudebillen,</b> hallonviveln (s.),
Anthonomus rubi Hbst., en meget lille Bille med snabelagtig
udstrakt Hoved, af blaasort Farve; den lægger sine
Æg i Knopperne paa Hindbær, Jordbær, Hyben m.
fl. Efter Æglægningens Slutning gnaves et dybt
Hak i Knopstilken for at hindre, at Knoppen
springer ud. Ofte falder Knopperne af. Et meget
skadeligt Dyr, især paa Jordbær. Med et Net kan
dels Billerne dels de løst siddende ægbelagde
Knopper let indsamles.
A. T.
</chapter>

<chapter name="Hindbær-Stængelsyge">
<b>Hindbær-Stængelsyge,</b> foraarsaget af Svampen
<sp>Didymella applanata</sp>, har i de senere Aar
anrettet en Del Skade i mange Hindbærkulturer;
Stænglerne angribes i Eftersommertiden i deres
første Leveaar og faar store brune Skjolder, ofte med
et blaadugget Skær; i andet Aar udvikles
Blomsterskuddene ikke, eller de dør, inden Frugten
modnes; Angrebet kan forveksles med Frostskade. Sikre
Midler mod H.-S. kan endnu ikke angives; det kan
anbefales at fjerne de gamle Stængler snarest efter
Frugtplukningen og at sprøjte Aarsskuddene med
Formalin- eller Blaastensopløsning om Efteraaret
efter Løvfald.
F. K. R.
</chapter>

<chapter name="Hindebæger">
<b>Hindebæger</b> se <sp>Statice</sp>.
</chapter>

<chapter name="Hippeastrum">
<b>Hippeastrum</b> (Amaryllidaceæ), Varmhus.
Blomstrende Løgvækst, hvis fleste Arter hører hjemme
i de tropiske Egne af Amerika. Gaar endnu
almindeligst under den ældre Benævnelse:
<sp>Amaryllis</sp>, der saaledes kommer til at omfatte
forskellige Slægter: <sp>Amaryllis</sp> (A. Belladonna L.),
<sp>Hippeastrum</sp>, <sp>Nerine</sp>, <sp>Sprekelia</sp> (S.
formosissima (Syn. A. formosissima), <sp>Vallota</sp>,
<sp>Zephyranthes</sp> o. fl., der kræver noget
forskellig Kultur. H. indbefatter de smukkeste Arter
med store, pragtfulde Blomster, flere sammen paa
en Blomsterstængel, f. Eks.: <sp>H. aulicum</sp> Herb.,
<sp>H. equestre</sp> Herb., <sp>H. Reginæ</sp> Herb. med
den bekendte Haveform <sp>H. R. Johnsonii</sp> (Syn.
A. J.), med hvide Striber paa blodrød Grund, og
særlig <sp>H. vittatum</sp> Herb., hvis store, hvide
Blomster har dobbelte røde Striber. Ved
Krydsning af disse, hvortil særlig den sidstnævnte er
benyttet, er fremstaaet en Mangfoldighed af
pragtfulde Hybrider med hvide, stribede og røde
Blomster i alle Afskygninger og nogle af kæmpemæssig
Størrelse, ofte meget dyre at anskaffe i
blomsterdygtige Løg, naar man vil have sjældne
Navnesorter, men Hybrider i Rummel fra gode Firmaer
er forholdsvis billige og meget lønnende. <sp>H.
vittatum rubrum</sp> har røde Blomster med hvide
Striber. <sp>Kultur:</sp> Frøformering er meget
langvarig og bliver derfor nærmest Specialisters og
Amatørers Sag. Frøet modnes hen paa Foraaret
og indsamles, saa snart Frøkapslen begynder at
aabne sig. Frøet saas helst straks i sandblandet
Jord paa Undervarme. Naar Planterne har
begyndt at danne smaa Løsg, prikles de fra Frøskaalene
i Smaapotter og anbringes atter paa Undervarme.
Hen paa Sommeren giver man dem paa ny en
Omplantning, og de kraftigste anbringes nu
enkeltvis i Potter, som nedgraves paa en varm Bænk.
Saa snart de er komne i Vækst, vandes de
rigeligt, senere tillige med Gødningvand, og man maa
forny Gødningen i Bænken, hvis Varmen skulde
tabe sig. Frøplanterne behandles fra nu af som
de gamle Planter. Den almindelige Formering sker
ved Sideløg, der dog ikke maa skilles for tidligt
fra Moderløget, fordi de udvikler sig hurtigst i
Forbindelse med dette. De Sideløg, der er store
nok til at skilles fra Moderplanterne ved disses
Omplantning om Foraaret, plantes hver for sig i
Smaapotter eller flere sammen i større og
kultiveres hele Sommeren igennem paa Undervarme i
Bænk nær Glasset, idet man søger at holde dem i
rask Vækst saa langt ud paa Efteraaret som
muligt. De skygges kun lige den første Tid, ellers
kultiveres de for fuld Sol og rigelig Luft. De
gamle Planter opbevares i Hviletiden fuldstændig
tørt paa et Stillads i et lunt Planteskur, hvorfra
de efterhaanden tages frem til Drivning, naar
Blomsterknoppen kan skimtes. Planter, som skal
drives meget tidligt i Vintertiden, hvortil kun
store og faste Løg udsøges, sættes i et varmt Hus,
hvor Blomsterstængleriie hurtigt vil vise sig.
Forinden omplantes de, for saa vidt de trænger dertil,
thi det er ikke nødvendigt at foretage Omplantning
oftere end hvert 2. eller 3. Aar, naar man til
Erstatning fornyer den øverste Jord og senere giver
flydende Gødning. Ved Omplantningen pilles alle
friske Rødder forsigtigt op, den gamle Jord rystes
fra, og den ny stoppes forsigtigt ind mellem

<img>Hippeastrum vittatum rubrum.</img>
Rødderne; Planterne plantes fast. Jordblandingen kan
bestaa af nærende Bladjord, lidt Græstørvjord, Sand
og Trækul, animalsk Gødning kun i helt
forraadnet Tilstand; Planterne fordrer stærkt Dræn og
ikke for store Potter. Løgene plantes med
Halvdelen over Jordfladen. De vandes saa godt som
ikke, indtil Bladene er i god Udvikling, hvilket
ved tidlig Drivning ofte ikke sker, før
Blomsterstængelen er højt oppe. Helst maa de straks have
Undervarme, i alt Fald er dette, af Hensyn til
Løgets Udvikling, nødvendigt i Vækstperioden om
Sommeren efter Blomstringen. Sommerkulturen
foregaar i Bænk eller Bakke, hvor Planterne
efterhaanden vænnes til fuld Sol og holdes i Vækst saa
længe som muligt. Det er en stor Fejl, der snart
vil have Løgets Hensygnen til Følge, hvis man
driver H. i Blomst i en unaturlig Varme og efter
endt Blomstring fremskynder Vækstens Standsning;
det gælder netop om at vedligeholde Væksten efter
Blomstringen. Der vandes rigeligt hele Sommeren,
ogsaa med Gødningvand, indtil Bladene ud paa
Efteraaret begynder at gulne; Vandingen indstilles da
gradvis, til Planterne flyttes i Vinterkvarter.
Løgene kan ved rigtig Kultur blive meget gamle og
bevare Blomstringsevnen. Under Blomstringen
anbringer man dem koldt og skygget for at forlænge
den prægtige Flor.
M. H.

<sp>Handelskultur af Hippeastrum
vittatum Hybrider</sp>. H. sælges baade som
afskaaren Blomst og som Potteplante. Da det til
begge Dele er nødvendigt at have de allerbedste
Sorter, og da Løgene af disse er ret dyre, kan
det, dersom det er store Partier, man kan finde
Anvendelse for, bedst betale sig at formere
Planterne selv. Formeringen foregaar ved Frø. Til
Frøplanter anskaffer man de bedste Sorter, som
det er muligt at faa, hovedsagelig ensfarvede med
brede Blomsterblade og smuk, rund Form paa
Blomsten. Blomsterne skal kunstig befrugtes.
Støvet maa ikke tages fra Blomster paa samme
Plante, men fra en Plante med Blomster af samme
Form og Farve. Naar Frøkapslerne springer op,
saas Frøet straks i Frøskaale, som sættes i
Formeringshuset. Frøet kommer hurtigt op, og de
smaa Planter prikles i c. 25 cm dybe Kasser og
stilles paa Undervarme i en Bakke eller Varmhus.
Der anvendes en let Jordblanding, f. Eks. 2 Dele
Græstørvjord, 2 Dele Bladjord og 1 Del Sand.
Planterne skyggges og holdes ved varm, fugtig Luft
og rigelig Vanding i rask Vækst hele Sommeren,
og denne Vækst fortsættes uden nogen Hvileperiode
den paafølgende Vinter. Om Vinteren vil et
Varmhus, der holdes paa 16-18 ° C., være den bedste
Plads. Ved god Kultur skal Planterne et Aar efter
Udsæden have Knolde paa en Valnøds Størrelse.
Disse unge Planter plantes frit ud i Hus. De
plantes paa Hylder med Undervarme med en Afstand
af c. 20 cm paa hver Led. Kulturen er for øvrigt
den samme som første Aar, og de holdes ligeledes i
Vækst hele Vinteren. Næste Foraar skal Planterne
have Løg saa store som et stort Hyacintløg.
Dersom Løgene ikke har naaet denne Størrelse,
fortsættes den frit udplantede Kultur paa samme
Maade. Det kan ikke betale sig at plante H. i Potter,
før Løgene har tilstrækkelig Størrelse. De Planter,
der har Løg af den omtalte Størrelse, plantes i
Begyndelsen af April i Vinterlevkøjpotter, og Potterne
graves ned i en Grube med Undervarme i
Varmhus. I Foraar og Forsommer holdes Planterne let
skygget i fugtig Varmhusluft og, efter at
Planterne har faaet Kødder ud i Potterne, med ret
rigelig Vanding. I Juli indskrænkes Vandingen for
helt at ophøre i Aug., og der gives efterhaanden
mere Luft og. Sol. Ved denne Behandling bliver
Bladene gule og visne, og de kan i Oktbr. skæres
helt af. l Novbr. Maaned kan de bedst modne og
største Løg gættes til Drivning i Varmhus paa
18-22 ° C. En saa tidlig Drivning lykkes dog kun,
dersom man kan grave Planterne ned i en varm
Grube med Bark eller Gødning. Planterne holdes
ret tørre, indtil Bladene viser sig, dog er en
fuldstændig Udtørring forkastelig. Sikrest er det først
at sætte Planterne til Drivning i Begyndelsen af
Jan.; de kommer da let med Blomster og Blade
samtidig i ethvert Varmhus.
C. H. K.

<img>Hippeastrum vittatum hybridum.</img>
</chapter>

<chapter name="Hippophaë">
<b>Hippophaë</b> (Elæagnaceæ), haardføre Buske <sp>H
rhamnoides</sp> L., Sandtidse (d.), Tindved (n.),
Haftorn (s.), Europa, Danmark; er en høj,
langtornet Busk med smalt lancetformede,
graaliggrønne, paa Undersiden graalighvide Blade.
Planten er tvebo, og Hunplanten er den, der har størst
Værdi soin Prydbusk, idet den gennem Efteraaret
og Vinteren som oftest er tæt besat med smukke,
ærtestore, orangegule Bær. <sp>H. salicifolia</sp> Don.,
Himalaya, ligner i alt væsentligt foregaaende.
A. B.

<sp>Anvendelse:</sp> Hippophaë er en haardfør,
smuk og nøjsom Plante, der giver god Kontrast
i høje Busketter, er fortrinlig til Læ og til
Dækning af fugtig Sandbund og Dæmninger, som den
efter gentagen Nedhugning i yngre Alder
gennemvæver med Rodskud. Hunplanten dekorerer som
Masseplantning i Vinterlandskab ved sit Mylr af
Bær, der ikke søges af Fuglene, og den bør ikke
savnes i Sammenstillinger af Planter med
Sirfrugter. <sp>Kultur:</sp> H. formeres ved Frø, som saas
straks efter Modning eller indslaas i Grus om
Vinteren og saas om Foraaret, eller endog blot saas
tidligt om Foraaret, og det vil da alligevel som
Regel spire samme Foraar eller Sommer. De unge
Planter beskyttes første Vinter imod tør, streng
Kulde, optages som 1-2aarige om Foraaret, studses
paa Roden, og hvis de er 2aarige, tillige paa
Toppen og prikles i 7-9 Rækker paa 1,20 m brede
Bede, hvorfra de efter 2 Aars Forløb optages og til
Viderekultur studses paa Rod og Top, hvorpaa de
plantes i Rækker i 50-65 cm Afstand. H. kan
ogsaa formeres ved træagtige Stiklinger. H. trives
i enhver Jord, kun ikke stærkt leret, og bedst paa
noget sandet Bund med lidt Fugtighed. Den har
Tendens til at vokse op med en enkelt Stamme, men
kan bringes i Buskform ved Nedskæring, dog maa
i saa Tilfælde ved ældre Planter iagttages, at man
skærer over forud tilstedeværende Smaagrene, da
Resultatet ellers kan mislykkes.
J. B.
</chapter>

<chapter name="Hirse">
<b>Hirse</b> se <sp>Panicum</sp>.
</chapter>

<chapter name="Hjerteblomst">
<b>Hjerteblomst</b> se <sp>Dicentra</sp>.
</chapter>

<chapter name="Hjertegræs">
<b>Hjertegræs</b> se <sp>Briza</sp>.
</chapter>

<chapter name="Hjertensfryd">
<b>Hjertensfryd</b> <sp>Melissa officinalis</sp> L.
(Labiatæ), fleraarig Urt fra Italien; dyrkes sjældent
i Norden og kun, fordi dens Blade bruges paa
Apothekerne. <sp>Kultur:</sp> Formeres ved Deling i det
tidlige Efteraar. Planterne gives en indbyrdes
Afstand af c. 30 cm. Voksepladsen maa helst være
solaaben og Jorden noget tør.
J. J. H.
</chapter>

<chapter name="Hjortetaksbregne">
<b>Hjortetaksbregne</b> se <sp>Platycerium</sp>.
</chapter>

<chapter name="Hjortetakstræ">
<b>Hjortetakstræ</b> se <sp>Rhus typhina</sp>.
</chapter>

<chapter name="Hjortetrøst">
<b>Hjortetrøst</b> se <sp>Eupatorium</sp>.
</chapter>

<chapter name="Hjortetunge">
<b>Hjortetunge</b> se <sp>Scolopendrium
officinarum</sp>.
</chapter>

<chapter name="Hjulhakke">
<b>Hjulhakke</b> se <sp>Haveredskaber</sp>.
</chapter>

<chapter name="Hjulkrone">
<b>Hjulkrone</b> se <sp>Borrago</sp>.
</chapter>

<chapter name="Hoffmannia">
<b>Hoffmannia</b> se <sp>Campylobotrys</sp>.
</chapter>

<chapter name="Hollandske Planter">
<b>Hollandske Planter</b> er ligesom »Belgiske Planter«
en kommerciel Fællesbetegnelse, dog ikke saa
skarpt afgrænset som denne. Men sædvanlig vil
man ved Betegnelsen »Hollandske Planter« forstaa
dels Coniferæ dels forskellige blomstrende Planter,
der forhandles med Klump og er bestemt for
Drivning (Rhododendron, Azalea, Kalmia, Syrener,
Prunus o. s. v.). Hovedcentret for Fremstillingen af
disse Planter er Boskoop.
F. S.
</chapter>

<chapter name="Hollandsk Gravning">
<b>Hollandsk Gravning</b> er en Art
Undergrundsgravning, der løsner Jorden i 2 Spadestiks Dybde. Den
benyttes, naar man vil bearbejde Jorden dybere
end ved sædvanlig Gravning,, men hvor
Undergrunden er saa daarlig, at man ikke kan anvende
Kulegravning, hvorved Undergrunden vilde komme op
til Overfladen til Skade for Plantevæksten. H. G.
udføres saaledes, at Arbejderen først graver det
øverste Spadestik paa sædvanlig Maade, og naar
han er færdig med den første Gravefure, som maa
være nøjagtig lige og ren, gaar han ned i denne,
og idet han begynder fra den ene Ende, vender han
Jorden i den. Den omgravede Jord dækkes derpaa
med det øverste Spadestik fra den næste Gravefure,
hvori Bunden ligeledes omgraves o. s. fr.
G. B.
</chapter>

<chapter name="Holodiscus discolor">
<b>Holodiscus</b> <sp>discolor</sp> se <sp>Spiræa
ariæfolia</sp>.
</chapter>

<chapter name="Homogyne">
<b>Homogyne</b> (Compositæ), Stauder. <sp>H. alpina</sp>
Cass., Alperne, vokser paa sumpede, moseagtige
Steder; c. 25 cm højt Blomsterskaft. Smudsig
rødlige Blomsterkurve i Juni-Juli. Bladene tykke,
friskgrønne, nyreformede, c. 5 cm brede. <sp>H.
discolor</sp> Cass., Alperne; Undersiden af Bladene er
hvidlig, lys rustfarvet; purpurrøde Blomster i Juli.
<sp>Kultur:</sp> Formeres ved Deling og plantes i en
humusrig lidt fugtig Jord paa Stenhøj i
Halvskygge.
G. B.
</chapter>

<chapter name="Honningdug">
<b>Honningdug</b> se <sp>Bladlus</sp>.
</chapter>

<chapter name="Honningsvamp">
<b>Honningsvamp,</b> <sp>Armillaria mellea</sp> er en
for allehaande Træer meget farlig Snyltesvamp. Den
optræder især ødelæggende i Skove, men angriber
ogsaa baade Frugttræer og Prydtræer i Haver og
Parkanlæg, især hvor disse støder op til Løvskove.
Svampen angriber Træernes Rødder og vandrer
derfra op i Stammen, hvor der dannes brune, flade,
netformigt forgrenede Strenge, de saakaldte
Rhizomorfer, som baner sig Vej imellem Barken og
Veddet, dræber Dannelsesvævet og til sidst hele Træet,
des hurtigere, jo yngre dette er, saaledes at
5-6-aarige Træer gaar til Grunde i samme Aar, som
Angrebet finder Sted. Frugtlegemerne, der viser
sig i Septbr., er honninggule Paddehatte, sædvanlig
af 8-12 cm Højde og Bredde, med en opsvulmet
Ring midt paa Stokken og sorte Haarbundter paa
Hattens Overside. De bryder frem ved Grunden af
Stammen langs de overfladisk liggende Rødder eller
fra de i Jordbunden krybende sorte Strenge, der
ogsaa gør Skade ved at trænge ind i Vandledninger,
som de ofte ganske kan udfylde. Naar det opdages,
at et Træ er angrebet af denne Svamp, bør det
ryddes og Stubben fjernes, da Svampen ellers breder
sig gennem Jordbunden til Nabotræerne.
F. K. R.
</chapter>

<chapter name="Honungsdagg">
<b>Honungsdagg</b> (s.) se under <sp>Bladlus</sp>.
</chapter>

<chapter name="Hoodia">
<b>Hoodia</b> se <sp>Scytanthus</sp>.
</chapter>

<chapter name="Hoplocampa">
<b>Hoplocampa</b> se <sp>Blomme</sp>- og
<sp>Æblebladhveps</sp>.
</chapter>

<chapter name="Hoppstjärtar">
<b>Hoppstjärtar</b> (s.) se <sp>Springhaler</sp>.
</chapter>

<chapter name="Hordeum">
<b>Hordeum</b> (Gramineæ). <sp>H. jubatum</sp> L.,
Silkeaks, Nordamerika; enaarigt Sirgræs, 50-60 cm. De
smukke Aks er meget anvendelige, saavel i frisk
som tørret Tilstand, til Buketter, men maa for at
være holdbare afskæres, før Modningen begynder;
H. er ogsaa anvendelig som Rabatplante og i
Grupper. Blomstringstid Juli-Septbr. <sp>Kultur:</sp> Saas
i April-Maj paa Voksestedet, udtyndes til 20 cm
Afstand. Naar den saas i kold Bænk i April og
udplantes i Maj, vil den blomstre noget tidligere.
Frøets Spirekraft 2 Aar; Spiring i Løbet af 1-2
Uger.
L. F.
</chapter>

<chapter name="Horminum">
<b>Horminum</b> (Labiatæ). <sp>H. pyrenaicum</sp> L.,
Alperne, Pyrenæerne, 25 cm; fleraarig. Bladene i
Roset; stilkede, ægovale; Blomsterne violette,
kortstilkede i Kranse, der tilsammen danner en
aksformet Stand; Juni-Juli. <sp>Kultur:</sp> H. formeres ved
Frø eller Deling og plantes mellem Sten paa
solrige Steder paa Stenhøjen i kalkholdig Jord.
A. L.
</chapter>

<chapter name="Hornnød">
<b>Hornnød</b> se <sp>Trapa</sp>.
</chapter>

<chapter name="Hornskulpe">
<b>Hornskulpe</b> se <sp>Glaucium</sp>.
</chapter>

<chapter name="Hortensia">
<b>Hortensia</b> se <sp>Hydrangea</sp>.
</chapter>

<chapter name="Hoteja">
<b>Hoteja</b> se <sp>Astilbe</sp>.
</chapter>

<chapter name="Hottonia">
<b>Hottonia</b> (Primulaceæ), haardfør Vandplante. <sp>H.
palustris</sp> L., Vandrøllike, Europa, Danmark;
en fleraarig Plante med svømmende, kamformigt
fjersnitdelte Blade og rankt Blomsterskaft med
kransstillede, blegrøde Blomster. Plantes i
stillestaaende Vand. <sp>Kultur:</sp> Formeres ved Deling.
A. L.
</chapter>

<chapter name="Hovedkaal">
<b>Hovedkaal</b> er toaarige Køkkenurter, der ligesom
Blomkaal og Grønkaal skal nedstamme fra den
ogsaa her i Landet vildtvoksende Brassica oleracea L.
(Cruciferæ). Hovedkaalen deles efter ydre Form
og andre Egenskaber i 4 Grupper: I Hvidkaal,
II Rødkaal, III Spidskaal og IV Savoykaal.
<b>I.</b> <sp>Hvidkaal</sp> er den af Grupperne, der dyrkes i
størst Udstrækning, og hvad der med Hensyn til
Kultur gælder for den, gælder ogsaa i et og alt
for Rødkaal og i Hovedsagen ogsaa for de andre
Grupper. Der findes en Mængde Varieteter af H.,
og af disse maa de nedennævnte anses for at være
nogle af de bedste og særlig at anbefale til
almindelig Dyrkning. <sp>Amager-H.</sp> har rundt
Hoved, er meget fast, sildig og holdbar og bruges til
Hovedforsyning den største Del af Vinteren og til
Eksport; den holder til hen i Maj. Den er
oprindelig temmelig højstokket, men der er senere
tiltrukket Sorter af halvhøj A.-H. og lav A.-H.
<sp>Brunsviger-H.</sp> er lavstokket med store, faste men
flade Hoveder, den er ikke saa sildig og ikke saa
holdbar som den foregaaende, den holder kun til
lidt efter Jul. <sp>Ruhm von Enkhuizen</sp> er
rundhovedet, meget tidlig og stor men lidet holdbar.
<sp>Ditmarsker-H.</sp> er meget tidlig, har store,
runde, faste Hoveder. De samme gode Egenskaber
har <sp>Københavns Torve-H.</sp> Af disse
Varieteter findes der igen flere gode og anerkendte
Stammer, idet forskellige Frøavlere tiltrækker
hver sin i en eller anden Retning særprægede
Stamme. Alle Hvidkaalvarieteter ynder en kraftig,
helst noget skørleret Jord, der er stærkt gødet og
med fri Beliggenhed, hvorfor de ogsaa trives bedst
paa aaben Mark og der er mindst udsat for
Angreb af Svampe og Insekter. Naar der er Tale om
Dyrkning af Hvidkaal efter en mindre Maalestok,
vil de forskellige Arbejder lettest og bedst kunne
udføres ved Haandkraft, hvor derimod større Arealer
anvendes til denne Kultur, bruges i Almindelighed
Hestekraft og Maskiner. <sp>Kultur</sp> paa mindre
Arealer: Frøet saas i let Jord paa en Sydrabat eller
et andet beskyttet Sted først i April, naar Jorden er
bekvem. De opkomne Planter udtyndes, naar de har
skiftet Blade, til 6 cm Afstand, for at de kan blive
butte og kraftige til Udplantningstiden. For
tætstaaende og lange, forløbne Planter bør aldrig
benyttes, thi foruden at de vanskeligt vokser i tørt
og solrigt Vejr, giver de Anledning til megen
Efterplantning, hvorved Kaalstykket faar et uens
Udseende, og hvorved Udbyttet i Reglen forringes
betydeligt. Jorden til Hvidkaal graves om Efteraaret
dybt, kan man hollandskgrave eller kulegrave
Stykket, vil det lønne sig at gøre det, og har man et
Jordstykke, der ikke før har været gravet saa dybt,
bør dette særlig anvendes til Hvidkaal, da denne
bedre end nogen anden Køkkenurt trives i en raa
og leret Jord, naar der kun ikke spares paa
Gødningen. Jorden gødes om Efteraaret med frisk
Gødning, helst Ko- eller Svinegødning. En
Tilsætning af forraadnet Tang er meget gavnlig til
Hvidkaal. Gødningen nedgraves i et Spademaals Dybde;
paaføres den om Efteraaret, kan der anvendes frisk
Gødning, paaføres den først om Foraaret, maa den
være noget forraadnet. Har man ikke rigeligt med
god Staldgødning, vil et Tilskud af Kunstgødning
være at anbefale. 500 g 37 pCt. Kaligødning og 1
kg 18 pCt. Superfosfat pr. 100 m<sup>2</sup>, udstrøet og
nedgravet sammen med Staldgødningen, vil under
almindelige Forhold være passende. Om Foraaret, saa
snart Jorden er bekvem, jævnes den kun med en
Jærnrive og tromles med en tung Jærntromle.
Naar Planterne i sidste Halvdel af Maj er tjenlige
til Udplantning, skuffes Stykket og rives, for at det
fremspirende Ukrud kan blive ødelagt. Er Jorden
let, graves Stykket ikke, med mindre den
skal gødes, men er den haard og
sammenfalden, graves og rives den. Er Jorden paa
Frøbedet tør, vandes nogle Timer, før Planterne
tages op. Disse maa ikke trækkes op, før de er
løsnede med en Greb eller et andet Redskab, for
at skaane Rødderne saa meget som muligt. De
plantes med Plantepind godt fast og saa dybt,
at Hjertebladet er frit over Jorden, samt i en
Afstand af 60 cm saavel mellem Rækkerne som
mellem Planterne i Rækken og vandes godt, selv om
det er Regnvejr. I tørt Vejr kan det blive
nødvendigt at gentage Vandingen efter nogle Dages
Forløb. Et Par Gange om Ugen maa Kaalstykket
efterses, og man planter efter, hvor Planterne er
gaaede ud. Er det Snegle eller Knoporme, der har
ødelagt Planterne, maa disse Dyr først indsamles
Morgen og Aften; Knopormene findes let i
Jordoverfladen ved de afgnavede Planter. Sidst i Juni hyppes
Kaalen, hvorved man maa passe, at Hjertebladene
ikke tildækkes med Jord, og for øvrigt holdes
Stykket rent for Ukrud og Utøj Sommeren igennem. Er
Jorden, som den helst skal være til Hvidkaal, noget
leret, dybt gravet og godt gødet med frisk Gødning,
vil Kaalen i Reglen ikke behøve kunstig Vanding,
men vil selv i de tørreste Somre udvikles til den
største Fuldkommenhed. Naar Kaalen efter
Plantningen er kommet godt i Vækst, vil det fremskynde
Væksten noget, om man i fugtigt Vejr udstrør
noget Chilisalpeter over Stykket, f. Eks. 500 g
pr. 100 m<sup>2</sup>. Hvidkaal optages sidst i Oktbr. eller
først i Novbr.; har det frosset om Natten, maa der
ventes, til Planterne er optøede. De store og løse
Blade brækkes af, Hovederne sorteres til de
forskellige Brug og anbringes derefter paa
Opbevaringsstedet. Kaalen optages med Rod og sættes paa
Hovedet med Roden opad i to Lag; den lades
utildækket i 8-12 Dage, men kan den beskyttes med
Lemme, som lægges over, saaledes at Blæsten frit
kan stryge ind under disse, vil det være meget
gavnligt. Kulens Bredde maa af Hensyn til
Dækning saavel med Lemme som Jord ikke være over
1,20 m. Naar Kaalen er godt tør, dækkes med et
30 cm tykt Jordlag, og naar Frosten er trængt
omtrent ind til Hovederne, dækkes Kulen, men ikke
før; Tang og Løv er det bedste Materiale hertil.
Om Foraaret lader man Dækkematerialet blive
liggende paa, da det forhindrer Solen i at opvarme
Jorden og fremskynde Spiringen, og Kaalen holder
sig da saa meget desto længere. Veldyrket
Amager-Hvidkaal kan i Reglen holde sig til midt i April
uden at mange Hoveder gaar tabt, og med større
eller mindre Tab, efter Kaalens Godhed, en Maaned
længere. Hvidkaal er udvokset og tjenlig til Brug
fra Oktbr., men bliver finere og mere velsmagende,
naar den har været dækket med Jord en Maaned
eller længere. <b>II.</b> <sp>Rødkaal</sp>, Brassica oleraeea
capitata rubra L., adskiller sig fra Hvidkaalen ved
sin røde Farve; i Husholdningen tillaves og
anvendes den paa ganske anden Maade end Hvidkaalen.
Af Varieteterne er <sp>Erfurter tidlig</sp>, lille, fast
og <sp>Sortrød hollandsk</sp> sildig, stor og
mørkerød, <sp>Stor dansk</sp> er stor, fast og holdbar; et
Par nyere Varieteter er <sp>Kleins</sp>, der er stor,
fast, smukt mørkerød og meget holdbar og
<sp>Kissendrup</sp>, der har lignende gode Egenskaber.
Behandles ganske som Hvidkaalen. <b>III.</b>
<sp>Spidskaal</sp> eller Sommerhvidkaal, Brassica oleracea
capitata elliptica D. C., adskiller sig i Hovedsagen
kun fra Hvidkaal ved Hovedernes Form, der i
Reglen er tilspidset eller oval; hos de fleste Varieteter
er Hovederne løse og lidet holdbare, men de fleste
udmærker sig ved stor Tidlighed, og det er jo
særligt denne Egenskab, der har været og er skattet;
ved rigtig Behandling kan der leveres brugelige
Hoveder allerede først i Juli. Af Varieteterne er
<sp>Expres</sp> meget tidlig, <sp>Tidlig Maj Sp.</sp> lav
og tidlig, <sp>Wakefield</sp> og <sp>Yorker Sp.</sp>
ligeledes, og de er alle nogenlunde ens i Egenskaber;
Wakefield er noget fastere end de andre, og
<sp>Winningstädter</sp> er stor med stærkt tilspidsede
Hoveder, den er meget fast, sildig og holdbar, i
Virkeligheden en rigtig Vinterhvidkaal.
Dyrkningsmaaden for denne Varietet falder derfor
ganske sammen med Hvidkaalens. <sp>Kultur:</sp> Frøet
til det tidligste Hold Planter saas allerede i
Midten af September paa afbrugt Varmebed, Planterne
prikles og overvintres paa kold Bænk ganske som
omtalt for Blomkaalen. Saaningen kan ogsaa
foretages paa halvvarm Bænk sidst i Februar eller først
i Marts, Planterne prikles og afhærdes saaledes, at
de, ligesom de overvintrede, kan udplantes sidst i
April. Den næste Udsæd foretages sammen med de
øvrige Kaalplanter paa et Bed paa Friland sidst i
Marts eller først i April. Senere Hold af
Spidskaal vil der i Reglen ikke være Brug for, da det
sidste Hold vil kunne afløses af den tidlige
Hvidkaal. Jorden til Sp. skal være omtrent af samme
Beskaffenhed som til Hvidkaal, dog vil det være
heldigt at anvende et lettere og mere muldrigt
Jordstykke til det tidligste Hold; en fri, solaaben
Beliggenhed er nødvendig. Om Efteraaret forud for
Plantningen gives Jorden et godt Lag gammel
Gødning, der nedgraves. Naar Planterne om Foraaret
er tjenlige og Vejret tillader det, graves og rives
Stykket og det første Hold udplantes, det næste
Hold udplantes sidst i Maj. Der vandes efter
Plantningen, og hvis det er nødvendigt, et Par Gange
senere. En Vanding med Gødningvand eller en
Udstrøning af Chilisalpeter i fugtigt Vejr, naar Kaalen
er godt i Vækst, vil være gavnlig. De tidlige
Varieteter gives en Afstand af 50 cm imellem
Rækkerne og ligeledes 50 cm imellem Planterne i
Rækkerne. Winningstädteren maa have 60 cm paa
hver Led. <b>IV.</b> <sp>Savoykaal</sp>, Brassica oleracea
sabauda L. adskiller sig fra de andre
Hovedkaalsgrupper ved at have stærkt blærede eller krusede
Blade, ved løse Hoveder, der ofte er lysere farvet
end de ydre Blade og ved en noget ejendommelig
Smag. Der findes tidlige, middeltidlige og sildige
Varieteter. <sp>Ulmer</sp> er lille, tidlig og fin, med
faste Hoveder og mørkegrønne, stærkt krusede
Blade, <sp>St. Hansdags S.</sp> grøn, tidlig og god,
<sp>Blumenthaler</sp> er gul og middeltidlig og
<sp>Vertus</sp> er sildig, meget stor og grøn.
<sp>Kultur:</sp> Behandlingen er ganske den samme for
Savoykaalen som for Spidskaalen, den stiller samme
Fordringer til Jordbund og Beliggenhed og bør have
samme Afstand imellem Planterne, 50 cm for de
tidlige og 60 cm for Vertus. Den første Plantning
vil kunne levere brugelige Hoveder midt i Juli.
Sidst i Maj plantes paa samme Tid tidlige og
sildige Varieteter, og da Savoykaalen er mere
haardfør end de andre Hovedkaalsgrupper, vil de sildige
kunne blive staaende ude paa Stykket temmelig
længe; de sildige Varieteter optages og kules ned
ligesom Vinterhvidkaalen. <sp>Kultur af</sp>

<img>Amager Hvidkaal.</img>
<sp>Hovedkaal paa større Arealer:</sp> Her vil man i
Stedet for Spade og Rive anvende Plov og Harve
ved Jordens Bearbejdning, og ved Renholdelse af
Stykket bruge Hest og Radrensere. Jordstykket
pløjes om Efteraaret forud for Benyttelsen, og skal
man benytte frisk Staldgødning, paaføres den og
nedbringes ved Pløjningen. Da Hovedkaalen fordrer
stærkt gødet Jord, vil det være gavnligt foruden
Staldgødningen at give Jorden et Tilskud af
Kunstgødning, større eller mindre efter Jordens Behov
og efter den Staldgødningsmængde, der kan
anvendes, f. Eks. 100 kg 18 pCt. Superfosfat og 50 kg
37 pCt. Kali pr. ha; denne Gødning paaføres og
nedbringes samtidig med Staldgødningen. Om
Foraaret pløjes Jorden en eller to Gange, og har den
ikke faaet Gødning om Efteraaret, gives den før
Pløjningen et godt Lag helst noget forraadnet Ko-
eller Svinegødning. Paaføres Kunstgødningen om
Foraaret, bør den udstrøs og nedbringes saa tidligt
som muligt. Frøet kan saas paa Bede og Planterne
henplantes paa Voksestedet, eller Saaningen kan ske
paa Voksestedet. Anvendes denne sidste Metode,
maa Jordstykket være pløjet, harvet og tromlet,
saaledes at Saaningen kan ske umiddelbart efter
Behandlingen, i sidste Halvdel af April eller
allerførst i Maj. Saaningen foretages med Haand- eller
Radsaamaskine, og der gives af Hensyn til
Rensningen en Afstand af 60 cm imellem Rækkerne for
alle Sorter. Frøet saas c. 1 cm dybt og der
anvendes, naar det er godt og paalideligt, højst 3 kg pr.
ha. Da det er vanskeligt at fordele et saa lille
Kvantum Frø paa et saa stort Areal, og da det vil
være Spild af dyrt Frø at bruge mere, blandes det
med noget billigere Frø af andre Korsblomstrede,
hvis Planter er lette at skelne fra Kaalplanterne,
de er da lette at luge op ved Udtyndingen, eller
det blandes med Frø, der ikke er spiredygtigt. Naar
Planterne er store nok, udtyndes de og der gives
dem, alt efter Varietetens Størrelse, en Afstand af
50 eller 60 cm. Henplantes Planterne paa
Voksestedet, maa Jordstykket pløjes og Jorden findeles
umiddelbart forinden Plantningen, der alt efter
Varietetens Tidlighed og efter den Tid, til hvilken
man ønsker brugeligt Produkt, foretages til noget
forskellig Tid, men Hovedplantningen finder Sted i
sidste Halvdel af Maj. Plantefrøbedet
gennemvandes og Planterne optages med saa god Rod som
muligt, de holdes beskyttede mod Solen, plantes med
Plantepind og vandes, hvis det er muligt.
Afstanden imellem Rækkerne bør ogsaa her være 60 cm
og imellem Planterne i Rækkerne fra 50 til 60 cm
efter Varietetens Størrelse. Naar de saaede Planter
er kommet godt op og de udplantede har taget godt
fat, vil det lønne sig at udstrø noget Chilisalpeter,
f. Eks. 100 à 125 kg pr. ha, over Stykket, helst
lige før en Regn eller da i fugtigt Vejr.
Rensningen foretages naar det er nødvendigt og saa længe
Pladsen tillader det med Radrensere imellem
Rækkerne og med Haandhakke imellem Planterne i
Rækkerne. Hovedkaalen har mange Fjender.
Fuglene, navnlig Bogfinkerne, hjemsøger Frøbedene og
æder de spirende Frø eller trækker de unge
Planter op; Bedene kan beskyttes ved tæt Traadnet;
Frøplanterne kan angribes af »Sorte Ben«, der dog
ikke er særlig hyppig paa Frilands-Frøbede. Se
endvidere Oversigten over Sygdomme.
N. H.

<sp>Frøavl</sp>. Toaarig Kultur. Blomsterne er
tvekønnede. Selvbestøvning er almindelig, og
Krydsning foregaar let med alle andre Kaalformer; disse
maa derfor til Frøavl dyrkes med tilstrækkelig
Sikringsafstande, c. 1000 m; men de krydses ikke med
Kaalroe, Turnips, Rybs og Raps eller med vore
almindeligt vildtvoksende Korsblomstrede (se
Blomkaal). Frøavlen indenfor de forskellige Grupper af
Hovedkaal: Hvidkaal (med Undergruppen
Spidskaal), Savoy- og Rødkaal sker i Hovedtrækkene paa
samme Maade, men bliver dog noget forskellig,
navnlig efter Sorternes Tidlighed og Holdbarhed.
Indtil for faa Aar siden avledes i Danmark
hovedsagelig kun Frø af sildig Hvidkaal (især af
»Amager«), medens Avlen af de andre kun skete i ringe
Udstrækning. Krigsaarene medførte en stærk
Udvidelse af Avlen af baade sildige og tidlige, saa at
der f. Eks. i 1918 i Danmark avledes Hvidkaalsfrø
paa 529 ha. De klimatiske Forhold, især i
Kystegnene, viser sig særlig heldige for Kaalfrøavlen;
ogsaa den lette Adgang til Tang er her værdifuld,
baade som Gødning og Dækkemateriale. Egne eller
Lavninger med sildig Nattefrost om Foraaret og
tidligt om Efteraaret bør undgaas. —
<sp>Hvidkaalsfrøavlen</sp> er langt den vigtigste, og der
har udviklet sig flere forskellige Avlsmaader,
navnlig under Hensyn til, om det gælder Stamfrø eller
dog særligt paalideligt og ægte Frø eller
almindeligt Handelsfrø (Massefrøavl). Til de første maa
bruges Avl paa store, veludviklede Hoveder, der
omplantes Efter- eller Foraar, og til det sidstnævnte
Avl paa smaa, løse Hoveder, der overvintres uden
Omplantning paa Voksestedet; indenfor begge disse
Avlsmaader bruges atter to afvigende Maader:
Dels Saaning paa Bed med senere Udplantning, dels
Saaning paa Voksestedet, altsaa egentlig 4
forskellige Avlsmaader, som saa endda udføres hver især
med forskellige Afvigelser. Hvidkaalen kræver til
Frøavl samme Jordbund som foran nævnt ved
almindelig Dyrkning; hvor Kaalen skal overvintres
paa Voksestedet, maa Jorden være godt afvandet.
Haves forskellig Jord, da vælges ret svær Jord
til første Aars Dyrkning og en mildere Jord til
Frøavlsaaret, hvis Kaalen omplantes. God
Gødningskraft som til Avl af Hoveder i første
Sommer; i Frøaaret bør der gives rigeligt af
Fosforsyre- og Kvælstofgødning i det tidlige Foraar, f.
Eks. 300-400 kg Superfosfat og 200-300 kg Chili-
eller Norgessalpeter pr. ha (eller Ajle) eller der
gives, navnlig paa lettere Jorder, f. Eks.: 400-500
kg Thomasslakke, 300-400 kg Kainit og 200-300
kg Svovlsur Ammoniak, alt pr. ha om Efteraaret,
inden Jorden graves eller pløjes. Frisk Tang om
Efteraaret eller vel komposteret Tang om Foraaret
er udmærket Hjælpegødning ved Siden af
Staldgødning; ogsaa Tørvejord, især paa muldfattige
Jorder og i Forbindelse med Kalktilførsel virker godt.
Jorden bør løsnes dybt ved Undergrundsgravning
eller -pløjning i forudgaaende Efteraar.
Saaningen kan ske paa Bed med Udplantning senere hen
og det har følgende Fordele: Der kan saas tidligt,
saa man kan vente fuld og typisk Udvikling af
Hovederne inden Vinteren; der bruges kun en
Fjerdedel saa meget Stamfrø, som naar der saas paa
Voksestedet; man kan hindre, at Jordlopperne
ødelægger Planterne paa de forholdsvis smaa Stykker,
som Frøbedene udgør; der bliver god Tid til at
behandle Jorden inden Udplantningen, saa uren Jord
kan renbrakkes, eller en forudgaaende Afgrøde kan
faa Tid til Udvikling og Afhøstning; der bliver
ikke saa megen Rengøring efter Udplantningen og
intet Udtyndingsarbejde. Men Udplantningen er paa
store Stykker et ikke lille Arbejde. Ved Saaning
paa Voksestedet spares derimod
Udplantningsarbejdet, men man har Udtynding i Stedet.
Jordloppeangreb kan ikke altid afværges, saa der maa saas
om, hvilket maaske da bliver for sent; der
medgaar mere Frø, selv om det saas meget tyndt;
Jorden kan til tidlig Saaning (sidst i April) ikke
altid faa tilstrækkelig Behandling, og der kræves
mere Rengøringsarbejde. Til Storkultur vælges
gerne denne Maade og navnlig for at faa kun smaa
Hoveder til Overvintring paa Voksestedet, da de
saa bør staa tættere, og Udplantningsarbejdet
derved bliver forholdsvis stort. — Til <sp>Saaning
paa Bed af sildige Sorter</sp>, som
Amagerstammerne, kræves et solrigt, lunt liggende Sted
med varm, muldrig Jord. Frøet kan bredsaas, ikke
tættere end 2-3 Frø paa hver 4 cm<sup>2</sup>, hakkes ned
med Rive, tilklappes eller tromles. Til 100 gr
Frø maa bruges 6-8 m<sup>2</sup> Saabed, og der kan regnes
med 12-15,000 gode Planter deraf. Helst saas een
Gang til 10-14 Dage senere for sikkert at have
passende store Planter til Udplantning, især hvor
det gælder større Stykker. Til 1 ha medgaar c.
30,000 Planter og til 2 Saaninger medgaar
400-500 gr Frø og 40 m<sup>2</sup> Saabed. Det spirende Frø
værnes mod Fugle og de unge Planter mod
Jordlopper. Der vandes kun naar nødvendigt for ikke
at fremme <sp>Sortebenssygens</sp> og
<sp>Korsblomstskimmelens</sp> Udvikling. Der kan
ogsaa rækkesaas med 15 cm Afstand, men det
kræver større Plads, naar Planterne ikke skal staa
for tæt i Rækkerne; til 100 m Rækkelængde
medgaar c. 40 gr Frø. Udplantningen sker sidst i
Maj—første Halvdel af Juni. Jorden pløjes eller
graves, samt harves eller rives og overslæbes eller
tromles lige forinden. Rækkerne afsættes med
Markør eller Snor med 65 cm Afstand og mellem
Planterne gives 50-65 cm. Bedet gennemvandes
grundigt, inden Planterne tages op, og Rødderne
dyppes i en Vælling af Kogødning og Ler straks
efter Optagningen, sættes i flade Kurve eller
Kasser og dækkes med vaade Sække. Vanding er da
unødvendig, navnlig naar Plantning i stærkt
Solskin undgaas. Sommerplejen er som ellers med
Radrensning, Tværhakning og Hypning.
Midt—sidst i Oktbr. er Planterne udviklede og tjenlige
til Optagning, men de kan staa til hen i Novbr.
Sortering sker forinden, idet alle uægte tages op
og lægges for sig; der ses nøje paa
Typeejendommelighederne, som Stokkenes Højde, Hovedernes
Form, Fasthed og Farve m. m. Paa de ægte
rykkes de yderste, løse Blade af og Planterne, navnlig
af lavstokkede Sorter, rykkes op med Rod, eller
Stokkene, især de højstokkede, hugges over med
en Roekniv eller klippes over med en langskaftet
Tjørnesaks, 8-10 cm neden for Hovederne.
Frøudbyttet synes at blive ens efter begge Maader, naar
blot Hovederne er veludviklede, men de ødelægges
ofte af <sp>Kaalens Brunbakteriose</sp>, der
lettere trænger op gennem Stokkene, naar de er
skaarne over. Hovederne kan udplantes om
Efteraaret straks efter Optagningen eller nedkules
indtil Foraaret; sidstnævnte Maade er i Reglen
sikrest. Skal Kaalen overvintres i Kule, udgraves
denne i 20-25 cm Dybde og c. 125 cm bred; heri
sættes Hovederne i Rækker paatværs, med
Rødderne (eller Stabbene) nedad; der føres Jord ind
om dem, og der kan sættes endnu et Lag Hoveder
ovenpaa; dækkes tilsidst med 8-10 cm Jord, og
naar haard Frost kan ventes, dækkes frostfrit med
Halm eller Tang. Plantningen sker bedst med
Spade; men ogsaa ved Hjælp af Plov paa forskellig
Maade: Ved almindelig dyb Pløjning, hvorved
Hovederne fordeles i hver 4.-5. Fure og dækkes med
den efterfølgende; der maa hjælpes efter med
Skovl eller Hakke for at faa dem dækkede paa
rette Maade, og ved Foraarsplantning maa Jorden
tillige trædes fast om dem. Eller Jorden kammes
op, hvorefter Hovederne sættes i Furen og
Kammene kløves derefter ind over dem. Til smaa
Hoveder kan bruges en »<sp>Planteplov</sp>« (f. Eks.
Slimminge- eller Mullerup-). Bunden af
Plovfurerne bør løsnes med en Undergrundsplov eller
en almindelig Plov med Skære, men uden
Muldfjæl, eller en Roeløfter. Hovederne kan sættes
noget paa skraa, hvis Stokkene er lange. Afstanden
mellem Rækkerne bør være 75-100 cm og mellem
Planterne i Rækken 35-45 cm efter Størrelsen.
Ofte udelades hver 5.-6. Række, for at der kan
blive en Gang at færdes paa ved Billefangning,
Opbinding og Høst. Ved Efteraarsplantning sættes
Hovederne saa dybt, at de dækkes med 4-5 cm
Jord, ved Foraarsplantning derimod saaledes, at de
rager lidt over Jordoverfladen, eller, som man har
begyndt i de seneste Aar, at sætte blot Stokken i
Jorden (men da maa Roden ikke skæres af),
medens Hovedet sættes helt oven paa Jorden.
Hovedet tørrer da ind uden egentlig at raadne, hvorved
det ikke bliver nødvendigt at træde eller støde
Jorden sammen for at støtte Stokken, saaledes som
man hen i Maj-Juni maa det, naar Hovederne
sættes ned i Jorden, hvor de saa raadner og efterlader
et Hul om Stængelen. Er der plantet om
Efteraaret, maa der hyppes 12-15 cm Jord op over
Rækkerne, og senere er en Dækning med halmet
Gødning eller Tang oftest nødvendig, saa de
holdes nogenlunde frostfrit. Om Foraaret trækkes
Dækkematerialet ud mellem Rækkerne, hvis det
er saa skørnet, at der uden Ulempe kan radrenses,
ellers maa det længste fjernes. Derefter skrabes
Jorden fra Hovederne og disse faar et Krydssnit,
1-2 cm dybt, for at lette Blomsterstænglen i at
bryde igennem; i faste Hoveder knækker den
ellers let. Da den i mildt Vejr begynder sin Vækst
tidligt (ofte først i Marts), maa disse Arbejder
gøres, saa snart Forholdene tillader det. Ved for
sildig Afskrabning knækkes let de allerede
gennemskudte Stængelspidser. Det er ogsaa forsøgt at
krydssnitte Hovederne allerede om Efteraaret inden
Plantningen, men dette er farligt, da
Brunbakteriosen faar for let Adgang, saa Hovederne ofte
raadner. Plantes om Foraaret, krydssnittes
Hovederne, med det samme de tages op af Kulen.
Foraarsplantningen sker, saa snart Jorden tillader
det, helst først eller midt i April. Inden
Plantningen gives Ajle eller Salpeter, som før nævnt, eller
Halvdelen af Salpeteren bruges som
Overgødskning senere hen, naar Stænglerne begynder at
række sig. Der radrenses længst muligt mellem
Rækkerne og tværhakkes, og inden Stænglerne
hindrer det, hyppes Jord højt ind om dem.
Indfangning af <sp>Rapsbiller</sp> (Glimmerbøssen og
Skulpesnudebillen) er oftest nødvendig, saa snart
de begynder at vise sig, gærne sidst i Maj; det
sker bedst med en »<sp>Billefanger</sp>« (Boesens,
Express o. a.), og maa ofte gentages hver Dag,
indtil Angrebet ophører. Ogsaa <sp>Kaal-Galmyg</sp>,
<sp>Kaal-Bladlus</sp> og <sp>Skulpesvamp</sp>
indfinder sig nu ofte, og maa bekæmpes rettidigt som
nævnt ved hver især. Opbinding sker i Reglen
kun, naar det er værdifuldere Frø, og da til Stokke
ved hver Plante eller til Snore paa Pæle langs
begge Sider af Rækkerne. Ved almindeligt
Handelsfrø bruges i Reglen ikke Opbinding, især naar
Stænglerne staar tæt; og ved at give Rækkerne
Længderetning fra Øst-Vest, undgaar de oftest
bedre Stormskade, end naar de gaar i Nord-Syd.
Frømodningen begynder gærne sidst i Aug. eller
først i Sept., men kan i vaade og kolde Somre naa
helt hen i Oktb., og Nattefrost kan da gøre slem
Skade paa det endnu umodne Frø. Naar
Størstedelen af Frøet er mørkebrunt, kan det høstes og
afskæres da almindeligst med Rapssegl eller
Tjørnesaks. Gælder det store Stykker, hvor Kaalen er
overvintret paa Voksestedet, høstes undertiden med
Slaamaskine eller Selvbinder, — med
tilstrækkelige Frøspildsamlere og helst i Dug Morgen eller
Aften. Høj Modning, selv med Fare for lidt Spild
af det allerførst modne, giver størst Frømængde og
den bedste Kvalitet med høj Kornvægt og
Spiringsenergi. Modner det for uens, som det ofte
sker paa udplantede Hoveder eller efter haarde
Billeangreb, maa det høstes af 2-3 Gange, idet de
først modne Stængler eller Sideskud afskæres, f.
Eks. med en Beskæresaks, og Resten staar nogle
Dage. De bindes i Smaabundter og stilles i smaa
Spidshobe eller i Langhobe, støttede til en Lægte;
ofte maa de første dækkes med Halmtutter og de
sidste med løs Halm for at værne Frøet mod
Fugleangreb og vedholdende Regn. Sjældnere lægges
Stænglerne i løse Bunker paa Jorden. I uroligt
Vejr eftermodnes Frøet bedst, naar Stænglerne
lægges paa store Frøpyramider. Af værdifuldere Frø
bindes Stænglerne i Bundter og ophænges i Træk
under Tag. Frøet tærskes let ud med Plejl paa
Tærskesejl med blødt Underlag af Halm eller med
Tærskemaskine, og da helst en Pigtærsker med
rigelig Afstand mellem Cylinderen og Broen.
Derefter en Blæsning eller Grovrensning. Frøet
spredes tyndt i god Træk og kastes jævnligt, i
Begyndelsen 2-3 Gange dagligt, eller det lægges paa
Frøsejl og gennemsoles godt; det faar derved en smuk
Farve og god Holdbarhed, navnlig overfor Angreb
af Skimmel og <sp>Frømider</sp>. Færdigrenses.
Eller Frøet tørres blot saa meget, at det kan taale
at sendes i Sække til Tørreri, hvor det tørres i
kunstig Varme og Træk. — <sp>Saaning paa
Voksestedet</sp> bruges mest i Storkultur og bør
af de sildige Sorter og til fuldt udviklede
Hoveder ske sidst i April i velbehandlet Jord. Der
saas med 65 cm Afstand mellem Rækkerne og 2
cm dybt; dækkes fast. Det er vanskeligt at saa
tyndere end med 2 kg Frø pr. ha, og for at være
mere sikker mod Jordloppeangreb, bør hellere saas
3-4 kg eller der iblandes Turnipsfrø; Jordlopperne
falder først over Turnipsplanterne, og imedens
gaar Kaalplanterne maaske nogenlunde fri;
tilbageblivende Turnipsplanter maa fjernes, inden de
trykker Kaalplanterne, der senere udtyndes til
50-60 cm Afstand. Eller der kan pletsaas i denne
Afstand med 3-4 Frøkorn hvert Sted, hvilket
sparer en Del Frø; der bør da i hverandet Mellemrum
mellem Kaalrækkerne saas en Række Turnips;
levner Jordlopperne Planter her, fjernes de let ved
Radrensning. I tørre Forsomre er Saaning paa
Voksestedet saa usikker, at det jævnligt mislykkes
helt. Den videre Pleje er som nævnt efter
Udplantning; kun maa der gerne radrenses og
tværhakkes 1-2 Gange mere. — <sp>Avl paa smaa,
uudviklede Hoveder</sp> til Masseavl af
Handelsfrø er ret sikker her i Landet, navnlig i
Kystegne. Der saas som før nævnt paa Bed, men for
de sildige Sorters Vedkommende ikke før sidst i
Maj—først i Juni og med Udplantning 4-5 Uger
efter; 65 cm mellem Rækkerne og 25 cm mellem
Planterne i disse. Eller der saas almindeligst paa
Blivestedet med 80-100 cm mellem Rækkerne og
da først—midt i Juni; der udtyndes til 20-25 cm
eller undertiden udtyndes først om Foraaret, naar
man ser, hvor mange Planter der er kommet
heldigt gennem Vinteren; de herved optagne Planter
kan henplantes andet Sted. At ramme den rette
Saatid maa læres gennem Erfaring paa Stedet, da
det afhænger af Egn, stedlige Forhold, Jordbund
og Gødningskraft m. m. Maalet er at faa Planterne
saa vidt inden Vinteren, at de danner en stor Roset
af Blade og med et lille, nogenlunde sluttet
Hovede paa 8-10 cm Tværmaal; bliver de ikke saa
godt udviklede, skyder de i Reglen ikke
Blomsterstænglen igennem næste Aar, men vokser blot
videre og danner maaske Hoveder hen paa
Sommeren. Nævnte Størrelse af Planter overvintres
sikrest, og det sker paa Voksestedet. Planterne
efterses forinden nøje og alle uægte rykkes op og
kan erstattes med andre fra Yderrækkerne. Inden
Frosten hindrer det, hyppes Jord ind om
Planterne saa højt, at de yderste Blade klemmes op
om Hovederne; men disse maa ikke dækkes med
Jord, da de saa let raadner. Tidligst muligt om
Foraaret radrenses, saa noget af Jorden atter føres
ud mellem Rækkerne. Den videre Pleje er som
førnævnt ved Avl paa store Hoveder.
Driftsudgifterne ved denne Avlsmaade er langt lavere end
ved Avlen paa store, omplantede Hoveder, men
man er kun i ringe Grad i Stand til at foretage
Vragning af uægte Planter, saa der maa bruges
ubetinget bedste Stamfrø for at faa nogenlunde
paalideligt Frø, der ogsaa i Fremtiden kan hævde
sig i Afsætningen til Udlandet. — <sp>Tidlige
Hvidkaalsorter</sp>, som »Københavns-Torve«
maa saas og plantes sildigere end nævnt ved sildig
Hvidkaal, da Hovederne ellers bliver for tidligt
udviklede og ikke til at overvintre. Saaning paa
Bed sidst i Juni med Udplantning sidst i Juli eller
Saaning paa Voksestedet i første Uge af Juli
vil i Reglen passe til veludviklede Hoveder.
Til uudviklede, smaa Hoveder og Overvintring
paa Voksestedet saas paa Bed først i Juli og
udplantes først i Aug., eller der saas
almindeligere paa Blivestedet midt-sidst i Juli. Efter
for sildig Saaning bliver der let for mange
Planter, som ikke skyder Blomsterstængel igennem
næste Sommer; tegner Planterne derimod til at
udvikle for store Hoveder, kan de i Eftersommeren
rykkes lidt løse eller nogle Rødder stikkes over
med en Spade. Frø af <sp>middeltidlige
Hvidkaalsorter</sp> (Stensballe, Brunsviger, Centner o.
s. v.) avles efter omtrent samme Regler, kun med
Saanings- og Plantningstider afpassede derefter:
Sildigere end sildig Hvidkaal og førend lige nævnt
ved tidlig. — Om Gennemsnitsudbyttet er det
vanskeligt at opgive nærmere, da man endnu mangler
Statistik for en længere Aarrække, og der tilmed
er stor Forskel paa Sorters og Stammers
Tilbøjelighed til at give Frø. 800-1000 kg pr. ha maa
regnes som en god Avl; undertiden er naaet mere,
men langt mindre er ikke sjældent, særligt hos den
uøvede Avler; bl. a. er for sildig Saaning ofte
Aarsag til et daarligt Udfald. Værdien af de
udplantede Hoveder, som maaske ellers kunde sælges og
som kan være ret stor, maa ogsaa erindres. Af
godt Hvidkaalsfrø indeholder 100 gr 25-30,000
Korn med en Spireevne af 90-95 pCt. Spireevnen
holder i 4-5 Aar, men er en Del svagere, naar
det er ældre end 3 Aar. Kan spire ved +4° C.
og bruger under gode Forhold 6-10 Døgn.

<sp>Savoy</sp>- og <sp>Spidskaalsfrø</sp> avles omtrent
som Hvidkaalsfrø, og navnlig maa der ved
Saatiden tages nøje Hensyn til deres Tidlighed,
saaledes at de tidlige Sorter saas og udplantes
forholdsvis sildigt, for at Hovederne ikke skal blive
for store og vanskelige at overvintre, omtrent som
nævnt ved tidlig Hvidkaal, medens de sildigere
udviklede Sorter svarer omtrent til middeltidlig
Hvidkaal. Da Overvintringen er noget vanskelig
af store Hoveder af disse Sorter, avles i Reglen kun
Stamfrøet paa saadanne, medens Handelsfrø avles
paa Planter, der er saaet og overvintret paa
Voksestedet, og denne Avl viser sig at lykkes godt her
i Landet under passende Forhold. Frøene er
oftest noget mindre af disse, c. 30-45,000 Korn i
100 gr, og Vægtudbyttet er i Reglen 2-300 kg
mindre pr. ha end af Hvidkaal.

<sp>Rødkaalsfrø</sp> avles ganske som
Hvidkaalsfrø; kun bør Roden ikke skæres af Stokkene, da det
viser sig at mindske Udbyttet for meget; men der
er heller ikke saa megen Grund dertil, da Stokkene
er lavere. Frøudbyttet er oftest 2-300 kg mindre
end af Hvidkaal. 100 gr indeholder omtrent
25,000 Korn.
H. G—m.

<sp>Oversigt over Sygdomme paa Kaal</sp>:

<table>
<td 2 c><sp>Svampeangreb</sp>:
<td>1.<td>De spæde Frøplanter falder om og dør;<br>Rodhalsen sort <sp>Kimskimmel</sp> (Sorte Ben).
<td>2.<td>Rødderne bliver tykke eller forsynede med<br>Svulster og Knuder .. <sp>Kaalbroksvamp</sp>.
<td>3.<td>Hovederne af Hovedkaal bliver indvendig<br>bløde og raadne ... <sp>Kaal-Bakteriose</sp>.
<td>4.<td>Blomstrende eller frugtbærende Stængler<br>bliver tykke og krummede, 
Frugterne<br>misdannede; kridhvidt Sporepulver paa<br>de syge Dele ... <sp>Hvidrust</sp>.
</table>
F. K. R.

<table>
<td 3 c><sp>Skadedyr:</sp>
<td 3 c>A. Gnav paa Rødderne.
<td>1.<td 2>Indeni sædvanlig ærtestore<br>Opsvulmninger lever Larver af ...<br><sp>Kaalgallesnudebillen</sp>.
<td>2.<td 2>Rødderne raadner udvendig fra eller fra<br>Spidsen som Følge af Angreb af hvide,<br>fodløse Larver af ... <br><sp>Kaalfluen</sp>.
<td>3.<td 2>Større eller mindre Gnav udvendig paa<br>Rødderne:
<td><td>a.<td>Graa Natsommerfuglelarver <sp>Jordugler</sp>.
<td><td>b.<td>Krumbøjede, hvide Larver <sp>Oldenborre</sp>.
<td><td>c.<td>Cylindriske, glinsende gule, smalle<br>Larver af ... <sp>Smældere</sp>.
<td 3 c>B. Angreb paa Blade og Stængler.
<td 3>I. Sugning:
<td>1.<td 2>Paa Bladenes Underside af<br><sp>Kaalbladlus</sp>.
<td>2.<td 2>Paa Blade og Hjærtet af yngre<br>Planter ... <sp>Kaaltæge</sp>.
<td 3>II. Gnav.
<td><td>a.<td>Størknet Slim paa Bladene .. <sp>Snegle</sp>.
<td><td>b.<td>Larver indeni Plantedelene:
<td><td>x.<td>Indeni Bladpladen findes<br>Larver af ... <sp>Jordlopper</sp>.
<td><td>xx.<td>Fodløse Larver i Bladfod og<br>Bladstilk ... <sp>Kaalsnudebille</sp>.
<td><td>c.<td>Larver, der angriber udvendig fra.
<td><td>1.<td>22-føddede ... <sp>Kaalbladhveps</sp>.
<td><td>2.<td>16-føddede:
<td><td>x1<td>Mindre, grønne Arter:
<td><td>y1<td> Ensfarvede ... <sp>Kaalmøl</sp>.
<td><td>y2<td>Med smaa sorte Prikker og<br>en smal hvid Sidelinie<br><sp>Kaalpyraliden</sp>.
<td><td>x2<td>Større Larver:
<td><td>z1<td> Haarede <sp>Kaalsommerfugle</sp>.
<td><td>z2<td>Nøgne ... <sp>Kaalugle</sp>.
<td><td>d.<td>Biller ... <sp>Jordlopper</sp>.
<td 3 c>C. Angreb paa Blomsterdelene.
<td><td>1.<td>Sugende ... <sp>Bladlus</sp>.
<td><td>2.<td>Gnav af ... <sp>Glimmerbøssen</sp>.
</table>
A. T.

<sp>Hovedkaal</sp>. <sp>Anvendelse:</sp>
<sp>Hvidkaal</sp> er overordentlig anvendelig, særlig i en
billig Husholdning. Bruges til Suppe, stuvet
finthakket i Mælkesause, strimlet og brunet til brun
Suppe eller som »Gemyse«. Tilberedes ogsaa som
Surkaal. Er udmærket farceret med Kødfars,
enten som Rouletter, Dolmer eller fyldt
Hvidkaalshoved. Udhulede faste Hvidkaal kan ogsaa fyldes
med blandede Urter, Hvidkaalsblade med Æbler,
Kartofler, Svedsker og steges som Dolmer.
Hvidkaal anvendes ogsaa ustuvet til Flæske- eller
Kødretter sammen med Kartofler, ligeledes ustuvet til
Smørrebrød, kogt sammen med Kartofler og
Gulerødder. — <sp>Spidskaal</sp> er særlig god anvendt
ustuvet. Stuvet overhældes den med en god
Mælkesauce. — <sp>Savoykaal</sp> anvendes nærmest
ustuvet til Kødretter sammen med Kartofler og brun
Sauce. — <sp>Rødkaal</sp>. Bruges tilberedt »sødt og
surt« som »Gemyse« til fede Kødspiser. Rødkaal kan
garneres og spises med syltede Pærer, Æbler eller
Græskar. — Kaal kan udmærket tørres.
M. L.
</chapter>

<chapter name="Hovedsalat">
<b>Hovedsalat</b> se <sp>Salat</sp>.
</chapter>

<chapter name="Hovenia">
<b>Hovenia</b> (Rhamnaceæ). <sp>H. dulcis</sp> Thunb.,
Japan, er en høj eller meget høj Busk med
ægformede Blade og uanselige Blomster.
A. B.
<sp>Anvendelse</sp> og <sp>Kultur:</sp> Hovenia er
nærmest en Busk for Samlinger, og dens Ømtaalighed
forringer yderligere dens Betydning for os. Den
formeres ved importeret Frø og overvintres de
første Aar stærkt dækket eller bedre frostfrit og
gives derefter en varm, beskyttet Plads med let,
god Jord.
J. B.
</chapter>

<chapter name="Hoya">
<b>Hoya</b> (Asclepiadaceæ), Voksblomst; Varmhus eller
halvvarmt Hus. Blomstrende Slyngplante med
parvis modsatte, tykke, læderagtige, stedsegrønne
Blade og vellugtende, voksagtige, stjerneformede
Blomster, der er hvide eller svagt kødfarvede med
rødlig Bikrone. De sidder i temmelig flade
Skærme paa korte Dværggrene, der blomstrer Aar efter
Aar; saafremt man derfor afskærer Blomsterstanden
med Stilk, ødelægger man Blomstringen for det
kommende Aar. Stænglerne udsender Rødder, der
kan hæfte sig fast ved fugtige Bagvægge, men de
maa dog helst ledes ad udspændte Traade eller
Gitterværk paa en lys Plads i luftige Varmhuse.
<sp>H. bella</sp> Hook., Java, er en udmærket
Ampelplante, men maa helst podes paa en stærkere
voksende Art. <sp>H. carnosa</sp> R. Br., Kina og
Australien, er den mest bekendte og en fortrinlig
Stueplante. En Varietet heraf, <sp>H. c. variegata</sp>,
Java, har hvidbrogede Blade. <sp>H. imperialis</sp>
Lindl., Borneo, har større og mere purpurrødlige
Blomster samt stærkere Vækst; er særlig egnet
til fri Udplantning. <sp>Kultur:</sp> Formeres ved
Stiklinger af forrige Aars Træ om Foraaret paa rask
Undervarme. Jordblanding: Bladjord, Lyngjord, lidt
Markjord og Sand. Rigelig Vanding om Sommeren,
sparsom om Vinteren. H. maa ikke gerne skifte
Standsted, naar Blomstringen begynder, da
Knopperne derved let gaar tilbage. H. er særlig udsat
for Angreb af den hvide Varmhuslus.
M. H.

<img>Hoya carnosa.</img>
</chapter>

<chapter name="Hule Træer">
<b>Hule Træer</b> se <sp>Plombering</sp>.
</chapter>

<chapter name="Humea">
<b>Humea</b> (Compositæ). <sp>H. elegans</sp> Sm.
(Calomeria amarantoides Vent.), toaarig Koldhusplante
fra Australien; 1-2 m høj, med tilspidsede,
lancetformede, siddende Blade, der dufter som hos
Solbær. Blomsterne i Kurve, samlede i store, aabne,
silkeagtige Duske af purpurbrunlig Farve.
<sp>Kultur:</sp> H. formeres ved Frø, som saas i Maj-Juni i
sandet Bladjord i Skaale paa Undervarme; de
opkomne Planter prikles og plantes senere i
Smaapotter. I Sommerens Løb gives 1-2 Ompotninger i
en Blanding af Kompostjord, Bladjord, Lyngjord
og Sand. Overvintring tørt og luftigt i Koldhuset
nær Glasset. Udplantes andet Aar i Maj paa en
med nedennævnte Jordblanding tilberedt, solaaben
Vokseplads (egner sig fortrinlig til Udplantning i
Bladgrupper), eller kan, hvad der er almindeligst,
efter en Omplantning i større Potter benyttes til
Dekoration i Koldhuset.
Edv. B.
</chapter>

<chapter name="Humlebøg">
<b>Humlebøg</b> se <sp>Ostrya</sp>.
</chapter>

<chapter name="Humulus">
<b>Humulus</b> (Cannabaceæ). <sp>H. japonicus</sp> Sieb.
& Zucc., Japan, enaarig; japansk Humle. Er en
hurtigvoksende, udmærket Slyngplante, der kan
opnaa en Højde af 4-6 m og er meget anvendelig
til Dækning af Stakitter, Verandaer, aabne
Lysthuse o. l. <sp>H. j. foliis variegatis</sp> har
smukke, hvidbrogede Blade, men er ikke saa
kraftigvoksende og bliver ikke saa høj som
Stamformen. <sp>Kultur:</sp> Saas i Marts-April i kold Bænk
eller Potte, udplantes i Maj med 30 cm Afstand;
kan ogsaa saas i April paa Voksestedet. Ynder
næringsholdig Jord, men er i øvrigt meget
fordringsløs. Frøets Spirekraft 1-2 Aar; Spiringen
foregaar sædvanlig noget uregelmæssigt, og Frøet
bruger undertiden temmelig lang Tid til at komme
op.
L. F.
</chapter>

<chapter name="Humus">
<b>Humus,</b> Muld, er Benævnelsen paa den brune
eller sortagtige Masse, som fremstaar ved dyriske
og vegetabilske Stoffers Formuldning (se
Formuldning); den indeholder derfor de samme
Bestanddele som disse om end i et andet og efter
Forholdene vekslende Mængdeforhold.
<sp>Humusstoffer</sp> er en Fællesbetegnelse for en Gruppe af
forskellige, med hverandre dog nærstaaende
Kulstofforbindelser. Vort Kendskab til Humusstofferne er
endnu meget ufuldstændigt. Efter deres Forhold
overfor alkaliske Opløsninger har man inddelt dem
i 2 Hovedgrupper: 1) <sp>Huminstoffer</sp>, der er
uopløselige i alkaliske Vædsker, under hvis
Paavirkning de dog opkvældes og efterhaanden
overgaar i 2) <sp>Humussyrer</sp>, der let opløses (eller
opkvældes) i alkaliske Vædsker, hvori de kan
udfældes ved Hjælp af stærke Mineralsyrer og
forskellige Salte. De naturlige Humusstoffer
indeholder altid Kvælstof. Indholdet heraf er dog
særdeles varierende og er i særlig Grad bestemt af
Kvælstofindholdet i de organiske Stoffer, fra hvilke
Humusstofferne stammer. Følgende Tal fra en
Undersøgelse af <sp>H. Snyder</sp> viser dette:

<table>
<td 3><td c>pCt.<br>Kvælstof
<td>Humus af Sukker ei. andre Kulhydrater<td r>0
<td c>—<td c>-<td>Træ<td r>1-2
<td c>—<td c>-<td>Halm<td r>2-4
<td c>—<td c>-<td>dyrisk Gødning<td r>4-8
<td c>—<td c>-<td>Æggehvide og Kød<td r>over 8
</table>

De ved Kunst af Kulhydrater fremstillede
Humusstoffer er kvælstoffri, men har for øvrigt stor
Tilbøjelighed til at forene sig med kvælstofholdige
Forbindelser. De naturlige Humusstoffer indeholder
altid mineralske Bestanddele, der enten kan stamme
fra de Plante- eller Dyrerester, hvoraf
Humusstofferne er dannede, eller ogsaa fra Jorden, fra
hvilken de er absorberede af Humusstofferne (se
Absorptionsevne). Af de mineralske
Plantenæringsstoffer bindes Jærn, Kalk og Fosforsyre stærkt,
Kali og Magnesia mindre stærkt. Humusstoffernes
Betydning for Jordbunden skyldes særlig deres
Evne til at ændre dennes fysiske Tilstand. Godt
sammenblandet med Jorddelene forbedrer H. de
svære, stive Lerjorders Struktur, idet den gør dem
mere porøse og skøre og derfor lettere
gennemtrængelige for Vand og lettere at bearbejde med
Redskaberne. Den løse og lette Sandjord bliver ved
Muldindblanding mere bindende, men af særlig
Betydning er dog den større <sp>vandholdende
Evne</sp>, som Mulden forlener disse Jorder med.
Et meget stort Humusindhold kan dog under visse
Forhold være uheldig for Plantevæksten og særlig
for Vinterafgrøder. H. Udvider sig nemlig meget
stærkt ved at mættes med Vand, og ved Frysning
forøges Rumfanget yderligere stærkt. Det øverste
.Jordlag vil derfor kunne hæves ret betydeligt om
Vinteren. Ved Indtrædende Tø falder Jorden atter
sammen, hvorved Planterødderne i større eller
mindre Grad blottes og udsættes for Udtørring. Af
væsentlig Betydning er ogsaa Humusstoffernes
Indflydelse paa Varmeforholdene i Jordbunden, paa
Absorptionsevnen, paa Salpeterdannelsen og
Kvælstofbindingen ved frit levende Mikroorganismer (se
nærmere under disse Artikler). H.s heldige
Indflydelse paa Mineraljordernes biologiske Tilstand er
dog betinget af, at den er neutral. For Planternes
Ernæring spiller Humusstofferne næppe nogen
direkte Rolle, men da de altid indeholder
Plantenæringsstoffer, som ved deres Sønderdeling
nedbrydes, vil de dog til enhver Tid kune give Bidrag til
Planternes Ernæring, og for en væsentlig Del (men
langtfra udelukkende, som det ofte antages)
repræsenterer de i Jorden det, man almindelig kalder
»gammel Kraft«.
H. C.
</chapter>

<chapter name="Humusjorder ">
<b>Humusjorder </b> se under <sp>Jordbundsarter</sp>.
</chapter>

<chapter name="Hunderose">
<b>Hunderose</b> se <sp>Rosa canina</sp>, Busketroser
under <sp>Rosa</sp>.
</chapter>

<chapter name="Hundetand">
<b>Hundetand</b> se <sp>Erythronium</sp>.
</chapter>

<chapter name="Hundetunge">
<b>Hundetunge</b> se <sp>Cynoglossum</sp>.
</chapter>

<chapter name="Hundrofva">
<b>Hundrofva</b> (s.) se <sp>Bryonia</sp>.
</chapter>

<chapter name="Hunnemannia">
<b>Hunnemannia</b> (Papaveraceæ). <sp>H.
fumariæfolia</sp> Sweet., Meksiko, »meksikansk Valmue«;
enaarig Sommervækst, anvendelig til Blomsterbede,
Rabatter og til Afskæring; c. 50 cm høj. Planten
har blaagraat, findelt Løv i Lighed med
Eschscholtziens og smukke, ren guldgule Blomster paa
oprette, temmelig stive Blomsterstængler i Juli-Sept.;
som afskaarne og satte i Vand er de af udmærket
Virkning og meget holdbare. <sp>Kultur:</sp> Frøet
saas først i April til først i Maj paa Voksestedet,
og de opkomne Planter udtyndes til c. 25 cm
Afstand, fordrer let, muldet Jord og en varm,
beskyttet og solaaben Vokseplads. Det er at anbefale
at saa Frøet i Marts i Verbenapotter og anbringe
disse i en varm eller halvvarm Bænk; af de
opkomne Planter beholdes kun et Par af de
kraftigste og udplantes da i Maj, uden at forstyrre
Potteklumpen.
L. F.
</chapter>

<chapter name="Husløg">
<b>Husløg</b> se <sp>Sempervivum</sp>.
</chapter>

<chapter name="Husmoderens Syltekammer">
<b>Husmoderens Syltekammer</b> bør indeholde til hver
Person: <sp>Henkogt</sp>: 1 Flaske Rabarber, Syre,
Jordbær, grønne Stikkelsbær, modne Stikkelsbær,
Ribs, Solbær, Brombær, Kirsebær, Mirabeller; 1
Glas Blommer, Pærer, Æbler, Asparges, Spinat;
2 Glas Ærter, Bønner. Af <sp>Saft</sp>: 1 Fl. Rabarber,
raa Ribs, Ribs-Hindbær, Ribs-Solbær, Hindbær,
Solbær, blandet, Kirsebær, Hyldebær, Gelésaft. Af
<sp>Drikkesaft:</sp> 1 Fl. Rabarber, Jordbær,
Hindbær. <sp>Syltet</sp>: 1/2 kg Gelé, 1 kg Syltetøj, 1/2 kg
Græskar, Blommer, Pærer, Tyttebær, 5 kg
Frugtsmør. <sp>Tørret:</sp> 1/2 kg Bærfrugt, Kirsebær, 1 kg
Blommer, Æbler, 1/2 kg Grønsager. Af <sp>andet:</sp>
5 kg saltede Bønner og Ærter. Tomatpuré, Capers,
Pickles, Asier o. s. v. Af Sukker vil dertil
medgaa c. 15 kg. Med den foreslaaede Mængde vil
der kunne anvendes Konserves daglig.
M. L.
</chapter>

<chapter name="Hutchinsia">
<b>Hutchinsia</b> (Cruciferæ). <sp>H. alpina</sp> R. Br.,
Europa. Fleraarig urteagtig Plante med fjersnitdelte
Blade af en frisk mørkegrøn Farve. Blomsterne
hvide i Klase. Planten holder sig under gunstige
Forhold grøn hele Vinteren. <sp>Kultur:</sp> Formeres
ved Frøudsæd eller Deling og plantes paa
Stenhøje i porøs Jord i Revner mellem større Sten eller
paa skraanende Flader.
A. L.
</chapter>

<chapter name="Hvepse">
<b>Hvepse</b> se <sp>Gedehamse</sp>.
</chapter>

<chapter name="Hvidbede">
<b>Hvidbede</b> se <sp>Bladbede</sp>.
</chapter>

<chapter name="Hvidblomme">
<b>Hvidblomme</b> se <sp>Leucojum</sp>.
</chapter>

<chapter name="Hvidbøg">
<b>Hvidbøg</b> se <sp>Carpinus</sp>.
</chapter>

<chapter name="Hvidgran">
<b>Hvidgran</b> se <sp>Picea</sp>.
</chapter>

<chapter name="Hvidkaal">
<b>Hvidkaal</b> se <sp>Hovedkaal</sp>.
</chapter>

<chapter name="Hvidløg">
<b>Hvidløg</b> se <sp>Køkkenløg</sp>.
</chapter>

<chapter name="Hvidmos eller Sphagnum">
<b>Hvidmos</b> eller <sp>Sphagnum</sp> se
<sp>Jordbundsarter</sp>.
</chapter>

<chapter name="Hvidrust">
<b>Hvidrust,</b> <sp>Cystopus</sp>, udmærker sig navnlig
ved, at den danner et kridhvidt Lag under
Værtplantens Overhud, som senere sprænges. Det hvide
Lag bestaar af talrige tætstillede Sporer, der tjener
til Svampens hurtige Formering i Sommertiden,
medens andre Sporer, som opstaar i Værtplantens
Indre, tjener til Svampens Overvintring. Den
farligste Art er <sp>Korsblomsternes H.</sp>, <sp>C.
candidus</sp>, som angriber de fleste Arter af den
Familie, der har givet den Navn. Den foraarsager
allehaande Misdannelser hos Planterne,
Fortykkelser og Krumninger af Stængler og Blomster. I
Haver optræder den især paa Peberrod, Kaal, Karse
og Gyldenlak; størst Skade har den af og til
anrettet paa Frøavl af Blomkaal. For at nemme dens
Udbredelse det følgende Aar bør man, naar Frøet er
høstet, ved Opbrænding eller Nedgravning
tilintetgøre de angrebne Blomkaalsplanter, i hvilke
Ægsporene ellers vil overvintre og spire det følgende
Foraar, parate til atter at angribe Blomkaalen. Af
vildtvoksende Korsblomster er den især
overordentlig hyppig paa Hyrdetaske, og da den herfra breder
sig paa Blomkaalsplanterne, bør man saa meget som
muligt rense disses Omgivelser for denne
Ukrudsplante. — En uærstaaende Art H. optræder hyppigt
paa Bladene af Skorzoner og Havrerod.
F. K. R.
</chapter>

<chapter name="Hvidtjørn">
<b>Hvidtjørn</b> se <sp>Cratægus</sp>.
</chapter>

<chapter name="Hyacinthus">
<b>Hyacinthus</b> (Liliaceæ), Hyacinth. <sp>H.
orientalis</sp> L., Orienten, Løgvækst; er nu en af vore
vigtigste Planter for Vinterdrivning og
forekommer i en Mængde Varieteter, saavel med enkelte
som fyldte Blomster. De enkeltblomstrede
foretrækkes, da de som Regel er tidligere, fyldigere og mere
vellugtende end de fyldte. Løgene dyrkes
hovedsagelig i Holland og til Dels i Omegnen af Berlin,
i de senere Aar har man ogsaa begyndt at dyrke
dem i Danmark. Hyacinther fordrer stærk gødet
ren Sandjord, som aldrig maa udtørres i Foraars-
og Sommermaanederne indtil Løgets Afmodning.
Udplantningen af Løgene foretages fra Aug. til
Midten af Oktbr. i en Dybde af 14-18 cm efter Løgenes
Størrelse. Løgene lægges paa c. 1 m brede Bede
med Rækkerne paa tværs af Bedet i en Afstand af
c. 12 cm paa hver Led for de største og lidt
mindre for de mindre Løg. Ved Lægningens
Begyndelse udgraver man nemmest det første Bed i den
omtalte Dybde, jævner Bunden med Bagen af en
Rive og markerer nu Rækkerne, og naar Løgene
er lagt, afgraver man paa samme Maade næste
Bed, og paafører første Bed denne Afgravning, paa
denne Maade fortsættes, til man er færdig. Bedene
dækkes om Vinteren med et tyndt Lag Rør, som
aftages om Foraaret, eller med et tyndt Lag
gammel Gødning, der kan forblive liggende. Efter
Afblomstringen ribbes Klokkerne af
Blomsterstænglerne, som forbliver paa Løget. I Juli optages
Løgene og lægges paa Hylder i stærk Gennemtræk
eller endnu bedre i opvarmet Rum for at
eftertørre godt. Paa denne Maade udplantes og
optages alle Løgene selv de mindste hvert Aar,
indtil de har naaet Størrelsen, man ønsker dem
anvendt som, enten det nu er I-, II- eller
Miniature-Størrelsen. Formeringen foregaar nemmest ved at
tage de største og bedste Løg og give et Krydssnit
i Rodkagen, og derefter henlægge dem paa Friland
i tørt Sand, enkeltvis i et Lag for ikke at raadne
Saaret. Efter 3-4 Ugers Forløb tages de op og
lægges i et tørt og varmt Hus 18-20 °, hvor de
forbliver til Midten af Oktober, udplantes og dækkes
godt om Vinteren. Ved den paafølgende Optagning
i Juli har disse Løg dannet 10-20 kraftige
Smaaløg, der først adskilles ved Udplantning, og som i
Løbet af 3-4 Aar er Salgsløg. En anden Metode,
der er bleven ret almindelig i Holland, er at
udskære Rodkagen af de største og bedste Løg, og
dyppe Saaret i ren Kalk for at forebygge Skimmel.
Løgene henlægges nu enkeltvis med Saaret opad i
et 26-30 ° varmt Rum, og danner her Begyndelsen
til ny Løg, de udplantes i November og dækkes
godt om Vinteren. Ved Optagning i Juli lagres de
godt tørt for ikke at raadne, og deles først ved
Udplantningen i Septbr.-Oktbr. Ved denne Metode
kan et Moderløg give indtil 100 Smaaløg, som
imidlertid fordrer 1-2 Aar længere Udviklingstid.
Til Drivning bruges et mindre Antal Navnesorter,
særlig saadanne, der udmærker sig ved tidlig og let
Blomstring. Det gode eller daarlige Udfald af
Drivningen kan være afhængigt af Løgets Udvikling,
specielt den sidste Sommer, før det optages til Salg;
er denne Udvikling gunstig, gaar Drivningen
forholdsvis let, men er den derimod hemmet af
uheldige Vejrforhold, kan selv den mest erfarne
Gartner komme i Forlegenhed. En Hovedsag ved al
Drivning af H. er, at man ikke fremskynder denne
for stærkt i ophedede Rum eller
Undervarme, en langsom Drivning
giver som Regel det bedste
Resultat. Valget af Sorter spiller en
Hovedrolle ved Drivningen af
Hyacinther, som nævnt er de
enkeltblomstrede de fordelagtigste. Man
kan dele disse i 3 Afdelinger,
meget tidlige, tidlige og
middeltidlige. Meget sene Sorter lønner det
sig ikke at drive, man bør ikke
have et for stort Antal Sorter og
kan holde den middeltidlige tilbage
for den sildige Drivning. Drivning
i Gartneri kan med godt Resultat
foretages paa følgende Maade:
Efter Løgenes Ankomst pakkes de
ud og opbevares luftigt og tørt
indtil deres Lægning, denne
foretages med 2-3 Ugers Mellemrum,
første Gang i Begyndelsen af
September og kan vedvare indtil
December eller senere. Ved at
lægges paa den Maade undgaas, at
Spirerne særlig i milde Vintre bliver
for lange og derved knækker ved
Optagningen. Løgene kan lægges i
Potter, Skaale eller Kasser, det sidste er det
almindeligste og giver som Regel det bedste
Resultat, ved det mindste Arbejde. Jorden, der
anvendes, kan bestaa af lige Dele Markjord og
velforraadnet gammel Gødning, tilsat skarp Grus, saa
den bliver passende porøs. Ved Lægningen
fyldes Jorden i den Genstand, Løgene skal vokse i,
enten det er Potter eller Kasser, og trykkes
passende fast med Haanden i en Højde, saa Løgets
Spids, naar det lægges, danner lige Linie med
Kassens eller Urtepottens Kant, herpaa drysses
ganske lidt Grus eller Sand, og Løgene kan nu
sættes Side om Side og gives et ganske let Tryk.
Derefter vandes Jorden grundig igennem og der
paafyldes saa meget Jord, at Løgets Spids er godt
dækket. Kasserne eller Potterne hensættes nu i
Jord paa Friland c. 15 cm dybt og tildækkes med
den afgravede Jord, og beskyttes mod stærk Frost.
Hyacintherne til Juledrivning, som er lagt først,
tages ind i Hus i Midten eller Slutningen af
November, og hensættes mørkt enten under Borde
eller andet Sted, og tildækkes med Sækkelærred
eller andet Materiale, de henstaar her i 14-16 ° C.,
til de er saa langt fremme, at Knoppen er

<img>Hollandske Hyacinther fremdrevne under samme Forhold.
Planterne tilh. og venstre efterkultiveret i Frankrig.
Fotog. d. 10. Dec.</img>
gennem Løget og Spidsen har begyndt at aabne sig,
det er paa den Tid af Aaret af Vigtighed, ikke at
sætte Løgene for tidlig til Lyset, da det er en
Hovedaarsag til, at Kopperne bliver siddende.
Temperaturen bør under hele Drivningen være 18-20 °
C., først naar Blomsten begynder at udvikle sig,
eller Stænglen bliver for lang, sætter man dem
køligere, 10-12° C. Paa denne Maade fortsættes
med Indsætning af nyt Hold med 1 à 2 Ugers
Mellemrum, og Drivningsmaaden er den samme
indtil Midten af Februar, efter den Tid gives mindre
Varme og mere Lys for ikke at faa
Blomsterstænglen for lang og Blomsten for aaben eller løs.
Hyacintherne maa ikke tørre under Drivningen, men
heller ikke overvandes saa Løget eller Spiren
raadner. Til Juledrivning og Drivning i første
Halvdel af Januar anvendes med Fordel de saakaldte
præparerede Hyacinther, der drives betydeligt
hurtigere og sikrere end baade de almindelige og
fransk-hollandske Løg. Denne Præparering af
Hyacinthløg, der er ret ny, foregaar ved at tage
Løgene meget tidlig op og give dem en kunstig
Eftermodning, og udføres kun i Holland, hvor der
stærkt vaages over, at den bedste
Behandlingsmaade holdes hemmelig, og af samme Grund er
der ofte stor Forskel paa Kvalitet og Tidlighed af
de præparerede Løg. Ikke alle Sorter egner sig
til denne Kultur- og Drivningsmetode, blandt de
bedste Sorter er <sp>Garibaldi</sp>, <sp>Moreno</sp>,
<sp>Victor Emanuel</sp>, <sp>Gertrude</sp>, <sp>Bismarck</sp>,
<sp>Capt. Boyton</sp>, <sp>Schotel</sp>, <sp>Linnocence</sp>,
<sp>La Grandesse</sp>, <sp>Arentine Arendsen</sp>.
Man kan til Drivning anvende alle Størrelser Løg
efter den Brug, man vil gøre af Blomsterne. Til
Salg i Potter eller Skaale vil det være fordelagtigst
at anvende I og II Størrelse, hvorimod man til
Afskæring sikkert har mest Fordel af at anvende III
Størrelse og Miniature-Løg. I mindre Gartnerier
anvendes ofte de saakaldte Rummel-Løg for
derved at faa Sorter, der under samme
Drivningsforhold blomstrer paa uens Tid; skønt det kan have
sin Fordel, giver det sikkert ofte Skuffelser, da
saadan »Rummel« kan være iblandet Sorter, som
aldeles ikke egner sig for i hvert Fald tidlig
Driving. Til Drivning i Januar og senere, anføres her
de bedste Sorter, opført efter Tidlighed indenfor
hver Farve: <sp>Linnocence</sp>, <sp>Grande Blance</sp>,
<sp>Arentina Arendsen</sp>, <sp>General Vetter</sp>,
<sp>Grandeur a Merville</sp>, <sp>La Grandesse</sp>,
<sp>Mimi</sp>, alle hvide; <sp>Garibaldi</sp>, <sp>Moreno</sp>,
<sp>Giganthea</sp>, <sp>Lady Derby</sp>, <sp>La Victoire</sp>,
<sp>Gertrude</sp>, <sp>Jaques</sp>, <sp>General de Wet</sp>,
<sp>Rose Pompon</sp>, alle røde; <sp>La Deyrouse</sp>,
<sp>Grand Monarque</sp>, <sp>Grand Maitre</sp>, <sp>Capt.
Boyton</sp>, <sp>Enchantress</sp>, <sp>Queen of the
Blues</sp>, <sp>King of the Blues</sp>, alle blaa;
<sp>Lord Balfour</sp>, lysviolet; <sp>Yellow
Hammer</sp>, <sp>King of the Yellow</sp>, <sp>City of
Haarlem</sp>, alle gule. Drivning i Stue
foregaar i Skaale og Urtepotter efter samme
Regler, som angivet for Gartnerier, men dersom man
ingen Have har at nedgrave sine Løg i, maa de
anbringes i en Kælder, hvor de holdes passende
fugtig og tildækkes aldeles mørkt, bedst med
Jord, som ikke raadner Spiren. Her forbliver de
staaende, til Knoppen er saa langt fremme, at den
er fri af Løget, dette kan man let føle sig til ved
med to Fingre at omfatte Spiren lige over Løget,
er Knoppen igennem, mærkes det som en
Indsnævring, i modsat Fald er Spiren lige tyk overalt.
Naar Knoppen er igennem Løget, og Drivningen i
Stuen begynder, bør man dog i endnu nogen Tid
holde Spiren halvmørk ved at sætte et Papirhylster
over. Varmen kan under hele Drivningen være
almindelig Stuevarme, men bør ikke gaa for langt
ned eller have for store Svingninger, først naar
Knoppen er begyndt at udfolde sig, kan
Temperaturen sættes en Del ned for at have længere
Fornøjelse af Blomstringen. Drivning paa Glas
fordrer samme Kulturmetode med Lys og Varme, som
i Potter eller Skaale. Det paases, at Vandet ikke
berører Løget, og at der stadig paaføres rent Vand,
saa det altid har ens Højde. Kun dersom
Hyacinthløgets Rødder bliver slimede, gives helt frisk
Vand, som Regel vil et Par Stykker Trækul
anbragt i Glasset forhindre Raaddenskab og dermed
hel Fornyelse af Vandet. Paa Friland kan man
omtrent anvende Hyacinther overalt, idet de under
deres Blomstring er en Pryd for saavel den mindste
Have som det største Parkanlæg. De kan lægges
i Bede eller Grupper i Græsplæner saavel som
enkeltvis i Busketter, eller hvor man ellers har
Plads, og vil lagt 12-14 cm dybt blomstre det
følgende Foraar. Efter Afblomstringen ribbes
Klokkerne af, og man lader Løget vokse saa længe
som mulig, og tager det først op, naar man skal
bruge Jorden til anden Beplantning, eller i Juli,
naar det er afmodnet. Tages det tidligt op,
indslaas det midlertidig andet Steds for at eftermodne
langsomt og tørres herefter for at lægges igen
næste Efteraar. Dersom man lægger unge Løg paa
Steder i Haven, hvor de kan forblive staaende f. Eks.
i Busket, kan de blomstre 2 à 3 Aar uden at blive
taget op, men Løget er som oftest derefter saa sygt
og svagt, at det ikke blomstrer mere.
Chr. D.
</chapter>

<chapter name="Hyacinthus candicans">
<b>Hyacinthus</b> <sp>candicans</sp> se <sp>Galtonia</sp>.
</chapter>

<chapter name="Hyalopterus pomi">
<b>Hyalopterus</b> <sp>pomi</sp> se <sp>Blommebladlus</sp>.
</chapter>

<chapter name="Hyben">
<b>Hyben.</b> <sp>Anvendelse:</sp> Smaafrugtede H.
anvendes til Suppe. Store, Rosa rugosa og spanske H.,
syltes. Kærnemassen udtages ved Blomsten,
Frugten koges halvmør, syltes i en Sukkeropløsning,
tilsat lidt Eddike eller anden Syre. Anvendes til
Fromage, Risfløderand, Frugtis, Konfekt.
Opbevares tørret og syltet.
M. L.
</chapter>

<chapter name="Hybenrose">
<b>Hybenrose</b> se <sp>Busketroser</sp> under <sp>Rosa</sp>.
</chapter>

<chapter name="Hybrider">
<b>Hybrider</b> se <sp>Arvelighed</sp>.
</chapter>

<chapter name="Hydrangea">
<b>Hydrangea</b> (Saxifragaceæ) <sp>til
Frilandskultur</sp>. Mere eller mindre haardføre,
mellemhøje eller lave Buske, hvis Blomster giver dem
Værdi som Prydbuske. Blomsterne sidder i oftest
store eller meget store Halvskærme eller Toppe, og
medens de frugtbare Blomster er smaa og
uanselige, er hos de fleste en Del af Blomsterne,
navnlig Skærmenes Randblomster, eller hos andre alle
Blomsterne ufrugtbare og samtidig anselige,
smukke, med store, farvede Bægerblade. Blomstringen
falder hos alle Arterne i den sidste Halvdel af
Sommeren eller endnu senere og varer som oftest
længe. <sp>H. arborescens</sp> L., Nordamerika, er
en haardfør, men temmelig uanselig, c. 1 1/2 m høj,
bred Busk, hvis Blomster alle er frugtbare, smaa
og grønlighvide. <sp>H. a. grandiflora</sp> er en
nyere Varietet med meget store Blomsterskærme
af en smuk hvid Farve i Juni-Juli. — <sp>H.
opuloides</sp> C. Koch, (<sp>H. hortensis</sp> Sm.), Kina,
Japan, Stamformen for den velbekendte Hortensia,
har Blomsterne i flade Skærme med kun
Randblomsterne golde, store, hvidlige, senere rosarøde
eller lyseblaa. Blandt de til denne Art hørende
talrige Former med flade Skærme ligesom
Hovedarten og alene Randblomsterne i disse store og
golde kan nævnes: <sp>H. o. acuminata</sp> med blaa
Blomster. <sp>H. o. Belzonii</sp> med lys-rosarøde
eller blaalige Randblomster. Heraf atter
Varieteten <sp>Impératrice Eugenie</sp> med smukke,
rosarøde Blomster. <sp>H. o. macrocephala</sp> med
meget store, hvide og rosarøde, senere karminrøde
Randblomster. Efterfølgende Former af H.
opuloides har næsten samtlige Blomster golde, store og
farvede, siddende i meget store, kugleformede
Halvskærme, og er derfor af langt større Værdi
som Prydplanter end de tidligere nævnte. <sp>H. o.
cyanoclada</sp> med rosarøde Blomster i meget
store Halvskærme. <sp>H. o. Hortensia</sp>, Hortensia,
med rosarøde Blomster. Varieteten
<sp>macrocephala</sp> har især meget store Blomsterstande. <sp>H. o.
Otaksa</sp> med store, lyseblaa Blomster. <sp>H. o.
stellata</sp> med først grønlige, senere rosarøde,
ligesom fyldte Blomster. Heraf atter Varieteten
<sp>fimbriata</sp>, der har store Blomster med hvide,
mod Midten røde, frynsede Blosterblade. <sp>H. o.
Thomas Hogg</sp> har mindre, men helt hvide
Blomster. Af flere af ovennævnte Former findes
der endvidere Varieteter med smukke, brogede
Blade (fol. roseo-marginatis, fol. variegatis o. fl.).
Hortensia og de andre ovenfor nævnte Former af
H. o. er hos os ofte kun haardføre under særlig
heldige Jordbunds- og Klimatforhold ved Hjælp af
passende Vinterdækning, idet Skudspidserne meget
let fryser bort, og Blomstringen derved
tilintetgøres. Formerne acuminata, cyanoclada og stellata
skal være de mest haardføre. — <sp>H. paniculata</sp>
Sieb., Japan, og især Varieteten <sp>H. p.
grandiflora</sp>, er en af vore allersmukkeste nyere
Prydbuske. Den er ganske haardfør og blomstrer i
Aug.—Septbr. Blomsterne er alle golde, store og
hvide, i mægtige, indtil 30 cm lange Toppe. —
<sp>H. quercifolia</sp> Bart., Nordamerika, har
meget store, spidslappede og filtede Blade og
temmelig store, rødlighvide, golde Blomster i store Toppe.
Kun haardfør paa gunstigt Voksested. — <sp>H.
radiata</sp> Walt., Nordamerika, haardfør, indtil 1,5 m
høj Busk med ægformede, paa Undersiden hvide
Blade og med faa, men store og hvide
Randblomster i de store, flade Skærme. — <sp>H. scandens</sp>
Maxim. (H. petiolaris Sieb. & Zucc.), Japan, er
en slyngende eller nedliggende, rodslaaende,
langranket Busk. Blomsterne sidder i flade Skærme
med store, hvide Randblomster. — <sp>H. vestita</sp>
Wall., Himalaya, haardfør, indtil 2,5 m høj Busk
med store Blomsterskærme og store, golde, hvide
Randblomster.
A. B.

<sp>Anvendelse:</sp> De buskformede, egentlige
haardføre Hydrangea: arborescens, paniculata og
pan. grandiflora, radiata og vestita, hører alle
hjemme i Forgrunden af Busketter. H. p.
grandiflora kan ogsaa finde Anvendelse som
Sammenplantning i Grupper, men bør da aarligt skæres
stærkt tilbage for at udvikle store Blomsterstande.
H. vestita, hvoraf forefindes 2 m høje og brede,
stærke Buske, er ved sit store Løv og sine brede
Blomsterskærme dekorativ som fritstaaende paa
mindre Plads. Den klatrende H. scandens synes
noget besværlig, er uvillig til at blomstre og uden
videre Betydning. De øvrige kan vel dyrkes paa
Friland, men det er kun efter godt Vinterdække

<img>Hydrangea arborescens grandiflora.</img>

<img>Hydrangea opuloides Hortensia.</img>
og endda kun undtagelsesvis, at man ser lønnende
Resultater. <sp>Kultur:</sp> H. formeres ved Aflægning
og urteagtige Stiklinger. Ved Aflægningen
nedkroges de etaarige Skud, og for H. p. grandifl.s
Vedkommende medens disse er til Dels urteagtige,
da de ellers let brækker; de danner villigt Rødder.
Formeringen ved Stiklinger af urteagtigt Træ
under Glas benyttes meget, og de danner villigt
Rødder. De unge Planter bør rettest overvintres
frostfrit og udplantes det følgende Foraar paa Bede i
kraftig, varm og ikke for tør Jord; efter et Par
Aars Forløb omplantes de med større Afstand.
J. B.

Hortensien egner sig ikke som Frilandsplante i
Norge uden maaske paa varme Voksesteder
vestenfjælds. De andre Arter udholder heller ikke
Vinteren i Landets nordlige Egne og overhovedet ikke
paa Steder med strenge Vintre.
N—k.

<sp>Hydrangea til Koldhuskultur og
Drivning</sp>. <sp>H. o. Hortensia</sp> formeres ved
Stiklinger af kraftige Rodskud, der fremkommer
paa drevne Planter. Stiklingerne sættes i
Formeringsbedet eller i Kasser paa Varmebed, og
Luften maa ved Glasdække holdes sluttet, da Bladene
let slappes, hvilket bør undgaas. Til buskede
Planter sættes Stiklinger i Febr. eller Marts, og til
ugrenede Planter med én Blomsterstand (se Fig.)
i Maj-Juni. Stiklinger, der sættes senere, kan ikke
anvendes til Drivning næste Aar, men maa dyrkes
videre i andet Aar. Naar Stiklingerne har Rødder,
plantes de i 10 cm Potter og anbringes paa
Varmebed med jævn Varme, og naar de har fyldt Potten
med Rødder, omplantes de i 15 cm Potter; saa
snart de er komne i Vækst efter Omplantningen,
gives rigelig Luft, for at Skuddene ikke skal blive
for lange. De tidligst formerede Planter knibes,
efterhaanden som de er tjenlige dertil, over to
veludviklede Bladpar, hvilket gentages med de næste
Skud, saafremt det kan ske inden Udgangen af
Juli, da de derefter fremkommende Skud ellers
ikke naar tilstrækkelig Udvikling. Vokser
Planterne kraftigt til, saa at Potten bliver stærkt fyldt
med Rødder, hvilket navnlig vil være Tilfældet
med tidligt formerede Planter, vil en Omplantning
i 17,5 cm Potter blive nødvendig. De Planter, som
kun skal have én Blomsterstand, knibes ikke, men
behandles i øvrigt som de andre, og naar de har
udviklet 2-3 kraftige Bladpar, standses Væksten
ved rigelig Luftgivning og Optagning af
Varmebedet samt Henflytning paa Friland paa et
nogenlunde tørt Sted i Halvskygge, hvor de passes med
tilstrækkelig, men ikke for rigelig Vanding. De
buskede Planter kan behandles paa samme Maade,
naar de sidste Skud er tilstrækkeligt udviklede.
Naar Frosten indtræder, anbringes Hortensierne i
en kold Bakke og senere i Koldhus, hvor de
efterhaanden kaster Bladene; det gælder her navnlig om
at bevare Endeknopperne fra at raadne, hvorfor
der gives rigelig Luft. Dersom Planterne forbliver
i Koldhus til om Foraaret og derefter flyttes i kold
Bakke og senere paa Friland, vil Blomstringen
først indtræde hen paa Sommeren. Ved Drivning
derimod kan de haves i Blomst fra Slutningen af
Marts, naar Endeknopperne er velmodnede fra
Efteraaret. Drivningen kan begynde i Slutningen af
Decbr. Drivningen foregaar ved 15-20 ° C.
Efterhaanden som Skuddene udvikler sig, vil Planterne
kræve megen Plads og ligeledes behøve meget
Vand og Sprøjtning 1-2 Gange daglig, navnlig naar
Solen bliver stærk og der gives Luft. Saa snart
Blomsterknoppen kommer til Syne, vandes
jævnligt med flydende Gødning, og samtidig opbindes
hvert Skud til en Stok, der er c. 10-15 cm
længere end Skuddet, da dette vil forlænge sig saa
meget, inden Blomsten er helt udviklet. Skygning
i klart Vejr er uundgaaelig, men bør ikke være
stærkere end nødvendigt, da Skuddene bliver
stivere og Blomsterne bedre farvede ved mindre
Skygning. I særegen, jærnholdig Jord antager
Blomsterne en svag blaa Farve, der ogsaa kan
frembringes ved at anbringe lidt Allun, c. 30 gr til
større Planter, som mindre Stykker, stukket
ind i Potteklumpen, naar Planterne sættes til
Drivning. Jordblanding: Græstørvjord, Lyngjord
med Tilsætning af lidt Hornspaan, gammel
Gødning og Sand. Naar man for nogle Aar siden
brugte de ældre Sorter, saasom H. otaksa og
japonica, anvender man nu saa at sige udelukkende
nyere franske Hybrider, som nogle af de bedste
Sorter kan nævnes: <sp>Mdme. E. Mouillière</sp>,
hvid; <sp>Generale Vicomtesse de Vibraye</sp>,
<sp>Souvenir de Mdme Chautard la
Lorraine</sp> og <sp>Lily Mouillière</sp>, alle rosa. —
<sp>H. paniculata grandiflora</sp>. Til
Drivning benyttes 3aarige Planter, der som oftest
indforskrives og som er tiltrukne med lav Stamme
og 5-10 kraftige Kviste. De indplantes om
Efteraaret i 17,5-20 cm Potter i kraftig Jord og
skæres tilbage over kraftige Knopper; de overvintres
derefter frostfrit og flyttes om Foraaret ud i det
fri. Naar de sættes i Hus i første Halvdel af Juni,
inden Blomsterknopperne er helt udviklede, og
passes med Sprøjtning og let Skygge, vil Blomstringen
falde i Juli, ligesom Bladene vil blive mere grønne
og Blomsterne smukkere hvide end ude i det fri;
der vandes jævnligt med flydende Gødning under
Udviklingen.
L. A.
</chapter>

<chapter name="Hydrocleis">
<b>Hydrocleis</b> (Butomaceæ). <sp>H. nymphæoides</sp>
Buchen. (Limnocharis Humboldti Rich.). Fleraarig
Vandplante fra tropisk Amerika. Bladene er
svømmende med æg-hjerteformet Plade; Blomsterne
enlige med tre bægerbladagtige og tre store, lysgule,
kronbladagtige, let affaldende Perigonblade;
Juli-August. <sp>Kultur:</sp> Formeres ved Frø eller Deling
og plantes i næringsrig Jord; Potterne stilles saa
dybt, at Vandet staar c. 20 cm over Potteranden,
om Vinteren hæves Potterne noget. Den holdes i
Varmhusakvariet eller om Sommeren i
Koldthusbassin.
A. L.
</chapter>

<chapter name="Hydroecia">
<b>Hydroecia</b> se <sp>Kartoffelborer</sp>.
</chapter>

<chapter name="Hydrolyse">
<b>Hydrolyse</b> se <sp>Jordvandet</sp>.
</chapter>

<chapter name="Hygrometer">
<b>Hygrometer</b> se <sp>Fugtighedsmaaler</sp>.
</chapter>

<chapter name="Hyld">
<b>Hyld</b> se <sp>Sambucus</sp>.
</chapter>

<chapter name="Hyldebær">
<b>Hyldebær.</b> <sp>Anvendelse:</sp> Blomsterne tørres,
bruges til The mod Forkølelse. Af de umodne,
grønne Bær fremstilles Capers. Den modne Frugt
bruges til Saft. Druehyld kan godt anvendes, giver
en tyndere og mindre holdbar Saft. Opbevares
tørret og som Saft.
M. L.
</chapter>

<chapter name="Hylemyia">
<b>Hylemyia</b> se <sp>Løgfluen</sp>.
</chapter>

<chapter name="Hymenocallis">
<b>Hymenocallis</b> se <sp>Pancratium</sp>.
</chapter>
<chapter name="Hymenodium">
<b>Hymenodium</b> (Polypodiaceæ). <sp>H. crinitum</sp>
Fée (Acrostichum c. L.), Elefantørebregne, trop.
Amerika, med store, udelte, bløde, matgrønue Blade,
der saavel som Stilkene overalt er besatte med
lange sorte Haar. De frugtbare Blade ganske
dækkede paa Undersiden med brune Sporehuse. Meget
ejendommelig og interessant Bregne til Varmhuset,
maa ikke sprøjtes.
M. H.

<img>Hymenodium crinitum.</img>
</chapter>

<chapter name="Hymenoxis">
<b>Hymenoxis</b> se <sp>Shortia</sp>.
</chapter>

<chapter name="Hyophorbe">
<b>Hyophorbe</b> (Palmaceæ), Yarmhuspalme. Smukke,
graciøse Palmer, der er meget nær i Slægt med
Areca. Bladene er elegant bøjede, fjerformede
(falsk finnede), med lancetformede, tilspidsede
Afsnit. Stilkene er gule. De frembringer talrige
Rodskud og kan derved faa ligesom et buskagtigt
Udseende. <sp>H. indica</sp> (Areca lutescens) Gaertn.,
Mauritius, <sp>H. Verschaffeltii</sp> Wendl.,
Mauritius. <sp>Kultur</sp> se Palmer.
M. H.

<img>Hyophorbe Verschaffeltii.</img>
</chapter>

<chapter name="Hypericum">
<b>Hypericum</b> (Hypericaceæ), Perikon; haardføre,
fra ganske lave indtil c. 1 m høje Buske eller
Halvbuske, hvoraf mange har Værdi som
Prydplanter paa Grund af deres smukke, ofte store,
gule Blomster med meget talrige, langt
fremragende Støvdragere, endvidere paa Grund af stor
Blomsterrigdom og meget lang Blomstringstid, i
Reglen hele Sommeren til langt ind i Septbr. <sp>H.
Androsæmum</sp> L., Sydøsteuropa, c. 1 m høj,
med meget talrige, men ikke store Blomster. <sp>H.
calycinum</sp> L., Orienten, er en ganske lav,
nedbøjet, rodskudskydende Halvbusk med stedsegrønne
Blade. Den er en af de smukkeste med sine
meget store, indtil 7 cm brede, enkeltvis siddende
Blomster. <sp>H. hircinum</sp> L., fra Sydeuropa,
ligner i Vækst og andre Forhold nærmest den
førstnævnte Art. <sp>H. Moserianum</sp> E. André
angives at være en Krydsning mellem H. calycinum
og H. patulum. Den danner en ganske lav,
udspærret Busk og er en af de smukkeste med sine
talrige og store Blomster med røde Støvknapper.
<sp>H. patulum</sp> Thunb., Østasien, er en ganske lav,
udbredt Busk med talrige og temmelig store
Blomster.
A. B.

<sp>Anvendelse:</sp> Hypericum er nøjsomme
Smaabuske, som hører hjemme i Forgrunden af
Busketter, paa Rabatter, de bedre Arter ogsaa i
særegne Grupper, og H. calycinum tillige paa
Stenhøje eller som Bunddække under høje Træer i
Halvskygge. <sp>Kultur:</sp> H. kan formeres ved
Frøudsæd i Potter, men denne Formeringsmaade
er vanskelig, da Frøet er meget fint. Lettere sker
Formering ved Stiklinger af grønt Træ under Glas,
og for hircinums, elatums og calycinums
Vedkommende endnu lettere ved Deling. H. ynder let, god
Jord, trives i fuldt Sollys, men taaler
Halvskygge.
J. B.

<sp>Hypericum</sp>, <sp>urteagtige</sp>. Nogle lave,
urteagtige Arter kan anvendes paa Stenhøj. <sp>H.
Coris</sp> L., Sydeuropa, Orienten, 10 cm lange, mest
nedliggende Grene med naaleformede eller
linieformede Blade og gule Blomster; Sommer. <sp>H.
empetrifolium</sp> Boiss., Grækenland,
Lilleasien, ligner ganske foregaaende. <sp>H. fragile</sp>
Heldr. & Sart., Grækenland, med 10 cm lange, mest
nedliggende Stængler, smaa, smalt ægformede Blade
og store, æggule Blomster. <sp>H. orientale</sp> L.,
Lilleasien, 15 cm, har tætbladede Stængler og
lysgule Blomster. <sp>H. polyphyllum</sp> Boiss. et
Bal., L. Asien. Stængel halvt nedliggende, tætbladet
med smaa mat blaaliggrønne Blade. Blomsterne
store, gule. <sp>Kultur:</sp> Formeres bedst ved
Frøudsæd, prikles og udplantes, naar de har naaet
en passende Størrelse, paa Stenhøj paa sollyse
Steder.
A. L.

<img>Hypericum Moserianum.</img>
</chapter>

<chapter name="Hypertrofi">
<b>Hypertrofi</b> se <sp>Misdannelse</sp>.
</chapter>

<chapter name="Hypning">
<b>Hypning,</b> Kupning (s.), kaldes Ophobning af løs
Jord omkring Planternes Stængel i det Øjemed
dels at støtte denne, dels at fremkalde flere Rødder
eller Udløbere fra Stængelens nedre Del eller at
blege denne eller Bladstilkene. Endvidere
anvendes H. i adskillige Tilfælde som
Beskyttelsesmiddel mod Kulde om Vinteren og det tidlige Foraar.
H. gavner dernæst ved at løsne Jordoverfladen.
Jorden til H. tages sædvanlig fra selve
Jordsmonnet omkring Planterne; om en enkelt Plante
ophobes den kegleformet, om en Række lægges
den i en Ryg langs Rækken; i flere Tilfælde
udføres H. ad flere Gange. Paa mindre Jordstykker
benyttes et Hyppejærn eller en Hjulhakke, paa
større Arealer en Hyppeplov.
G. B.
</chapter>

<chapter name="Hypochnis">
<b>Hypochnis</b> se <sp>Rodfiltsvamp</sp>.
</chapter>

<chapter name="Hyponomeuta">
<b>Hyponomeuta</b> se <sp>Snareorme</sp>.
</chapter>

<chapter name="Hæg">
<b>Hæg</b> se <sp>Prunus Padus</sp>.
</chapter>

<chapter name="Häk">
<b>Häk</b> (s.) se <sp>Hæk</sp>.
</chapter>

<chapter name="Hæk">
<b>Hæk.</b> Hækkene har en stor og almindelig
Betydning som <sp>levende Hegn</sp> og som
<sp>Læforanstaltning</sp> for hele det økonomiske
Gartneri og Havebrug, foruden deres hyppige
Anvendelse i Blomster- og Prydhaver, Haveanlæg i det
hele. Det er H. til Hegn og Læ, der skal omtales
her. Om Lævirkningens økonomiske Fordele
henvises til Læplantning. Det bedste, stærkeste og
varigste levende Hegn er Tjørnehegnet eller
-hækken. Ingen anden Plante forener saa mange gode
Egenskaber som Hegnsplante, iberegnet
Lævirkning. Den anses for langsomt voksende, hvad den
ogsaa er i de første Aar, sammenlignet med andre,
men dog ringere Hegnsplanter, som Hyld og Pil,
men den største Del af Tjørnehegnenes langsomme
Vækst skyldes ikke Plantens Natur, men
mangelfuld Behandling. Det betaler sig altid at holde
rent og i de første Aar ogsaa at gøde
Tjørnehegnet saavel som ethvert levende Hegn.
Renholdelsen maa straks fra Begyndelsen og i 3-4 Aar
gennemføres fuldkomment og hele Sommeren. Det
renholdte Jordbælte, som Tjørnen staar i, maa ikke
være snævert, mindst 50 cm paa hver Side af
Hækken. Rensningsarbejdet udføres bedst og
billigst med Radrenser eller Hjulhakke. Første Gang
om Foraaret ved Løvspringstid og sidste Gang om
Efteraaret ved Løvfaldstid maa helst en
Radrenser gaa langs med og tæt til Planterne, 10-12 cm
dybt og paa begge Sider. Om Sommeren gaar
Hjulhakken da meget let og hurtigt i den
bekvemme Jord. Gødningen kan være 250 kg
Staldgødning paa 100 m<sup>2</sup> eller 200 kg Ajle + 4 kg 18 pCt.
Superfosfat, eller 6 kg Chilisalpeter + 4 kg
Superfosfat paa samme Areal. Staldgødning og
Superfosfat gives Efteraar eller Vinter, Ajle og
Chilisalpeter lige før Løvspringstid. Ved 100 m<sup>2</sup>
forstaas her, at Gødningen spredes paa den renholdte
Jord, som er 1 m bred og 100 m lang i det første
Aar, men helst maa gøres til 1,30 X 75 m i de
følgende Aar. Den bedste Fremgangsmaade er
forinden Plantningen at rense Jorden Sommeren
forud, maaske i Forbindelse med en tidlig Afgrøde,
t. Eks. Kartofler, hvortil der helst er staldgødet.
Om Efteraaret, i Oktober, bearbejdes Jorden ved
almindelig dyb Pløjning eller Gravning. Fordelen
ved dybere Bearbejdning er meget tvivlsom, det
er ved de faa Forsøg, der er gjort, ikke endnu
lykkedes at paavise Fordel ved dyb Reol- eller
Kulegravning til Læ- og Hegnsplanter. Derimod har
mange Forsøg bevist Renholdelsens langt større
Virkning paa Planternes Vækst, meget større end
den, man har villet tillægge Reolgravning o. l. (se
Læplantning). Samtidig nedbringes Staldgødning
eller eventuelt Superfosfat, hvorefter der plantes
samme Efteraar i Novbr., og Kvælstofgødning
(Ajle eller Chilisalpeter) gives i April. Eller
Staldgødning, eventuelt Superfosfat, paaføres tidligt paa
Vinteren, nedbringes tidligt om Foraaret,
hvorefter der plantes i April, og Kvælstofgødning gives
umiddelbart før Løvspring. Behandlet og anvendt
paa denne Maade ikke
alene »taaler« Planterne
Gødning første Aar, men
gør gode Fremskridt i den
første Sommer, hvilket
lønner sig. Tjørnene
plantes saavel til H. som til
Hegn af mere
fritvoksende Art med 30 cm
Afstand; mindre Afstande
giver hverken saa stærkt
bygget eller saa tæt en
H. Tilbageskæring af
Planterne giver det
bedste Resultat ved at
udsættes til Planterne har
været dyrkede i 2 Somre, d. v. s. Forgreningen
bliver stærkere og rigere. I de følgende to Aar
klippes før Løvspring lidt paa Toppen (1/4-1/3), men

<img>Fig. 1. Den Form, hvori
Tjørnen skal klippes.</img>
stærkere paa Siderne. Sommerklipning maa
derimod være ganske udelukket, saa længe Maalet er
frodig Fremvækst af H.. Den hele hidtil omtalte
Behandling bør i alle Henseender være den samme
i de første 4-5 Aar, hvilken Form, Højde eller
Bredde man end ønsker H. i Fremtiden. I disse
første Aar søger man ved alle Midler at fremkalde
Vækst foruden en kraftig bygget Forgrening.
Enhver Sommerklipning hemmer Væksten. Hvis der
nu ønskes et helt frit- og højtvoksende Hegn og
dets Lævirkning, ophører fra nu af al Klipning, og
man faar, hvad der almindeligt forstaas ved et
fritvoksende Markhegn, i hvilket der dog ved de
første Aars Tilbageskæring og Vinterklipning er
grundlagt en betydelig Tæthed forneden.
Anvendes fremdeles en maadeholden Studsning paa
Toppen og en lidt stærkere paa Siderne endnu i nogle
Aar, men kun som Vinterklipning, faar man en
høj, noget slank, men tæt og stift bygget Hæk,
der tillige virker som en fortræffelig Læskærm.
Ønskes endelig en Hæk, der baade i Højde og
Bredde holdes mere eller mindre, men dog varigt
begrænset, maa man gribe til Sommerklipning,
endog 2 Gange, nemlig først i Juli og midt i Aug.
En Mængde unge Hegn og Hække af Tjørn
behandles ligegyldigt, Gødning anvendes ikke, stærk
Græsvækst kuer Planterne, og utidig
Sommerklipning standser den sidste Rest af Frodighed. Ved
en saadan Behandling faar man den fejlagtige
Mening om Tjørnen, at den er langsomt voksende.
Der tiltrænges en mere almindelig Forstaaelse af,
at levende H. skal dyrkes. Tjørnen — rigtig
behandlet — er i Længden, som allerede sagt, den
bedste, billigste og mest lægivende H. Den
hegner ikke de første 3 Somre, og behøver derfor et
Hjælpehegn, som dog kan være af lettere
Beskaffenhed, 3 Traade paa billige Pæle med 3-4 m
Afstand. Den øverste Traad skal maaske da være
Pigtraad. Men Tjørnen giver mærkbart Læ straks
og mere for hvert Aar. Traadhegnet, som ikke
giver Læ, skal fornyes; det forgaar, medens
Tjørnehegnet ikke blot bestaar, men for hvert Aar
bliver mere værdifuldt baade som H. og som
Læforanstaltning. Hele første Aars Udgift til en H.
af Tjørn, Planter, Jordbehandling, Gødning og
Renholdelse beløber sig ikke fuldt til det, et
Traadhegn koster. Traadhegnets Vedligeholdelse vokser.
Tjørnehegnets bliver mindre med Aarene. Den
Hegnsplante, der i alle Henseender kommer
Tjørnen nærmest, er Mirabellen. Den vokser lidt
hurtigere, men er grovere og tager meget mere Plads.
Klippes den, giver den meget faa Blommer, ganske
ligesom andre Frugttræers Frugtbarhed bliver
mindre, jo mere de beskæres, hvilket maa betænkes,
da Planten ofte anbefales til H. med Løfte om et
Frugtudbytte i Tilgift. Efter den første
Nedskæring af Tjørnen kan der over Stubbene spændes 33
cm højt Hønsetraadvæv med 3-5 cm Masker, hvori
Tjørnen vil vokse op, og den opnaar da stor
Uigenemtrængelighed forneden. Omtrent som Tjørnen
behandles en Række andre Hegnsplanter, især hvad
Renholdelse og Gødning angaar. Tilbageskæringen
anvendes dog ikke paa Avnbøg og Bøg og paa
Naur, i hvert Tilfælde varsomt, hvorimod Vinter-
og Sommerklipning er den samme. Mere hurtig
opvoksende H., men hvor næsten alene Lævirkningen
tilsigtes, benyttes i stor Udstrækning i Gartnerier
og Planteskoler, saaledes at Arealet med 20-60 m
Afstand deles i Nord og Syd ved saadanne
Læskærme. Hyld og Pil, der klippes op i smalle,
høje H., tjener Formaalet godt, især paa ringere
Jord, og naar Vægten alene lægges paa den
hurtige Fremvækst. Behandlingen er da i alt
væsentlig ganske som for Tjørnen. Ogsaa den
forgængelige Hvidel egner sig til dette Brug, dog kun
midlertidigt, d. v. s. i 10, højst 15 Aar. Det er
dog et Spørgsmaal, om man ikke ogsaa her i
Længden stod sig ved at gøre mere Brug af

<img>Fig. 2. Parti fra Frederiksborg Slotshave.</img>
Tjørnen, som i en senere Alder ikke bliver slet saa
generende ved at brede sig og tære paa
Nabojorden som Hyld, Pil og Hvidel. Hvad angaar de
Planter, der udplantes i H., deres Godhed, Evne til
straks at gøre Fremskridt, er dette Forhold ikke
altid paaagtet tilstrækkeligt, og maaske mindre
ved Hækplantning end ved anden Slags Plantning.
Mange Iagttagelser, til Dels nogle Forsøg peger
stærkt paa, at det er fordelagtigst altid at begynde
med unge Planter, d. v. s. 2-, højst 3-aarige,
medens 4-aarige Tjørneplanter kan være af tvivlsom
Værd. Endvidere vil Planternes Godhed afhænge af
de Vilkaar, de er voksede frem under i
Planteskolen, navnlig af, om Jorden har været
nogenlunde næringsrig, og fremfor alt deraf, om de har
staaet i virkelig ren Jord. Den Tæthed, Planterne
staar i i Planteskolen, har ogsaa Indflydelse paa
dem, og det er en Selvfølge, at staar de temmelig
tæt, da vil endnu et Aars længere Henstand
forringe dem stærkt i Rod og Top. Unge, i Forhold
til Alderen stærkt udviklede Planter, der plantes
ud inden Tætheden i Priklebedet bliver trykkende,
giver en meget hurtigere voksende H., end
daarligere (store eller magre) Planter.
W. R.

<sp>Hække i Villahaver og Parker</sp>. Fra
ældgammel Tid har Hækplantning været meget
benyttet i Havekunstens Tjeneste. Allerede de
gamle Romere anvendte saaledes H. særlig af
Buksbom til Inddeling af deres terrasseformede
Blomsterparterrer, og ifølge de sparsomme
paalidelige Efterretninger, der haves om
Middelalderens Haver, fandt H. ogsaa Anvendelse her. —
Under Havekunstens Opblomstring i
Renæssancetiden blev der gjort udstrakt Brug af H., dels til
Begrænsning af Veje, Alleer og Busketter, dels til
Indramning af Blomsterpartier og dels til at danne
grønne Mure med Nicher og Buegange. Senere,
i den franske Havestil, spiller fl. en endnu større
Rolle, og er sammen med Alleerne de Plantninger,
der særlig giver denne Stil sin Karakter. Det var
især Avnbøg, Taks og Buksbom, der anvendtes til
Plantning, og denne saavel som Klipningen og den
øvrige Pasning udvikledes til stor Fuldkommenhed.
Af H. fremstilledes Søjlehaller og hele Bygninger
med Taarne, Fremspring, Dør- og
Vinduesaabninger. »Hækkeklipningskunsten« udartede imidlertid
baade før og efter den franske Havestil ofte til den
rene Smagløshed og Naragtighed, idet man
formede Træer og Hække som Dyre- og
Menneskeskikkelser og fremstillede hele Scener samt
efterlignede Statuer og andre Kunstværker. Ogsaa i
vore Dage finder H. megen Anvendelse baade (som

<img>Fig. 3. Parti fra »Old Palace« i England.</img>

<img>Fig. 4. Siddeplads med Takshække.</img>
ovenfor beskrevet) til Hegn og Læ og tillige paa
forskellig anden Maade i offentlige og private
Haver, idet man i H. har et udmærket Middel til
at skabe et Skel imellem Havens forskellige
Afdelinger, og den rette Anvendelse af en H. giver
ofte Haven eller en Del af den et overordentlig
tiltalende Præg af Afsluttethed og Ro. Der er noget
vist monumentalt, hyggeligt og stemningsfuldt ved
en smuk og velholdt Hæk, og der kunde sikkert
ofte være god Anledning til at anvende H. i mange
Tilfælde, hvor man nu benytter anden Plantning.
H. finder god Anvendelse til Indramning af

<img>Fig. 5. Parti fra Brockenhurst Park i England.</img>

<img>Fig. 6. Hæk som Indramning af et Vandparti i Ashbridge Park i England.</img>
Blomster-, Rosen-, Køkken- og Frugthaver samt af
Sports- og Legepladser (Fig. 2), til Lysthuse,
Løvgange (Fig. 3) og Skærme bag Siddepladser (Fig.
4), til Begrænsning af Veje, Gange og
Trappeanlæg (Fig. 5), til at danne grønne Vægge med
Nicher for Statuer, til Omkransning af Damme
(Fig. 6) o. s. v. For at en Hæk skal virke
tiltalende, maa den være sund og frodig, ensartet
og uden Fejl. For at opnaa dette, kræves der
foruden en god og omhyggelig Plantning og Pasning
tillige, at H. staar lyst og frit og ikke i for nær
Berøring med anden Plantning, saa at hverken
skyggegivende Træers Kroner eller Trærødder kan
virke hemmende og ødelæggende paa H. I de
Tilfælde, hvor der plantes H. imellem eller tæt op
til Allétræer, vil det være nødvendigt at give H.
en ganske særlig omhyggelig Pleje og eventuelt
ved Nedsætning af Skifer- eller Tagpapplader at
forhindre Allétræernes Rødder i at trænge ind
imellem H.s Rødder. Der findes særdeles mange
Planter, der egner sig til H., og her skal nu
nævnes de vigtigste, og samtidig bemærkes, at hvor
der anvendes Planter, paa hvis Blomstring der
sættes Pris, maa der i høj Grad tages Hensyn hertil
ved H.s Klipning og Beskæring. —
<sp>Løvfældende Planter</sp>, der egner sig til H.: Tjørn,
Avnbøg, Naur, stor- og smaabladet Elm, Bøg, Eg,
Lind, Syren, Liguster, Snebær, Cotoneaster,
Cydonia japonica, Ribes alpinum, Rosa rubiginosa,
Rosa rugosa og forskellige Spiræa. —
<sp>Stedsegrønne Planter</sp>, der egner sig til H.: Rød-
og Hvidgran, Bjærgfyr, Thuja, Taks, Buksbom og
Mahonia. — Til <sp>smaa Prydhække</sp> anvendes:
vinterhaarde Fuchsia, Hydrangea, Lavendel,
Deutzia gracilis, Spiræa japonica, Buksbom, Vedbend
og Vinca.
V. F. H.
</chapter>

<chapter name="Hækkesaks">
<b>Hækkesaks</b> se <sp>Haveredskaber</sp>.
</chapter>

<chapter name="Hækplanters Tiltrækning">
<b>Hækplanters Tiltrækning</b> se <sp>Træplanters
Tiltrækning i Planteskolen</sp>.
</chapter>

<chapter name="Hængetræer">
<b>Hængetræer</b> anvendes særlig som fritstaaende
paa Plæner og i Nærheden af Vandpartier, men
de maa ikke anbringes i for stor Mængde i
Haveanlæg, da de i saa Fald gør et monotont Indtryk.
H. kan ogsaa standom benyttes som Lysthuse.
Som de hyppigst forekommende H. kan nævnes:
Ask, Birk, Bøg, Pil og Elm, men desforuden kan
som mindre Hængetræer anvendes: Caragana
arborescens pendula, Carpinus Betulus pendula,
Corylus Avellana pendula, Cratægus Oxyacantha
pendula, Juglans regia pendula, Laburnum vulgare
pendulum, Euonymus europæa pendula, Pyrus
communis pendula, Sophora japonica pendula, Sorbus
Aucuparia pendula, Tilia parvifolia pendula og
Hængeroser.
L. H.
</chapter>

<chapter name="Høgeskæg">
<b>Høgeskæg</b> se <sp>Crepis</sp>.
</chapter>

<chapter name="Høgeurt">
<b>Høgeurt</b> se <sp>Hicracium</sp>.
</chapter>

<chapter name="Højdemaaling">
<b>Højdemaaling</b> af Træer o. l. kan foretages ved
dertil indrettede Apparater, de saakaldte
»Dendrometre«; men hvor det kun drejer sig om en enkelt
Gang at bestemme Højden af et Træ, kan man
hjælpe sig paa følgende Maade: I passende
Afstand fra Træet sætter man, som Fig. viser, en
Stok A lodret i Jorden. Idet man sigter over
Enden af Stok A og op mod Træets Top,
anbringer man derefter en anden Stok B saaledes,
at dennes øverste Spids kommer til at ligge i
Sigtelinien. Som Figuren angiver, er Træets
Højde ab + Højden af Stokken A, og ab findes
let, idet ab/cd = be/de altsaa ab = cd·be/de. Eksempel:
Er Stokken A's Længde over Jorden 2 m, Stokken
B' 5 m, bliver cd = 3 m, er endvidere Stokken
A's Afstand fra Træet 20 m (be), og Afstanden
mellem Stokkene 10 m (de) bliver altsaa

Træets Højde = 3·20/10 + 2 = 8 m.

For at Maalingen skal kunne være nogenlunde
nøjagtig, maa Terrænet være plant, og Stokken
A maa anbringes i en Afstand fra Træet af
henimod 3 Gange Træets Højde, medens Stokken B
helst skal staa omtrent midt imellem A og Træet.
Ogsaa af Skyggen kan Højden beregnes med
tilnærmelsesvis Nøjagtighed, naar Træet er
spidskronet. En Stok af bekendt Længde p stilles
lodret paa Jorden, og dens Skygge s maales;
endvidere maales Træets Skygge S. Træets Højde
er da = S·p/s.
L. H.

<img>Højdemaaling af Træer.</img>
</chapter>

<chapter name="Hønsetarm">
<b>Hønsetarm</b> se <sp>Cerastium</sp>.
</chapter>

<chapter name="Hør">
<b>Hør</b> se <sp>Linum</sp> og <sp>Phormium</sp>.
</chapter>

<h1>I.</h1>

<chapter name="Iberis">
<b>Iberis</b> (Cruciferæ), en- og fleraarige
Prydplanter, der alle dyrkes for Blomsternes Skyld. De
enaarige I. er nøjsomme, fortræffelige
Sommervækster, anvendelige til Blomsterbede og
Indfatning og udmærkede til Afskæring. De fleraarige
— især I. sempervirens — kan anvendes paa
samme Maade, men er tillige af stort Værd som
Stenhøjsplanter og til Pottedyrkning. 1)
<sp>Enaarige</sp>: <sp>I. amara</sp> L., Sydeuropa; 20-30 cm
høj; hvide Blomster. <sp>I. a. hesperidiflora</sp>;
30 cm; har større, mere kødfulde Blade og større
Blomster end Stamformen. <sp>I. coronaria</sp> D. Don.,
Sydeuropa. Var. <sp>Empress</sp>; 30 cm; store,
snehvide, meget smukke Blomster. <sp>I. c. Tom</sp>
<sp>Thumb</sp>; renhvide, men ikke saa store Blomster
som foregaaende; ganske lav Vækst og derfor
særlig god til Indfatning. <sp>I. odorata</sp> L.,
Grækenland; 20-30 cm; hvide, vellugtende Blomster.
<sp>I. umbellata</sp> Webb., Sydeuropa; 20-30 cm;
lillaviolette Blomster. <sp>I. u. albida</sp>, crêmehvid.
<sp>I. u. carminea</sp>, karminrød. <sp>I. u. purpurea
Dunnettii</sp>, mørk purpurrød. <sp>I. u. nana
hybrida</sp> er en Dværgform med Blomster i lilla
og hvide Farver; egner sig godt til Indfatning.
<sp>Kultur</sp> af enaarige I.: Saas i April-Maj paa
Voksestedet, udtyndes til 20-25 cm Afstand. Ved
tidlig Udsæd blomstrer de i Juni-Juli, sildigere
saaede i Juli-Aug. I. er nøjsomme og haardføre
og trives næsten overalt, kun stærkere Skygge
og megen Fugtighed skader Planterne.
Efterstræbes af Jordlopper. Frøets Spirekraft 2 Aar;
Spiring i Løbet af 8 Dage. 2) <sp>Fleraarige</sp>:
<sp>I. gibraltarica</sp> L., Spanien; c. 30 cm høj;
hvidligrosa Blomster i Maj-Juni. Er ikke
haardfør hos os og bør derfor overvintres frostfrit.
God til Pottekultur. <sp>I. jucunda</sp> Schott, se
Æthionema coridifolium D. C. <sp>I. Pruitii</sp> Tineo,
Sicilien; 10-15 cm; renhvide Blomster i Maj-Juni;
ømtaalig og overvintres derfor sikrest frostfrit.
<sp>I. sempervirens</sp> L., Sydeuropa; 20-30 cm;
stedsegrøn, værdifuld Staude, oversaaet med
snehvide Blomster i Maj-Juni og giver sædvanligt
ogsaa nogle Blomster hen ad Efteraaret. Er ret
haardfør, men kan dog i barskere Egne lide Skade
i strengere og snefattige Vintre, hvorfor det
tilraades at dække Planterne med Granris. <sp>I. s.
foliis variegatis</sp> har hvidiigrandede Blade;
mere ømtaalig end Stamformen. <sp>I. s. flore
pleno</sp> har smukke, fyldte Blomster. <sp>I.
Tenoreana</sp> D. C., Italien; 15 cm; hvidlige eller
rosalilla Blomster i Maj-Juni; halvhaardfør. <sp>Kultur</sp>
af fleraarige I.: Ynder let, sandet Muldjord.
Formeres ved Deling, Stikning og Frøudsæd. Deling
sker bedst i Septbr., og Planterne udplantes med
30-50 cm Afstand. Stikning kan foretages
gennem hele Vækstperioden, og Stiklingerne danner
meget villigt Rødder; de overvintres frostfrit og
udplantes det paafølgende Foraar. Frøet saas i
April-Juni, Frøplanterne prikles og udplantes det
paafølgende Foraar. Frøets Spirekraft 2 Aar;
Spiring i Løbet af 2 Uger.
L. F.

<sp>Iberis til Frøavl</sp> udsaas sent om
Efteraaret eller tidlig Foraar i Rækker med 30
cm Afstand. Lykkes bedst paa ikke for svær
eller kraftig Jord. Ved Sortering i Løbet af
Sommeren maa man passe kun at faa Planter
med gode, typiske, veludviklede Blomster til
Frøavl. Planterne modner ikke deres Frø paa en
Gang, men i Aug.-Septbr.; naar den overvejende
Del af Frøet er modent, trækkes de op og
eftertørres enten paa Marken eller paa Lægtestillads
i Hus. Tærskes og renses med Plejl eller paa
Maskine og eftertørres tyndt udspredt i god
Gennemtræk. Iberis krydser ikke hverandre.
H. G.

<img>Iberis coronaria Empress.</img>
</chapter>

<chapter name="Idesia">
<b>Idesia</b> (Bixaceæ). <sp>I. polycarpa</sp> Maxim.,
Japan, er et i sin Hjemstavn højtvoksende Træ,
som hos os kun under meget heldige Jordbunds-
og Klimatforhold og under Vinterdække kan
overvintre paa Friland.
A. B.

<sp>Anvendelse</sp> og <sp>Kultur:</sp> Idesia
formeres ved importeret Frø under Glas og behandles
rettest nogle Aar som Potteplante. Ved
Kulturforsøg paa Friland (Hørsholm Planteskole) har
ingen af Planterne opnaaet en Højde af over
50 cm.
J. B.

<img>Idesia polycarpa.</img>
</chapter>

<chapter name="Idgran">
<b>Idgran</b> (s.) se <sp>Taxus</sp>.
</chapter>

<chapter name="Ildtorn">
<b>Ildtorn</b> se <sp>Cotoneaster Pyracantha</sp>.
</chapter>

<chapter name="Ilex">
<b>Ilex</b> (Aquifoliaceæ), Kristtorn. Haardføre, oftest
stedsegrønne Buske eller mindre Træer, meget
værdifulde som Prydplanter ved deres hos de
fleste Arter smukke, stedsegrønne, blanke Blade
og, dog ikke hos alle Eksemplarer, koralrøde Bær,
der forbliver siddende paa Planten hele Vinteren.
<sp>I. Aquifolium</sp> L., Almindelig Kristtorn,
Europa, ogsaa vild i Danmark, Norge og Sverrig.
Høj Busk eller lille Træ, hos os undtagelsesvis
forekommende i plantede Eksemplarer af mindst
indtil 14 m Højde. Hos os men dog især i
franske, hollandske og engelske Haver dyrkes der af
denne en stor Mængde Varieteter, som foruden
at adskille sig fra hverandre i Vækstmaade,
Bladenes Form, Størrelse, Indskæring og
Tornbesætning samt Farve tillige er forskellige i
Vækststyrke og Haardførhed. Fremhæves kan: <sp>I. A.
angustifolia</sp> med lancetformede, svagt
bølgede og svagt tornede Blade. <sp>I. A.
camelliæfolia</sp> med smukke, store, glatte, næsten
tornløse Blade. <sp>I. A. ferox</sp>, hvis ujævnt
bølgede og bulede, smaa Blade har begge
Bladpladerne tæt besat med Torne. <sp>I. A.
heterophylla</sp>, store Blade med faa Torne. Skal være
villig til at bære Frugt. <sp>I. A. Hodginsii</sp>
med store, stærkt tornede Blade. <sp>I. A.
laurifolia</sp> med elliptiske, jævne, helt eller næsten
helt tornløse Blade. <sp>I. A. myrtifolia</sp> med
ganske smaa, svagt tornede Blade. <sp>I. A.
scotica</sp> med ovale, tornløse Blade. De talrige
brogetbladede Varieteter med paa forskellig Maade gul-
eller hvidrandede, gul- eller hvidplettede og
samtidig store eller smaa, forskelligt formede samt
tornede eller tornløse Blade har gennemgaaende
mindre Betydning hos os, da de staar tilbage for
de fleste af de allerede nævnte Varieteter i
Henseende til Haardførhed og kraftig Vækst. Som
nogle af de kraftigst voksende og derfor for vore
Forhold bedst egnede kan nævnes: <sp>I. A.
elegans aureo-marginata</sp> (Golden Queen)
og <sp>I. A. Watereriana
aureo-marginata</sp> (Waterers Kristtorn), begge med
gulrandede Blade. <sp>I. A. Handworthiana
argentea</sp> med hvidrandede Blade. Flere andre
stedsegrønne Arter af I. fra Kina, Japan, Himalaya og
Nordamerika har, blandt andet paa Grund af
mindre Haardførhed, kun ringe Betydning hos os. —
<sp>I. verticillata</sp> A. Gray (Prinos verticillatus
L.), Nordamerika, er en høj, bred, løvfældende
Busk. Deri er tvebo, og Hunplanten er, hvor den
trives godt, til megen Pryd ved om Vinteren at
være smukt besat med smaa, skinnende
koralrøde, runde Bær.
A. B.

<sp>Anvendelse:</sp> I. Aquifolium med
Varieteter hører til vore smukkeste og mest dekorative
Planter med vedvarende Løv. De egner sig lige
godt for større som mindre Haver, idet de altid
vil kunne finde passende Avendelse, enten som
fritstaaende i særegne Grupper eller plantede
imellem andre stedsegrønne Løvplanter som
Rhododendron, Prunus, Berberis, Buxus o. s. v. Særlig
i Forgrunden af finere Naaletræpartier er ikke
alene Hovedformen ved dens frisk grønne
Nuancer, men fuldt saa meget Varieteterne ved
Bladenes Størrelse, Form, Glans og Farvespil at
anbefale, fordi de bryder det ensformige ved
Naaletræbestanden og danner Kontraster af udmærket
Virkning. Overhovedet bør de brogetbladede
Former kun anbringes mod mørke Omgivelser eller
mørk Baggrund, da deres Virkning ellers
forringes betydeligt. I. verticillata er en taknemmelig,
men temmelifg uanselig Busk, som ældre med
næsten stillestaaende Vækst og sædvanlig uden
Frugter af Betydning. Den hører nærmest hjemme i
Samlinger. Som yngre formeres den let ved
Deling eller Skud fra Roden. <sp>Kultur:</sp> I
Aquifolium formeres ved Frø, som ligger 1-2 Aar i
Jorden, før det spirer, og som derfor rettest
straks efter Modningen om Efteraaret indslaas
frostfrit i Sand og saas næste Efteraar i Kasser
eller ogsaa det følgende Foraar i Rammer paa
Friland, hvor det holdes jævnt fugtigt og let
skygget, ogsaa under Spiringen. De unge Planter
dækkes om Vinteren, optages som enaarige,
studses paa Roden, prikles i Rammer, skygges og
dækkes atter om Vinteren. Naar de har faaet
nogen Størrelse og Styrke, kan de om Foraaret
plantes paa Friland i Rækker med 50-60 cm Afstand
paa en lun, lidt beskygget Plads, hvor de, efter
at være komne godt i Vækst, om fornødent kan
nedskæres til 10-12 cm over Jorden for at
frembringe et kraftigt Skud, som hurtigere giver en
velformet Plante. Formen retledes ved
Beskæring; Omplantning finder Sted i Septbr. eller sent
om Foraaret hvert 2. eller 3. Aar, og samtidig
foretages en Indstudsning af Rødderne. Planterne
gives forøget og efter Omstændighederne mere
udsat Plads, for at de dels kan udvikle sig frit
og dels vænnes til stærkere Vind. Foruden ved
Frø kan I. med Varieteter formeres ved Stiklinger
af enaarigt Træ, som stikkes om Efteraaret i
Potter eller Kasser i halvvarmt Hus og dækkes med
Glas, gives en lys Plads, skygges for Solen og
holdes jævnt fugtige. Varieteterne formeres dog
hurtigst og lettest ved Sidepodning (se
Forædling) paa Hovedarten. Til Grundstammer
benyttes kraftige 3-4aarige griffel- til blyantstykke
Planter med gode Rødder, der om Foraaret
plantes i Potter og nedgraves over Potteranden i
Rammer paa Friland, passes med Skygge, til de er
komne i Vækst, samt med Vanding, eventuelt
Dækning om Vinteren; de maa helst vokse to
Somre i Potterne, før de podes. Podekvisten maa
være et 10-15 cm langt, fast, enaarigt Skud, hvis
Endeknop bevares, og som helst maa have lidt
toaarigt Træ ved Basis. Podningen foretages i
Aug.-Septbr. eller Febr.-Marts. Stammerne
grundvandes før Podningen, og efter denne nedgraves
de i fugtigt Grus under Glas i Hus med jævnt
fugtig og indesluttet Luft. Om Vinteren holdes
en Temperatur af 10-12° C., som hen ad den
Tid, da Sammenvoksningen foregaar, kan
forhøjes med 4-5 °. Forædlingsstedet ombindes med
vokset Bomuldsgarn og behøver intet Podevoks,
men man maa passe, at der ikke kommer Vand
paa dette før efter Sammenvoksningen. Naar
denne har fundet Sted, og Podekvisten begynder
at komme i Vækst, afskæres Grundstammen over
Podningsstedet, Planterne stilles frem for Lyset,
afhærdes, udflyttes hen paa Foraaret, nedgraves i
Rammer og skygges. De dækkes om Vinteren,
omplantes eventuelt næste Foraar og nedgraves
atter eller udplantes frit i Rammer, i begge
Tilfælde for at henstaa to eller tre Aar, før de
plantes paa Friland, hvorefter Behandlingen er den
samme som for Planter af Frø. I. Aquifolium
trives og udvikles smukt i almindelig kraftig,
letmuldet Jord, og i Overensstemmelse med dens
almindeligst forekommende naturlige Vokseforhold,
paa en Plads med gode Læforhold, Halvskygge,
lidt dæmpet og fugtig Luft. Hvad enten det nu
er foraarsaget ved bedre Modningsforhold for
Træet eller en Slags Akklimatisering, ser man
lige saa smukke og frodige I. paa friere Plads
med fuldt Sollys og stærk Blæst, Planter, som i
en lang Aarrække har taalt vore Vintre uden
andet Dække end umiddelbar Beskyttelse mod de
nordlige Vinde. I har paa saadanne Steder
ganske vist en mere langsom og mere sluttet Vækst,
hvad der synes at pege i Retning af først og
fremmest kun at benytte akklimatiserede I. til
Udplantning og tillige af en hyppigere og friere
Anvendelse af denne smukke Planteart. I
Vinteren 1892-93, da Termometret viste ÷ 29° C.,
mistede flere Planter paa saadanne Steder Bladene,
men Træet tog ingen Skade, og Sommeren efter
stod de atter fuldstændig friskgrønne, medens
Planter under førstnævnte Vokseforbold flere
Steder frøs af til Jorden. Videre Behandling og
Flytning af større I. se Chamæcyparis.
J. B.

I. Aquifolium er vildtvoksende i Norge i
Kystegnene fra Arendal til hen imod Christianssund.
Udenfor dette Strøg lader den sig i Reglen ikke
dyrke, undtagen ved Kysten paa Østlandet, hvor
den holder sig godt op til Horten. Ved
Kristiania holder den sig vanskeligt, selv om den
dækkes om Vinteren.
N—k.
</chapter>

<chapter name="Imantophyllum">
<b>Imantophyllum</b> (Amaryllidaceæ), (Syn. Clivia),
halvvarmt Hus. 3 Arter fra Sydafrika, af hvilke
<sp>I. Aitonii</sp> Hook., bedre kendt under Navnet
<sp>Clivia nobilis</sp> Lindl., med smalle,
tragtformede, halvt hængende Blomster, der er gule og
røde med grønne Spidser, men navnlig <sp>I.
miniatum</sp> Hook. er værdifulde Kultur- og
Handelsplanter. I. m. har bredere, oprette Blomster,
i Form nærmest lig Vallota, og af prægtig rød
eller orange Farve. Der er tiltrukket en Mængde,
i Blomsternes Farve og Størrelse noget afvigende
Varieteter. I. er prægtige Væksthus- og
Stueplanter med vedvarende mørkegrønne, dekorative
Blade og tykke Blomsterstængler med store
Skærme af Blomster, navnlig i Juni-Juli. Dog
kan Blomstringstiden fremskyndes meget, hvis
man ønsker det, ved en noget højere Temperatur
i Hviletiden (10-15° C.) paa en lys og tør Plads;
man kan da med Lethed have dem i Blomst i de
tidligste Foraarsmaaneder. Løgagtig udviklet
Mellemstok med tykke, kødede Rødder. <sp>Kultur:</sp>
Formeres ved fradelte Rodskud og Frø, hvis
Spirekraft er kortvarig. Fordrer en Hviletid med knap
Vanding, men ingen fuldstædig Udtørring. De
kræver temmelig stort Potterum og kraftig Jord.
Omplantes kun hvert 2.-3. Aar, og Rødderne
forstyrres da saa lidt som muligt. Derimod bør man
aarligt forny det øverste Jordlag. Der gives
rigelig Vanding og Næring i Væksttiden, og en
mild Undervarme vil være gavnlig for de fradelte
Planter og for de ældre Planter efter
Omplantningen.
M. H.

<img>Imantophyllum miniatum</img>
</chapter>

<chapter name="Immorteller eller Evighedsblomster">
<b>Immorteller</b> eller
Evighedsblomster finder en ret udstrakt
Anvendelse, navnlig til tarveligere
Kranse og lignende Binderibrug. Af
I. kan nævnes: Acroclinium,
Ammobium, Antennaria, Gnaphalium,
Gomphrena, Helichrysum og
Xeranthemum. Se Tørring og
Farvning af Blomster og Græsser.
L. H.
</chapter>

<chapter name="Impatiens">
<b>Impatiens</b> (Balsaminaceæ). <sp>I.
Balsamina</sp> L., Balsamine,
Ostindien; enaarig Sommervækst.
Smuk Habitus, prægtige Blomster
og lang Blomstringstid er Særkende
for denne almindelig kendte og
yndede Plante. Anvendelse i saavel
store som smaa Haver til
Blomsterbede, Rabatter og i Udkanten
af Busketter, de lave Former
desuden til Indfatning; taknemmelig
til Pottekultur for Koldhus og Stue.
Af Former haves: <sp>Rosen</sp>-
(Andrieux) Balsamine med prægtige,
store, tætfyldte Blomster i forskellige Farver;
30-60 cm høj. <sp>Camellia-B.</sp>, der udmærker sig
ved store, fyldte, hvidplettede Blomster i
forskellige Farver; 30-60 cm. <sp>Nellike-B.</sp> med
smukke, stribede Blomster, 30-60 cm. Af
Rosen- og Camellia B. findes Dværgformer, der
kun bliver 20-25 cm høje; de er konstante
ved Frøudsæd, hvad Væksten angaar, men
giver derimod flere enkelte og halvfyldte
Blomster end de højere voksende Varieteter.
<sp>Kultur</sp> meget let. Balsamine saas i April i halvvarm
Bænk eller Potte og prikles med 8-10 cm Afstand
saa dybt, at Frøbladene kommer til at ligge tæt
paa Jorden; udplantes efter forsigtig og
tilstrækkelig Afhærdning sidst i Maj, de højere voksende
med 35-50 cm, de lavere med 25-30 cm Afstand.
Planterne anbringes noget dybere i Jorden, end
de forhen har staaet, og da I. ikke taaler den
mindste Nattefrost, maa man vogte sig for ikke
at udplante for tidligt. De taaler at omplantes med
Klump, selv om de er i fuld Blomst, naar man
blot holder dem godt fugtige nogle Dage. Ynder
meget næringsholdig Jord og solrigt Voksested;
Tavle V

<img>INCARVILLEA DELAVAYI</img>

i tørt Vejr maa stærk Vanding ikke forsømmes,
da de ellers ikke vil blomstre smukt. Blomstrer
fra sidst i Juni til den første Nattefrost
ødelægger Planterne. Balsamine kan ogsaa med ganske
tilfredsstillende Resultat saas paa Friland ved
Midten af Maj med efterfølgende Udplantning,
kun maa man passe at skærme de hurtig
opkommende Planter mod skarp Blæst og Nattefrost.
Til Pottekultur kan man saa Frøet tidligere end
foran nævnt; naar de priklede Planter er
passende store, optages de med god Klump og plantes
i temmelig store Potter med meget næringsholdig,
porøs Jord og holdes skyggede, til de er komne
i Vækst. Frøets Spirekraft c. 6 Aar; Spiring i
Løbet af nogle Dage. <sp>I. glanduligera</sp> Lindl.,
Ostindien, Himalaya; enaarig. Anvendelig i store
Haver til Rabatter, i Udkanten af Busketter, til
Stenpartier og i Nærheden af Vand; 1-2 m høj;
vinrøde Blomster i Juli-Septbr. <sp>I. g. albida</sp>
med hvidlig kødfarvede Blomster. <sp>Kultur:</sp> Saas
og behandles som omtalt for Balsamine, men
udplantes med c. 60 cm Afstand. Ynder
næringsholdig, noget fugtig Jord, men er i øvrigt ganske
fordringsløse; trives ogsaa i Skygge.
L. F.

<sp>Impatiens</sp> til Varmhus, eller rettere
halvvarmt Hus: <sp>I. Marianæ</sp> Reichb., Assam, med
smukke, hvidmarmorerede Blade, for hvis Skyld
den dyrkes, har krybende eller hængende
Stængler og anvendes dels som Ampelplante, dels til
Indfatning om Grupper i Sommertiden. <sp>I. Sultanii</sp>
Hook., tropisk Afrika, er en højst taknemmelig
Plante med nydelige, karminrøde Blomster;
blomstrer næsten hele Aaret. En Art, <sp>Hookeriana</sp>
Arnott., Ceylon, har hvide Blomster, men der
findes for øvrigt nu en Mængde Hybrider med rosa,
violette, chamois, ildrøde og flere andre Farver. Af
disse nyere Hybrider bør særlig fremhæves et Par,
som ved deres Skønhed har vundet fortjent
Udbredelse i de sidste Aar, nemlig <sp>I. Holstii</sp> med
paafaldende mørkegrønt Løv og en Rigdom af
prægtige zinnober-skarlagenrøde Blomster, og den
endnu nyere Varietet: <sp>I. Oliveri</sp>, en yppig
voksende Plante med meget store, fladt udbredte
Blomster af en nydelig sart malvarosa Farve. Den kan
ogsaa anvendes til Udplantning om Sommeren paa
en varm og solrig Plads. <sp>Kultur:</sp> Formering
ved Stiklinger og Frø er ligesom dens Kultur
meget let.
M. H.
</chapter>

<chapter name="Imperata">
<b>Imperata</b> (Gramineæ). <sp>I. sacchariflora</sp>
Maxim. (Miscanthus s. Benth.), Amur; 1,50 m.
En smuk, fleraarig Græsart med topformede Stande,
hvis Smaaaks er omgivet af og beklædt med lange
silkebløde Haar. <sp>Kultur:</sp> I. formeres ved
Deling eller ved Udsæd af Frø under Glas. Den
fordrer en dyb, muldet, fugtig Jord og egner sig
saaledes til Plantning paa Mosebede eller omkring
Springvand.
A. L.
</chapter>

<chapter name="Imprægnering">
<b>Imprægnering</b> kaldes den Operation, ved hvilken
man gennemtrænger Træ med antiseptiske Stoffer
for at gøre det mere holdbart. Man bruger hertil
Svovlsur Kobberilte, Kreosot og Kreosotolie. Selve
Processen foregaar paa følgende Maader. Det
simpleste er at smøre Imprægneringsmidlet udvendig
paa Træet. Bruges svovlsur Kobberilte, bringer
man Træets Afhugningsflade i vandtæt Forbindelse
med denne, som derefter ved Hjælp af et
hydrostatisk Tryk presses ud gennem alle Porerne i
Træet, indtil den viser sig ved Træstammens anden
Ende. Ved I. med Kreosot eller andre organiske
Stoffer udludes Træet med Damp, Luften i
Stammen fortyndes stærkt en Tid lang, hvorpaa
Rummet om Træet fyldes med Imprægneringsstoffet,
som da vil suges ind i Træet.
L. H.
</chapter>

<chapter name="Incarvillea">
<b>Incarvillea</b> (Bignoniaceæ). Stauder med
fjersnitdelte Blade. <sp>I. Delavayi</sp> Bur. & Franch.,
Kina, 60-80 cm, pragtfuld, rigt blomstrende Art
med trompetformede store, mat rosenrøde Blomster
i Juni-Juli. (Se Farvetavlen). <sp>I. grandiflora</sp>
Bur. & Franch., Kina, 30 cm, Maj, ligner
foregaaende; men Blomsterne er større og med smukkere
dyb Farve. <sp>I. Olgæ</sp> Rgl., Turkestan, 1 m, med
rosenrøde Blomster. I. plantes paa blandede
Rabatter eller paa Stenhøje. <sp>Kultur:</sp> I. Delavayi
og I. grandiflora formeres ved Frø, som let
modner her, det saas det følgende Aar først i Maj paa
et solaabent ikke for tørt Bed, passes med Vand
og Skygge, til Frøet er kommet op, Planterne
bliver staaende paa Frøbedet, til de er salgbare i det
andet-tredie Aar. I. Olgæ formeres lettes ved
Deling. I. D. taaler Omplantning, umiddelbart før
Blomstringen begynder, og kan derfor anbefales til
Afløsning af Planter i Foraarsgrupper.
C. V. L.
</chapter>

<chapter name="Incurvaria">
<b>Incurvaria</b> se <sp>Hindbær</sp>- og <sp>Ribsmøl</sp>.
</chapter>

<chapter name="Indfatningerne">
<b>Indfatningerne</b> er et overordentligt vigtigt Led
af Haven, idet de mere end noget andet bidrager
til at give denne et pynteligt Udseende. Daarlige
eller endog manglende I. medfører altid et Præg
af Uorden. Spørgsmaalet om, hvor der bør være
I. eller ikke, kan kun afgøres i de enkelte
Tilfælde, dog kan man betragte det som en
almindelig Regel, at der plantes I. langs en Gang, hvor
denne ikke er begrænset af en Plæne. Medens
der bruges megen I. i de regelmæssige Anlæg, er
I. mindre paa deres Plads i Anlæg, der tilstræber
Efterligning af Naturen. <sp>Græskanter</sp> danner,
naar de er velholdte, en meget flatterende Ramme
om Blomsterplantninger, men de maa særlig i en
lille Villahave anvendes med Maadehold, da de
baade er meget fordringsfulde at vedligeholde og
tager en Del Plads op. De bør aldrig være
smallere end 40 à 50 cm. Lave Hække anvendes
som I. om hele Partier af Haven eller langs større
Rabatter o. l. Hertil kan bruges Bøg, Avnbøg, Eg,
Taks, Liguster og diverse Buksbom. 3- à 4-aarige
Planter plantes med 6 à 8 pr. m og overlades til
sig selv det første Aar for derpaa at nedskæres
og holdes tæt klippede. <sp>Stauder</sp> kan anvendes,
naar de er tilstrækkelig lave, haardføre, saa der
ikke fryser Huller i I., og ikke altfor tilbøjelige
til at brede sig, idet de ellers maa omplantes
aarligt, og endelig bør Løvet være af den Natur,
at det udenfor Blomstringstiden er tiltalende at
se paa. Under »Udvalg af Indfatningsplanter«
findes en Liste over Stauder, der i større eller
mindre Grad opfylder disse Betingelser. <sp>Etaarige</sp>
I. anvendes mest om Grupper; næsten alle lavere
Udplantnings- og Tæppebedsplanter egner sig til I.,
naar de blot harmonerer med og er lavere end
de Planter, de skal indfatte. Se Udvalg. Til I. i
<sp>Skygge</sp> egner sig Funkia, Hedera og Vinca.
En Særstilling indtager <sp>Lavendel</sp>, der i
Overensstemmelse med gammel Overlevering ofte
danner smukke I. om Gangene i Køkkenhaven; de
bør efter Blomstringen nedskæres ret stærkt og
omplantes hver tredje Aar. Livløse I. af
Klinker, Granit, Ølandsten eller lignende Materiale
anvendes med stor Fordel i regelmæssige Anlæg,
idet netop Kontrasten mellem Stenenes skarpe Linier
og Plantevækstens uregelmæssige Fylde ofte er af
stor Virkning. I. af Konkylier, Flaskebunde,
Flintesten og lignende, der tidligere ofte anvendtes, er
ikke i Overensstemmelse med Nutidens Smag.
Indfatningshegn om Græsplæner o. l. se »Hegn« med
Omtalen af Fig. 11, 12 og 13.
G. N. B.
</chapter>

<chapter name="Indførsel">
<b>Indførsel</b> af Havesager se <sp>Statistiske
Oplysninger angaaende Havebruget</sp>.
</chapter>

<chapter name="Indhegning">
<b>Indhegning</b> se <sp>Hegn</sp>.
</chapter>

<chapter name="Indiansk Krasse">
<b>Indiansk Krasse</b> (s.) se <sp>Tropæolum</sp>.
</chapter>

<chapter name="Indigofera">
<b>Indigofera</b> (Papilionaceæ). <sp>I. Dosua</sp> Lindl.,
Himalaya, er en lav Busk, der om Vinteren, alt efter
dens mere eller mindre gunstige Vokseplads og
Jordbund, fryser mere eller mindre tilbage, men
atter skyder og naar til Blomstring i Aug. Den
har smukke, mangefinnede Blade og meget smukke,
blaaligrøde Ærteblomster i Klaser.
A. B.

<sp>Anvendelse:</sp> I. Dosua er ved Struktur, Løv
og Blomster en pyntelig Busk umiddelbart i
Forgrunden af blomstrende Busketter. <sp>Kultur:</sp>
I. D. formeres ved indført Frø, som saas i Kasser
eller paa Friland, i hvilket sidste Tilfælde
Planterne optages om Efteraaret, indslaas dybt i Grus
og overvintres frostfrit. Om Foraaret studses de i
Rod og Top og prikles paa lun, solrig Plads i let,
dybtgravet Jord. I. kan behandles som Staude, kun
afskæres Toppen ikke før om Foraaret. Blomsterne
bliver derved smukkere.
J. B.

I. Dosua kan i Norge kun dyrkes i Landets
varmeste Egne med milde Vintre.
N—k.
</chapter>

<chapter name="Indpakning af Havesager">
<b>Indpakning af Havesager</b> se <sp>Frugtpakning</sp>
og <sp>Pakning af Planter til
Forsendelse</sp>.
</chapter>

<chapter name="Indsamling af Insekter">
<b>Indsamling af Insekter</b> se <sp>Bekæmpelse af
Skadedyr</sp> under <sp>Bekæmpelse af
Plantesygdomme</sp>.
</chapter>

<chapter name="Indslaaning">
<b>Indslaaning</b> af Planter, navnlig løvfældende
Træer og Buske, er i mange Tilfælde
formaalstjenlig i Planteskoler. Unge Træplanter, der skal
omskoles paa større Afstand i Løbet af Foraaret,
vokser i Reglen sikrere, naar de opgraves og
indslaas Efteraaret forud, end hvis de faar Lov at
staa paa Bedene til om Foraaret, og først opgraves
kort før eller samtidig med, at de skal omplantes.
Naar Planterne opgraves og indslaas om
Efteraaret, danner de nemlig i Løbet af Foraaret ny
Smaarødder, hvorved de bliver i Stand til straks
at begynde Væksten paa det Sted, hvor de
henplantes. Noget ældre Planter, som Frugttræer,
Frugtbuske, Hækplanter o. s. v., der skal sælges
om Foraaret, kan ligeledes ofte med Fordel
opgraves og indslaas om Efteraaret. Det maa
iagttages, at Indslaaningen altid bør foretages i
bekvem, ikke for vaad Jord. Saadanne indslaaede
Planter begynder Væksten forholdsvis sent, hvilket
Forhold ofte kan faa Betydning, særlig ved sildig
Foraarsplantning. Træplanter, der ved
Forsendelse om Foraaret er blevne tørre og indskrumpne
i Barken, kan man i Reglen redde paa den Maade,
at de først overhældes stærkt med Vand og
derefter indslaas saa dybt i fugtig Jord, at Planterne
helt dækkes med Jord. Efter nogle Dages Forløb
vil Planterne atter have indsuget den mistede
Fugtighed, hvorefter de optages og udplantes. Man
foretager i Almindelighed Indslaaningen paa den
Maade, at der først udgraves en Rende af Spadens
Bredde og af passende Dybde, og saaledes, at den
opgravede Jord lægges langs Rendens ene Side.
Derefter stilles Planterne paa skraat op mod den derved
dannede Jordryg, og Jorden fra den næste Rende
lægges ind imellem og over Rødderne, og saaledes
fremdeles, til alle Planterne er indslaaede.
D. T. P.
</chapter>

<chapter name="Indsnit">
<b>Indsnit</b> se <sp>Beskæring af Frugttræer</sp>.
III B 2.
</chapter>

<chapter name="Indsø">
<b>Indsø</b> se <sp>Vandparti</sp>.
</chapter>

<chapter name="Ingefær">
<b>Ingefær,</b> Dansk, se <sp>Arum</sp>.
</chapter>

<chapter name="Insekter">
<b>Insekter</b> er Dyr, hvis Hud er mere eller mindre
læderagtig, undertiden meget haard, og hvis Krop
som Følge deraf bliver delt i Afsnit eller Led,
bøjeligt forbundne med hverandre. Sammen med
Spindedyrene, Tusindben og Krebsdyr danner de en
stor Gruppe, som benævnes »Leddyr«. Kroppen er
tosidig symmetrisk bygget og bærer altsaa parrede
Kropsvedhæng, der ligeledes er ledede. Insekterne
skiller sig fra andre Leddyr derved, at de har en
Krop, der bestaar af tre, sædvanligt tydeligt
begrænsede Dele: Hovedet, Mellemkroppen og
Bagkroppen. Benenes Antal er hos fuldt udviklede
Dyr i Reglen seks; hos Larver forekommer desuden
ofte vorteagtige Bugfødder, for saa vidt de ikke
er aldeles fodløse.

Følgende Insektgrupper er det af Interesse for
Havedyrkerne at kende: I. <sp>Springhaler</sp>,
hoppstjärtar (s.), Collembola, smaa Insekter uden
Vinger, sædvanlig med et Vedhæng under Kroppens
Bagende, ved hvis Hjælp de kan hoppe.
Munddelene bidende. Ungerne aldeles lig Forældrene. —
II. <sp>Retvingede</sp>, rätvingor (s.), Orthoptera.
større Insekter med det øverste Vingepar
læderagtigt samt bidende Munddele. Ungerne ligner
Forældrene, men er vingeløse. Hertil hører
Ørentviste, Kakerlakker, Græshopper og Faarekyllinger.
— III. <sp>Blærefødder</sp>, blåsfotingar (s.),
Physopoda, smaa Insekter med stikkende og sugende
Munddele, blæreagtige Hæftevorter paa Fødderne i
Stedet for Klør, fuldvoksne med to Par smalle, med
Haarfrynser kantede Vinger (savnes undertiden).
Ungerne blegfarvede, i Form som Forældrene.
Hertil hører »Thrips«. — IV. <sp>Næbmundede</sp>,
skinnbaggar (s.), Hemiptera, smaa og middelstore
Insekter med Sugesnabel, 2 Par Vinger. Ungerne
vingeløse, lignende Forældrene. Hertil hører de
ofte ildelugtende Tæger, stinkflyn (s.), de
hoppende Cikader eller Striterne samt alle Plantelus:
Bladlopper, Bladlus, Mellus, Naalelus og Skjoldlus,
Talrige økonomisk vigtige Arter hører hertil. —
V. <sp>Netvingede</sp>, nätvingar (s.), Neuroptera.
middelstore Insekter med store, netaarede Vinger
samt bidende Munddele. Larverne, som er
ormeagtige, »masklika« (s.), med lange fremadrettede
Kæber, er Rovdyr, som dræber Bladlus og andre
sugende Smaainsekter. Forvandler sig til Pupper i
en lille saakaldt Kokon. Hertil hører Guldøjer,
florsländor (s.) m. fl. — VI. <sp>Biller</sp>, skalbaggar
(s.), Coleoptera, sædvanlig haardhudede Insekter
med det forreste Vingepar omdannet til
Dækvinger, bidende Munddele og »fuldstændig
Forvandling«, d. v. s. ormelignende, fodløse eller med
3 Par Fødder forsynede Larver, som forvandles til
Pupper, inden de bliver fuldvoksne. Meget stor
Insektorden med talrige skadelige Arter. — VII.
<sp>Sommerfugle</sp>, fjärilar (s.), Lepidoptera,
Insekter med store Flyvevinger, helt eller undertiden
kun delvis beklædt med støvagtigt
Skæl; fuldt udvoksede med
sugende Munddele. Larverne
ormeagtige, med bidende Munddele, 6
Ben og 4-10 Vortefødder. Puppe
med rørlig Bagkrop og med Ben
samt Vingeskeder, sædvanlig
liggende i Skallens Ydre. Ofte Kokon.
Talrige Skadedyr. — VIII.
<sp>Tovingede</sp>, tvåvingar (s.), Diptera,
Insekter med et Par Flyvevinger
og sugende Munddele. Fuldstændig
Forvandling. Larverne tidt
ormeagtige, oftest uden tydeligt Hoved
og uden Ben. Hertil hører Myg og
Fluer. Blandt de sidste talrige
Skadedyr. — IX.
<sp>Aarevingede</sp>, steklar (s.), Hymenoptera,
Insekter med to Par gennemsigtige
Flyvevinger, bidende Munddele og
fuldstændig Forvandling. Larverne
ormeagtige, oftest fodløse. Hos
Bladhvepsene, växtsteklarne (s.)
minder Larverne om
Sommerfuglelarver, men de har, paa faa Undtagelser nær,
mindst 12 Vortefødder. Mange Bladhvepse er
svære Skadedyr. Talrige andre Hvepse er
Snyltere og som Følge deraf ofte af stor økonomisk
Betydning.
A. T.
</chapter>

<chapter name="Insektpulver">
<b>Insektpulver</b> (persisk eller dalmatisk, Pyrethrum)
anvendes til Overpudring af Blomster som Middel
mod Bladlus og andre Insekter. I. kan bruges til
Rygning og drysses da ud paa Gløder. Endvidere
danner I. den virksomme Bestanddel af »Dufours
Vædske« (3 kg grøn Sæbe opløses i 10 l Vand;
der tilsættes under Piskning 1,5 kg I.; sluttelig
fortyndes med 90 l Vand). Paa Grund af sin
Kostbarhed egner I. sig kun til Brug i mindre Kulturer.
Se Thrips.
A. T.
</chapter>

<chapter name="Inula">
<b>Inula</b> (Compositæ). <sp>I. ensifolia</sp> L.,
Sydtyskland, Italien, Kaukasus; Staude, c. 50 cm høj,
store, gule Blomsterkurve i Juli-Aug. <sp>I.
glandulosa</sp> Puschk., Kaukasus; c. 60-70 cm, har
smukke, store, mørkegule Kurve med traadlignende
Randkroner i Juli-Aug. Kurvene sidder enligt i
Spidsen af Skuddene. Anvendes paa blandede
Rabatter eller i Udkanten af Busketter. <sp>I.
Helenium</sp> L., Alant, Europa, Nord-Asien; 1-1,40 m, med
store gule Kurve i Juli-Aug. Roden anvendes i
Medicinen. <sp>Kultur:</sp> Formeres ved Frø og Deling
og plantes i almindelig god, ikke for tør Jord.
G. B.
</chapter>

<chapter name="Inventar">
<b>Inventar.</b> Inventaret i en Blomsterforretning er
af stor Betydning og maa afpasses nøje efter
Formaalet, nemlig at danne en smuk og praktisk
Ramme om de i Lokalet falbudte Blomster og
Planter. Man bør i Almindelighed holde sig til lyse
Farver, saasom hvid Lak, med eller uden
Forgyldning, eller lys perlegraat med Dekorationer i
oksyderet Guld og matblaa Farver. Anvendes
<sp>ædelt</sp> Træ, bør dette staa i sin naturlige Farve,
kun bonet eller matlakeret, f. Eks. virker et
Inventar forarbejdet af sølvgraa Teakinbirk med
indlagte staalblaa Teakinbirkforsiringer, meget
fornemt og tiltalende. Disk og Bordplader bør altid
belægges med Linoleum eller Marmor i en til
Inventaret afpasset Farve. Blomsterstativer og
Vinduesforsættere maa være forsynede med Zinkkasser,
for at undgaa Tilsmudsning med Vand og Jord og
for at kunne holde heri henstillede Planter
tilstrækkeligt vandede. Hosstaaende Illustrationer
viser et Inventar specielt afpasset for en

<img>Fig. 1.</img>

<img>Fig. 2.</img>
Blomsterforretning. Farven er hvid Lak med indlagte
dybgrønne Felter; i alle Stativer og Vinduesforsættere
er anbragt lakerede Beholdere. Fig. 1 viser
Kassen., Fig. 2 Vinduesforsætter, Fig. 3 Skrive- og
Venteplads for Kunderne, Fig. 4 Ekspeditionen.

<img>Fig. 3.</img>

<img>Fig. 4.</img>
E—y.
</chapter>

<chapter name="Ionopsidium">
<b>Ionopsidium</b> (Cruciferæ). I. acaule Reichb.,
Middelhavslandene; enaarig, nydelig, men sart lille
Sommervækst, anvendelig til Stenhøj og
Pottekultur; c. 10 cm høj; violette Blomster i
Juni-Aug. <sp>Kultur:</sp> Saas i kold Bænk eller Potte i
April-Maj, udplantes i Maj med 20 cm Afstand.
Fordrer let, sandet Jord og varmt, dog luftigt
Yoksested; taaler ikke megen Regn. Frøets
Spirekraft 3-4 Aar; Spiring i Løbet af nogle faa Dage.
L. F.
</chapter>

<chapter name="Ipomæa">
<b>Ipomæa</b> (Convolvulaceæ) (Pharbitis og
Quamoclit), Tragtblomst. Slyngplante. I. tæller mange
enaarige Arter med prægtige Blomster, som
imidlertid — paa en enkelt Undtagelse nær — er for
sarte til almindelig Dyrkning paa Friland i vort
Klima. Af denne Grund skal her kun omtales de
nedenfor nævnte Arter, hvoraf I. purpurea er
almindelig kendt som en udmærket smuk og god
Slyngplante for Friland. De øvrige egner sig
fortræffeligt til Pottekultur og er saaledes til stor
Pryd i Koldhus og Stue, dog kan Arterne I.
coccinea, hederacea og rubro-coerulea i gunstige
Somre opnaa en ganske god Udvikling paa Friland,
naar de udplantes til Espaliering ved Sydmure
eller lignende varmt beliggende, solrige Steder,
hvor de tillige kan være beskyttede mod stærk
Blæst, og naar Tiltrækningen af Planterne sker
paa den Maade som omtalt under Kultur for disse
Sorter. <sp>I. Bona nox</sp> L., Sydamerika; enaarig,
3 m høj og derover, sartrosa eller hvidlige, smukke
Blomster, der aabner sig om Eftermiddagen eller
hen imod Aften; blomstrer i Juli-Aug.; egner
sig kun til Pottekultur. <sp>I. coccinea</sp> L.,
Sydamerika, Antillerne; enaarig, 3 m og derover,
smaa, skarlagenrøde, vellugtende Blomster i
Juli-Septbr. <sp>I. c. fl. luteo</sp>, rødliggul. I. c., som
næstefter I. purpurea er den haardføreste af dem
alle, kan paa gunstige Steder saas paa Friland i
Maj. <sp>I. hederacea</sp> Jacq. (I. Nil Roth.),
Sydamerika; enaarig, 2-3 m og derover; de
middelstore Blomster, der fremkommer i Juli-Septbr., er
himmelblaa med hvidlig Grund. I. h.
grandiflora har større Blomster end Stamformen. <sp>I. h.
grandiflora superba</sp>; store, lyseblaa,
hvidrandede Blomster. <sp>I. h. limbata</sp>, Australien,
mørkviolette Blomster med hvid Rand; Juli-Sept.;
egner sig kun til Pottekultur. <sp>I. purpurea</sp>
Roth., Mellem- og Sydamerika; enaarig, meget
hurtigvoksende Slyngplante, anvendelig i enhver
Have til Espalier, Stakit o. l., ligesom man ogsaa
kan danne smukke Pyramider ved at lade
Planterne løbe op ad 3-5 foroven sammenbundne
Stænger. <sp>I. Quamoclit</sp> L., Ostindien; enaarig,
2-2,50 m høj, tynde Stængler og fjeragtige, findelt
indskaarne Blade, Blomster i skarlagenrøde,
purpurrøde, hvide og rosa Farver; blomstrer i
Juli-Septbr. Er en smuk, sirlig Slyngplante, men
ømtaalig og egner sig derfor kun til Pottekultur.
<sp>I. rubro-coerulea</sp> Hook. (I. violacea vera
hort.), Meksiko; enaarig, store, prægtige rødblaa
Blomster; Varieteten <sp>fl. albo</sp> har renhvide
Blomster. <sp>Kultur</sp> for I. purpurea: Saas i Maj paa
Voksestedet; ynder solrigt, beskyttet Voksested.
Ved at saa Frø i Smaapotter, som anbringes i
halvvarm eller kold Bænk, og udplante Planterne i
Maj opnaar man kraftigere Planter med tidligere
Blomstring end ved Frøudsæd. <sp>Kultur</sp> af de
andre nævnte Sorter: Frøet saas først i April i
halvvarm Bænk eller Potte; Frøplanterne plantes
enkeltvis i Verbenapotter, holdes vedblivende
halvvarmt og udplantes først i Juni efter langsom og
tilstrækkelig Afhærdning. Til fortsat Pottekultur
omplantes gentagne Gange i større Potter med
porøs, sandblandet Jord. Frøets Spirekraft 3 Aar;
Spiring i Løbet af 1-2 Uger.
L. F.

<sp>Ipomæa</sp>, Væksthusarter til luftigt Varmhus. <sp>I.
heterophylla</sp> Ortg. med purpurblaa Blomster
i Juli-Aug. og <sp>I. tyrianthina</sp> Lindl. med
store, violetpurpur Blomster om Sommeren; de er
begge fra Meksiko og har Knolde, der opbevares
tørt i Sand om Vinteren og lægges i Potter om
Foraaret, for derefter at anbringes som
Slyngplanter i tempereret Hus. <sp>I. acuminata</sp> Roem &
Schult., Vestindien og Brasilien, har blaa, senere
purpur Blomster og nærmest Karakter af Staude.
Den ligner meget <sp>I. Leari</sp> Paxt., tropiske
Amerika, der er den smukkeste, med store, pragtfuldt
purpur- og himmelblaa Blomster; er en prægtig
Slyngplante til luftigt Varmhus eller tempereret
Hus, bedst frit udplantet ved en lys Væg.
<sp>Kultur:</sp> Formeres ved Deling, Frø eller Stikning af
korte Sideskud. Kræver stort Potterum og
rigelig Vokseplads; Markjord og Lyngjord.
Ældre Planter skæres en Del tilbage ved
Vækstens Begyndelse.
M. H.
</chapter>

<chapter name="Ipomopsis elegans">
<b>Ipomopsis</b> <sp>elegans</sp> se <sp>Gilia
pulchella</sp>.
</chapter>

<chapter name="Iresine">
<b>Iresine</b> (Amarantaceæ), Udplantningsplante.
<sp>I. Herbstii</sp> Hook. (Achyranthes
Verschaffeltii Lem.), Brasilien; røde Stængler og Blade.
<sp>I. H. fol. aureo-reticulatis</sp> med
gulbrogede Blade. <sp>I. Lindenii</sp> van Houtte,
Equador; blodrøde Stængler og Blade. <sp>I.
Wallisii</sp> Ortg., Ny Granada; mindre i Vækst og
meget mørkerøde Blade. I. benyttes til
Udplantning, særlig i Tæppebede, og som
Kantplante. <sp>Kultur:</sp> Formering i Marts-April
ved Stikning. De unge Planter anbringes efter
Roddannelsen paa Bænk i Smaapotter og
udplantes sidst i Maj eller først i Juni paa
Blivestedet, hvor man ved Knibning kan holde dem
i den ønskede Højde. Til Overvintring stikkes
det nødvendige Antal Planter ved
Midsommertid. Disse Moderplanter overvintres bedst ved
10-12° C. og paa lys Plads. Ved Rygning holdes de
fri for grønne Bladlus.
G. B. N.
</chapter>

<chapter name="Iris">
<b>Iris</b> (Iridaceæ), Sværdlilje; Staude. I. I. med
krybende Rodstok: <sp>I. florentina</sp> L.,
Sydeuropa; 60-70 cm. Vellugtende, hvide Blomster
med blaaligt Skær; Forsommer. <sp>I.
foetidissima</sp> L. <sp>variegata</sp>, Sydeuropa; 50 cm,
har hvidstribede Blade, men uanselige,
blegblaa Blomster. <sp>I. germanica</sp> L., Europa; 50-90
cm. Stamformen mørkviolet, men i den nyere Tid
er der fremkommet et stort Antal Varieteter, ofte
ved Krydsning med andre Arter, i de sarteste, mest
forskellige Farvenuaner; de er meget nøjsomme og
ynder et tørt, solrigt Voksested. I. g. Sorterne er
vore mest skattede Staudeiris. <sp>I. graminea</sp> L.,
Mellemeuropa; Bladene 50 cm. Blomsterstænglerne
kun 30 cm, Blomsterne violette med blaa Aarer
og hvide Pletter, blommelignende Duft; Maj-Juni.
<sp>I. interregna</sp>, Krydsninger mellem I.
germanica og I. pumila, Højden falder imellem disse 2
Arter, ligeledes Blomstringen; 50 cm. De fortjener
derfor almindelig Opmærksomhed. <sp>I.
Kæmpferi</sp> Sieb. (Syn. lævigata), Japan; 60-75 cm,
med store, dejlige Blomster i de pragtfuldeste
Farver. De forlanger stærk Jord og meget Vand i
Sommertiden, derimod tør Overvintring.
Blomstringstid Sommer og Efteraar. <sp>I.
missouriensis</sp> Nutt., Nordamerika; 50 cm, sirlige,
lyseblaa Blomster med hvide Aarer og gul
Midterstribe; April-Maj. <sp>I. ochroleuca</sp> L.,
Lilleasien; 80 cm. En statelig I.; Blomsterne sart
gule med hvide Kanter; Juni. <sp>I. o. gigantea</sp>,
store, hvide Blomster. <sp>I. pallida</sp> Lam.,
Sydeuropa; 90-100 cm. Smukke, store, lysviolette
Blomster med mørke Aarer; vellugtende. Heraf
forekommer flere Varieteter. Blomstringstid
Juni-Juli. <sp>I. pumila</sp> L., Europa; 15-20 cm,
mørkviolet. Heraf flere Former i hvidt, lyseblaat, gult,
perlegraat, samt nogle Former, fremkomne ved
Krydsning med <sp>I. olbiensis</sp> Henon, under Navn
af <sp>I. p. nova</sp>, med større Blomster. <sp>I. p.
hybrida</sp> (pumila X germanica), nyere
Tiltrækninger, hvor Blomsterne er smukkere udviklede end
hos pumila, de bliver 15-30 cm og blomstrer et
Par Dage senere end I. pumila. I. pumila hører
til vore allerbedste Foraarsblomster; de er lige
pyntelige, hvad enten de anvendes i
Stauderabatter eller til Indfatning. De er ogsaa anvendelige til
Drivning, naar de Efteraaret forud indplantes i
Kasser. Blomstringstid Foraar. <sp>I.
Pseudacorus</sp> L., vildtvoksende i Danmark; 90 cm, gule
Blomster i Maj-Juni, smuk ved Vandpartier i større
Haver. <sp>I. sibirica</sp> L., Europa; 90-100 cm.
Danner store Blokke med smalle Blade og slanke
Stængler. Blomsten blaa med violette Aarer. <sp>I. s.
alba</sp> med hvide Blomster. I. s. (orientalis)
<sp>Snow Queen</sp>, dejlige elfenbenshvide Blomster,
de ynder et noget fugtigt Voksested; Juni. <sp>I
susiana</sp> L., Lilleasien; 30-40 cm. Blomsten stor,
graaligsort med fine Pletter og Aarer. En meget
smuk og ejendommelig I., men den er ikke
haardfør; Forsommer. II. I. med knoldagtig Rodstok:
<sp>I. reticulata</sp> Bieb., Lilleasien; 10-15 cm.
Vellugtende, mørkeblaa Blomster med gule
Midtstriber. <sp>I. r. Krelagei</sp>, violetpurpur Blomster. En
af vore tidligste Foraarsblomster; samtidig med
Crocus, Galanthus etc. I strenge Vintre er nogen

<img>Iris Kæmpferi.</img>
Dækning nødvendig. <sp>I. xiphioides</sp> Ehrh. (I.
anglica hort.), Sydfrankrig; 60-70 cm, stor, smuk,
dyb ultramarinblaa Blomst. Heraf en Mængde
smukke Varieteter; Forsommer; fordrer
Vinterdækning. <sp>I. Xiphium</sp> (I. hispanica hort.),
Spanien, Nordafrika; c. 50 cm. Smalle Blade,
vellugtende, violette Blomster. Heraf en Mængde
Varieteter med meget smukke Farvenuancer, hvorfor
de især er fortrinlige til Binderibrug; Maj. Paa
Grund af Irisarternes mange forskellige gode
Egenskaber, hører disse til vore bedste Prydplanter i
Haven; anvendte paa Rabatter, som Kant, paa
Stenhøje eller, for nogle Arters Vedkommende, ved
Vandpartier, er de alle af den smukkeste Virkning,
med de ejendommelige lette Blomster og de fine,
orchidélignende Farver, hvorfor de ogsaa hører til
de allerbedste Binderiblomster. <sp>Kultur:</sp> I.
formeres ved Deling, sjældnere ved Frø, der saas i
sandet Jord i Potter straks efter Modningen. I. retic.
formeres lettest ved Selvudsæd paa Voksestedet. I.
med knoldagtig Rodstok formeres ved Deling, man
maa passe ikke at beskadige den gamle Knold, naar
Sideknoldene skilles fra. Delingen foretages, naar
Væksten efter endt Blomstring er standset. I. er
ikke særlig fordringsfulde med Hensyn til
Jordbundsforhold, naar Jorden blot ikke er alt for
bindende eller tør. Undtagelser danner, som ovenfor
anført, I. germanica og pallida, samt de mindre
haardføre Arter, som netop fordrer en mere tør,
sandet, porøs Jordbund. De I., der har almindelig
Rodstok, plantes ikke dybere, end at denne ligger
lige i Jordoverfladen, da de ellers let raadner; det
første Aar efter Plantningen er Blomstringen kun
ringe for de rodstokdannende Sorters
Vedkommende, de omplantes derfor kun sjældent.
Sygdomme se <sp>Rust</sp>.
C. V. L.

De I., som ikke kan overvintres paa Friland i
Danmark uden ved særlige Foranstaltninger, f.
Eks. ved at dækkes om Vinteren, er i Norge kun
at anbefale for Egnene fra Kristianssand og
vestover. I. germanica, pumila og xiphioides holder
sig godt helt op til Tromsø.
N—k.

<sp>Drivning af I.</sp> De fleste Arter kan lade
sig drive og er som drevne udmærkede til
Afskæring. <sp>I. florentina</sp> (se ovenfor) samt
forskellige Varieteter og Hybrider af <sp>I. germanica</sp>
er mest brugte. Af saadanne Varieteter kan
nævnes: <sp>Lord Seymour</sp>, hvid med lyslille
Skaltering, <sp>Mdm. Chereau</sp>, mælkehvid med
violette Aarer og Rand, <sp>Mrs. H. Darwin</sp>, ren
hvid, de nederste Blomsterblade violetaarede, samt
<sp>spectabilis</sp>, dyb mørkeblaa med vinrød Glans.
Det er en Selvfølge, at Resultatet af Drivningen
først og fremmest vil være afhængig af, at
Planterne forud har været underkastet en omhyggelig
Kultur paa Friland, ligesom ogsaa den nærmest
foregaaende Sommer vil have Indflydelse paa
Planternes Egnethed til Drivning. Tidligste Drivning
kan begynde med Indplantning først i Jan., og
ved en Temperatur af 10-20° C. vil der for I.
florentina og I. germ. spectabilis medgaa 10-12
Uger, indtil Blomstringen begynder, for de andre
nævnte Sorter 2 Uger mere. Senere Drivning
bringer hurtigere Blomstring. <sp>I. reticulata</sp> kan
ved Indplantning i Sept. og Okt. i Potter eller
Kasser, der nedgraves i 6 à 8 Uger og efter
Optagningen sættes til Drivning med en Varme af
12-16°, være i Blomst sidst i Decbr. eller først
i Jan. <sp>I. Xiphium</sp> kan især drives i Bænk eller
Koldhus. Knoldene plantes med en Afstand af 5 à
8 cm i Kasser eller frit i Bænk; ved denne
Behandling blomstrer de 3 à 4 Uger tidligere end
paa Friland. Følgende Sorter er mest anbefalelige
til Drivning: <sp>Belle Chinaise</sp>, gul,
<sp>British Queen</sp>, renhvid, <sp>Excelsior</sp>, lyseblaa.
<sp>Cajanus</sp>, stor, rengul, <sp>King of the Blues</sp>,
mørkeblaa, <sp>Princess Wilhelmina</sp>, renhvid,
store Blomster, og <sp>Royal Blue</sp>, dyb blaa. <sp>I.</sp>

<img>Iris reticulata.</img>

<img>Iris Xiphium.</img>
<sp>hollandica</sp>, en Krydsning mellem I. Xiphium
og I. xiphioides, blomstrer paa Friland 14 Dage
tidligere end den første, og egner sig særlig til
Drivning. Behandles som Xiphium. Følgende
Sorter anbefales: <sp>Roland Holst</sp>, blaa og gul,
<sp>Albert Cuyp</sp>, hvid og lyseblaa, <sp>Anton
Mauve</sp>, lyseblaa, <sp>H. Nibbrig</sp>, glinsende blaa,
<sp>Hartz</sp>, graalilla og <sp>Hobbema</sp>, hvid. <sp>I.
xiphioides</sp> egner sig ikke til Drivning.
P. F.
</chapter>

<chapter name="Isbane">
<b>Isbane</b> se <sp>Sportsplads</sp>.
</chapter>

<chapter name="Ishus">
<b>Ishus</b> til Opbevaring af Grønsager og Frugt er
af stor Betydning for Privatgartneren, i adskillige
Tilfælde muligvis ogsaa for Handelsgartneren. Paa
de fleste Herregaarde findes der et I., og det er
derfor i Reglen ikke nødvendigt at indrette et
saadant alene til Opbevaring af Havesager, ethvert
godt I. kan bruges. Havesagerne fyldes i Kasser,
helst kun én Slags Køkkenurt i hver Kasse; disse
sættes oven paa Isen, og er der knapt med Plads,
kan Kasserne staa oven paa hinanden. For at Mus
og Rotter ikke skal gøre Skade, maa Kasserne
være hele, og Laagene maa være lavede saaledes,
at de ikke lader sig forskyde ved Flytning af
Kasserne, hvilket ikke kan undgaas, efterhaanden som
Isen forbruges. Den Køkkenurt, der holder sig
længst og bedst paa Isen, er Blomkaal. Den
afskæres saaledes, at Bladene nærmest Hovedet
følger med, og pudses af, saa at Bladene rager lidt
op over Hovederne, nærmest for at beskytte disse
mod Stød og Gnidning, der baade skader og
vansyner. Hovederne lægges paa Siden oven paa
hinanden, indtil Kassen er fuld. Den første
Maanedstid kan man rolig lade Kaalen ligge urørt, men
efter den Tid begynder Bladene at tabe sig, og af
den Grund maa Kaalen efterses, for at man kan
fjerne de beskadigede Blade. Hvor ofte Eftersyn
er nødvendigt, kan ikke angives, men det er let
at se. Den første Maaned gaar der aldrig nogen
Kaal tabt, og passes den godt med Pudsning, er
det kun en ringe Del, der ødelægges, selv om den
henligger en Maaned til. Man kan opbevare
Blomkaalshoveder i 3 Maaneder, hvilket flere Gange er
lykkedes, men det kan ikke tilraades, da der gaar
for mange Hoveder tabt ved en saa lang
Opbevaring. Bønner og Ærter kan uden at tage Skade
holde sig i 14 Dage. Enhver Slags Bladkøkkenurt
kan holde sig i flere Dage, Artiskokker en Maaned.
Naar Kartofler hensættes paa Is om Foraaret, før
Spiringen begynder, kan de holde sig uforandret
gode, til der haves rigeligt med ny paa Friland.
Før Selleriknoldene om Foraaret begynder at skyde
Frøstængel og tabe i Værdi, skæres Toppen af, og
Knoldene fyldes i Kasser, som sættes paa Is, hvor
Sellerierne længe kan holde sig uforandret.
Meloner kan holde sig 14 Dage, mange Sorter i 3
Uger, men med Hensyn til Meloner maa man prøve
sig frem med de Sorter, der dyrkes, da der er stor
Forskel paa Sorternes Holdbarhed. Saa længe
Skallen er ubeskadiget, er Kødet i Reglen godt. Før
Melonerne lægges paa Is, maa de have samme
Modenhed, som naar de er tjenlige til at spises, da
de taber i Velsmag ved at eftermodne, efter at de
først har ligget paa Is. Det samme gælder al
anden Slags Frugt. Meloner maa helst tages af Isen
3-4 Timer før de skal spises. Opbevaringen i den
angivne Tid forringer ikke Smagen det mindste.
Hænder det paa Grund af mangelfuldt Tilsyn, at en
Melon fordærves og bliver angreben af Skimmel,
bør Kassen tages af Isen, vaskes godt og
gennemtørres i Solen, før den tages i Brug igen. Modne
Vindruer (ikke overmodne) afskæres og hænges
frit i Kasser; de kan da holde sig i adskillige Uger
og smage, som om de lige var skaarne af Stokken.
Ferskener, Abrikoser og Blommer kan uden at
tage Skade opbevares 8-14 Dage; der lægges af
disse kun ét Lag i flade Kasser. Sommerpærer og
mange Høstpærer, der ellers ikke er brugelige ret
længe, kan ved at anbringes i I. holde sig saa
længe, at man faar den fulde Nytte af dem.
Jordbær, som næsten er værdiløse, naar de har staaet
Natten over, taber sig ikke, selv om de gemmes
et helt Døgn i I. Der kan ogsaa tages megen Nytte
af I. om Vinteren. Naar fin Bordfrugt er
fuldmoden, mister den snart sin Velsmag eller
fordærves, naar den opbevares i Frugtkælderen. Tørrer
man Fugten af og lægger den varsomt i Kasser,
som sættes i I., holder Smagen sig uforandret, saa
længe Frugten kan holde sig, hvad den paa denne
Maade ofte kan i Maaneder ud over den sædvanlige
Tid. Efterhaanden som den om Efteraaret
indplantede Blomkaal giver Hoveder, kan den sættes i I.,
og paa denne Maade kan man være forsynet med
Blomkaal den største Del af Vinteren. (Se videre
under Kølerum).
N. H.
</chapter>

<chapter name="Islands Havebrug">
<b>Islands Havebrug.</b> Havedyrkning har været
kendt paa Island lige fra Landets Bebyggelse, om
end kun i ringe Maalestok. I Laxdælasaga og i
den islandske Lovbog Járnsida (Þjófabálkur VIII)
tales der om »laukagarð« (ɔ: En Have, hvori flere
Slags Planter er dyrkede), og et gammelt
Mundheld siger: »Ekki er sopið kálið þótt i ausuna
sje komið« (Ikke er Kaalen nydt, fordi den er
kommen i Skeen). Navnet »Kál« (udt. Kaul) har man
hidtil brugt baade om Kaal og om Rodfrugter,
hvilket sandsynligvis har sin Grund i, at man flere
Steder har anvendt Bladene af Underjordisk
Kaalrabi til Køkkenbrug. De fleste har dog ikke sat
synderlig Pris paa denne Ret, men Folk, som havde
opholdt sig i Udlandet og der var blevne vante til
Grønsager, tog til Takke med, hvad de kunde faa
heraf, naar de kom tilbage til Island. Man har
fra gammel Tid dyrket <sp>Archangelica
officinalis</sp> og anvendt saavel Rod som Blade af
denne Plante, og ligeledes har man benyttet
<sp>Rumex domesticus</sp> og <sp>R. Acetosa</sp> samt
<sp>Cochlearia officinalis</sp>, baade til Suppe
og især som Spinat. I det sidste Aarhundrede har
der været adskillige af Islands mest fremragende
Mænd, som paa flere Maader har arbejdet for
Havebrugets Fremme, dels ved selv at dyrke flere
Slags Havesager for derved at vise, hvad der kunde
vokse paa Island, dels ved at skrive flere
værdifulde Anvisninger til Dyrkning af Havesager. Den
største Udbredelse har Havebruget dog naaet ved
Landfysikus <sp>Schierbecks</sp> Virksomhed. Da
denne 1882 kom til Island, anlagde han en Have
og anstillede talrige Forsøg i alle de Aar, han
opholdt sig her. Ligeledes gjorde Landfoged <sp>A.
Thorsteinsson</sp> betydelige Forsøg i samme
Retning. Paa Grundlag af disse Erfaringer kan man
nu med Sikkerhed sige, at Havedyrkning godt kan
lykkes paa Island. I Aaret 1885 stiftede
Schierbeck »Det islandske Haveselskab« og var Formand
for dette, til han 1894 rejste til Danmark. Da
blev Biskop <sp>Th. Bjarnarson</sp> valgt til Formand
for Haveselskabet. Da Islands Landbrugsselskab blev
stiftet 1899, indstillede Haveselskabet sin
Virksomhed, da Landbrugsselskabet tog sig af Havebrugets
Interesser ved sin Planteavlskonsulent og
Forsøgsleder <sp>Einar Helgason</sp>. Haveselskabet har nu
begyndt sin Virksomhed igen. Det er i de senere
Aar blevet ret almindeligt at anvende Varmebede,
da dette har vist sig at være nødvendigt af Hensyn
til et heldigt Udfald af Køkkenurter. Den
almindeligst dyrkede Rodfrugt er <sp>Underjordisk
Kaalroe</sp> (Trondhjerns Kaalrabi), og i det
nordlige Island gør man rettest i at saa den paa
Varmebed og udplante senere, da der ofte kan komme
Frost og Sne, efter at de unge Planter er begyndt
at komme op. De nyere Forsøg har godtgjort, at
<sp>Gulerødder</sp> kan dyrkes med Fordel i
Køkkenhaven, hvad enten de saas om Efteraaret, Vinteren
eller tidlig om Foraaret. <sp>Blomkaalen</sp> trives
udmærket ved Udplantning paa Friland i Juni
Maaned. <sp>Hvidkaal</sp> og <sp>Rødkaal</sp> har
vanskeligt ved at give gode Hoveder, særlig den
førstnævnte. <sp>Kartofler</sp> dyrkes omtrent over hele
Landet, men der kan dog i det nordlige Island
indtræffe saa uheldige Somre, at de næsten helt
slaar fejl, og det er i Grunden kun de tidlige og
middeltidlige Sorter, som dyrkes paa Island, de
sildigere trives ikke, og selv de allertidligste bliver
ikke fuldmodne, men dog er de saa nær ved at
fuldmodnes, at Kartoffeldyrkningen kan være meget
lønnende, især paa Sydlandet, hvis den bliver udført
med Omhu. Hvor Kartofler dyrkes
havebrugsmæssigt, er det ikke sjældent, at de giver 375 hl pr.
ha. Næst efter Kartoflerne er Kaalrabi den mest
dyrkede Køkkenurt. Af andre Køkkenurter, som
mere og mere vinder Indgang i de islandske
Haver, kan nævnes: <sp>Radiser</sp>, <sp>Grønkaal</sp>,
<sp>Persille</sp>, <sp>Kørvel</sp>, <sp>Spinat</sp> og <sp>Rabarber</sp>. Af
Frugtbuske dyrker man <sp>Ribs</sp>, som dog ikke
altid naar at blive modne. Flere Steder i Landet,
særlig i Reykjavik og Akureyri, dyrker man
endvidere <sp>Solbær</sp>, <sp>Stikkelsbær</sp> og
<sp>Hindbær</sp>, rigtignok mest til Pryd; Hindbær og
Stikkelsbær bliver vanskeligt fuldmodne. I de senere
Aar ser man her paa Island ret hyppigt nette Haver
med <sp>Sorbus Aucuparia</sp>, <sp>Betula
odorata</sp>, <sp>Larix sibirica</sp>, <sp>Lonicera
coerulea</sp> og <sp>L. tatarica</sp>, <sp>Rosa rubrifolia</sp>
og <sp>Ribes rubrum</sp> samt nogle Stauder og
Sommerplanter. I Reykjavik findes en offentlig Have
ved Altingsbygningen. Frøavl af underjordisk
Kaalroe (Kaalrabi) tiltager i de senere Aar.
Læplantninger savnes fuldstændig paa Island, og
intet vilde mere fremme Havebruget her, end hvis
det engang kunde lykkes at tilvejebringe saadanne.
Aaret 1900 blev der i Reykjavik, ved Bidrag fra
Landskassen, oprettet en Forsøgsstation i
Plantekultur. Siden har den haft aarligt Tilskud fra
Landbrugsselskabet (Búnadarfélag Islands).
Selskabets Konsulent, Einar Helgason, leder Forsøgene.
Stationens Hovedopgave er at undersøge, hvilke
Køkkenurter og Foderplanter der kan dyrkes paa
Island, og som Følge deraf er Forsøg med Træer
og Buske kun underordnede. Forsøgene har vist, at
de fleste af de almindeligste Køkkenurter kan
trives, hvor Forholdene er gode, men mange af dem
maa selvfølgelig tiltrækkes paa Varmebed om
Foraaret og udplantes i Begyndelsen af Juni. De
sidste 2 Aar modnedes Jordbær paa Forsøgsstationen,
hvor de voksede under gunstigste Læforhold, dog
ikke før end sent i Aug. Sidste Sommer blev
Stikkelsbær modne sidst i Septbr. For Foderplanterne
er Resultatet af Forsøgene gunstigt, særlig hvad
angaar Dyrkning af Turnips og Saaning af
forskellige Græsser.
E. H—n.
</chapter>

<chapter name="Ismene calathina">
<b>Ismene</b> <sp>calathina</sp> se <sp>Pancratium</sp>.
</chapter>

<chapter name="Isolepis">
<b>Isolepis</b> (Cyperaceæ), Varmhusplante fra
Ostindien. <sp>I. gracilis</sp> Nees., en nydelig
Halvgræsart med c. 20 cm lange, hængende Stængler,
i hvis Ender de haarformede Blade og fine Blomster
fremkommer. I Væksthuse og Værelser er det en
skattet Potteplante, der finder rig Anvendelse til
Dekoration, og som ogsaa taaler Koldhuskultur.
<sp>Kultur:</sp> I. formeres ved Deling; de unge
Planter sættes derefter paa Varmebed under Skygge
og jævnlig Overbrusning. En Jordblanding,
bestaaende af Græstørvjord, Bladjord, gammel Gødning
og Sand, vil egne sig bedst for den. I. fordrer
megen Fugtighed, hvorfor man som Regel ved
Stuekultur lader den staa med Vand i Underskaalen.
Den lader sig anvende til Beplantning af
Stueakvarier o. l.
Edv. B.
</chapter>

<chapter name="Isoloma">
<b>Isoloma</b> (Gesneraceæ), Syn. Kohleria,
Varmhusplante. <sp>I. hirsutum</sp> Rgl., Kolumbia; saavel
Stængel som de lancetformede Blade er stærkt
haarede, næsten uldne. De purpurrøde Blomster
sidder parvis i Bladhjørnerne. Blomstrer hen paa
Efteraaret. <sp>Kultur:</sp> I. formeres let ved
Stiklinger. Paa Grund af de kraftige Skud taaler de ikke
at tørre helt ind om Vinteren; behandles ellers
som Gesnera.
M. H.

<img>Isoloma bogotense.</img>
</chapter>

<chapter name="Isop">
<b>Isop,</b> <sp>Hyssopus officinalis</sp> L. (Labiatæ),
fleraarig, halv træagtig Urt fra Bjærgene i
Mellemeuropa. Bruges meget lidt, nemlig kun som
tørret Urt i Medicinen. <sp>Kultur:</sp> Formeres ved
Frø og Deling; Planterne gives en Vokseplads af
c. 30 X 30 cm.
J. J. H.
</chapter>

<chapter name="Isotoma">
<b>Isotoma</b> (Lobeliaceæ). <sp>I. axillaris</sp> Lindl.,
Australien; enaarig, som Koldhusplante fleraarig,
anvendelig til Stenhøje, smaa Blomsterbede og
Pottekultur; 15-25 cm høj; lyseblaa Blomster i
Juli-Septbr. <sp>Kultur:</sp> Saas i Marts-April i Potte,
der anbringes i halvvarm Bænk, Planterne
prikles i Potte og udplantes først i Juni med 20-25 cm
Afstand. Fordrer næringsholdig, sandet Muldjord
og varmt, solrigt Voksested; taaler ikke megen
Fugtighed. Frøets Spirekraft 2-3 Aar; Spiring i
Løbet af 2 Uger.
L. F.
</chapter>

<chapter name="Isotypus">
<b>Isotypus</b> se <sp>Onoseris</sp>.
</chapter>

<chapter name="Isplante">
<b>Isplante</b> se <sp>Mesembryanthemum
crystallinum</sp>.
</chapter>

<chapter name="Isslag">
<b>Isslag</b> er Nedbør, der falder ned som Regn, men
i samme Øjeblik som Regndraaben, der er afkølet
under Frysepunktet, naar Jorden eller Træernes
Grene, bliver den til Is. I. kan sætte sig paa
Grenene i et saa tykt Lag, at de brækker under
Vægten, og kan derved gøre en Del Skade, navnlig
i Frugthaver.
L. H.
</chapter>

<chapter name="Itea">
<b>Itea</b> (Saxifragaceæ), haardfør Busk. <sp>I.
virginica</sp> L., Nordamerika, er en lav eller
mellemhøj Busk med lancetformede Blade og i Juli-Aug.
ret smukke, smaa, hvide Blomster, siddende i korte,
tætte Klaser i Grenspidserne.
A. B.

<sp>Anvendelse</sp> og <sp>Kultur:</sp> I. virg. hører
hjemme i Busketter. Den formeres ved importeret
Frø af sidste Aars Høst. Frøet saas snarest muligt
om Efteraaret eller tidligt om Foraaret i
sandblandet Lyngjord i Skaale eller Potter under Glas og
holdes jævnt fugtigt. De unge Planter kultiveres
nogle Aar i Potter, og først som ældre udplantes
de paa Friland i fugtig og sandblandet Jord paa
en lun Plads.
J. B.
</chapter>

<chapter name="Ixia">
<b>Ixia</b> (Iridaceæ), Koldhus-Knoldvækst fra
Kaplandet; blomstrer i Maj-Juni med forskelligfarvede
Blomster, som sidder i Aks, der er 15-80 cm høje.
Bladene er sværdformede, smalle og temmelig korte.
Der findes 20-30 Arter, hvoraf kan fremhæves: <sp>I.
maculata</sp> L. med gule, ved Basis
brunplettede Blomster. <sp>I. paniculata</sp> Delar.; Blostret
har et langt, rødt Rør, hvorfra de smalle, gule
Flige udgaar. <sp>I. speciosa</sp> Andr. med stærkt
mørkerøde, klokkeformede Blomster. <sp>I.
viridiflora</sp> Lam. med grønne Blomster i høje Aks. En
smuk Form af denne er <sp>I. v. cana</sp> med smukke,
blaa Blomster. <sp>Kultur:</sp> Formeringen sker ved
Smaaknoldene, som altid fremkommer i rigelig
Mængde ved Moderknoldene. Formeres ogsaa ved
Frø, og da de forskellige Varieteter let lader sig
krydse indbyrdes, kan man ad denne Vej skaffe sig
en Del ny Former. Frøet saas i Septbr. i
sandblandet Jord og sættes paa en kold Bænk, hvor
Frøplanterne bliver staaende det første Aar, inden
man potter dem; først i Løbet af 3-4 Aar begynder
de at blomstre. Knoldene, som ønskes i Kultur,
lægges i Oktbr. i en Blanding af lige Dele
Græstørvejord og Bladjord med rigeligt Sand. Man
sætter 6-8 i hver Potte og vander dem meget
sparsomt Vinteren igennem, indtil Blomsten begynder
at vise sig, paa hvilket Tidspunkt de vandes op og
holdes i Vækst. Naar Bladene begynder at gulne,
mindskes Vandingen, indtil den til sidst ophører,
hvorpaa Knoldene tages op og opbevares fuldstændig
tørt, til de atter skal lægges. I. fordrer meget
Lys og Luft.
Edv. B.
</chapter>

<chapter name="Ixiolirion">
<b>Ixiolirion</b> (Amaryllidaceæ), Løgvækst for
Friland. <sp>I. montanum</sp> Herb., Sydrusland,
Orienten; 30-50 cm høj. Bladene linieformede,
græslignende. Talrige store, blaaviolette, lidt
tragtformede, stjerneformede Blomster i Top; Juni. <sp>I.
Pallasii</sp> Fisch. & Mey., Turkestan, er endnu
smukkere end den forrige, af hvilken den dog
maaske kun er en Varietet. I. benyttes til
Blomstergrupper og Rabatter og egner sig paa Grund af de
langstilkede Blomster til Binderibrug. <sp>Kultur:</sp>
Formeres ved Løgyngel. Løgene lægges i Oktbr. i
en noget sandet Jord paa et tørt, solrigt Sted og
dækkes godt.
G. B.
</chapter>

<chapter name="Ixora">
<b>Ixora</b> (Rubiaceæ) (Syn. Pavetta), Varmhus.
Prægtig blomstrende, stedsegrøn Busk fra det tropiske
Asien og Afrika med store Blomsterklaser, hvis
enkelte Blomster har langt Rør og fladt udbredt
Krone. Blomstrer i Sommertiden. <sp>I. coccinea</sp>
L. (Pavetta incarnata Bl.) med skarlagen Blomster.
<sp>I. Griffithii</sp> Hook., orangegule Blomster, der
gaar over i orangerødt. <sp>I. macrothyrsa</sp>
Teys & Binn., med Blomster af en dyb rød Farve.
<sp>I. stricta</sp> Roxb. (Pavetta arborea Bl.) med
Varieteter i skarlagen, orange og hvidt. <sp>I.
Williamsii</sp> hort. med teglrøde Blomster; en af de
smukkeste. <sp>Kultur:</sp> Formeres ved Stiklinger
under Glasklokke paa rask Undervarme. Kræver
fugtig Varme, en lys Plade, frisk Luft og hyppig
Sprøjtning i Vækstperioden, hvis man vil undgaa
Utøj. Om Efteraaret holdes de noget koldere og
mere tørt, for at de kan modne deres Træ inden
Vinteren. Jordblanding: megen Lyngjord med lidt
Bladjord og Sand.
M. H.

<img>Ixora macrothyrsa.</img>
</chapter>
<h1>J.</h1>

<chapter name="Jagtret">
<b>Jagtret.</b> Jagtretten hørte til Adelens gamle
»Herlighedsrettigheder«, men uforenelige som disse
var med Lighedskravet og sund Økonomi, er de
forlængst bortfaldne. En Forordning af 20. Maj
1840 slog fast, at enhver Grundejer har Jagtret
paa sin Ejendom, og i 1851 fik Grundejeren Ret
til at indløse Jagtretten paa sin Jord, saafremt
den tilhørte andre. Ejendomsret og Jagtret maa
ikke mere adskilles, naar de først er kommen
sammen, og forpagtes Jord ud, følger Jagtretten med,
medmindre <sp>Ejeren</sp> udtrykkelig har forbeholdt
sig den. <sp>Brugeren</sp> af Jord kan derimod
<sp>bortleje</sp> Jagtretten for den Tid, han er Bruger, eller
for bestemt Tid — dog ikke over 10 Aar.

Vor nugældende Jagtlov er af 8. Maj 1894
(Ændring 16. Marts 1900). Den fastslaar, at
Jagtretten (derunder Fiskeretten) ogsaa strækker sig ud i
Søer, Aaer og Bække ud for vedkommende Grund
og ud til »Midtstrømslinien«. Paa Havet kan
enhver jage, men paa Stranden og saa langt ud, der
kan vades, har kun Strandejeren Jagtretten. —
<sp>Uden Hensyn til Jagtret</sp> har dog enhver
<sp>Bruger</sp> af Jord Ret til paa sit Omraade at fange
eller dræbe Dagrovfugle, Vildgæs (ikke Graagæs),
Ravne, Krager, Raager, Skader, Graaspurve og
Skarver; endvidere Ildere, Maarer og Ræve samt
Oddere og Hejrer. For <sp>Bier</sp> gælder endnu Danske
Lovs Bestemmelse, at naar de er fløjne af Ejerens
Øjesyn, maa den tage dem, der først finder dem.
Den, der har Jagtret, maa selvfølgelig ikke forvolde
Jordbrugeren Skade, og han skal holde Kron-, Daa-
og Raavildt borte, ellers maa Brugeren, naar han
forgæves har opfordret den jagtberettigede dertil, i
3 Mdr. herefter gøre Jagt paa disse Dyr, men
meddele hurtigst (24 Timer), hvad han fælder. Ingen
maa færdes med Bøsse og Hund udenfor Alfarvej
paa anden Mands Jagtgrund. Jagtejeren har en
vis Ret til Selvtægt overfor ulovlig Jagt og
omstrejfende Hunde og Katte. Et nedlagt Stykke
Vildt tilhører den jagtberettigede paa den Grund,
hvor det er fældet. At tilvende sig fældet Vildt,
hvor man ikke har Jagtret, betragtes som ulovlig
Omgang med Hittegods. Af Hensyn til at bevare
den værdifulde Vildtbestand i Landet er der en
Række <sp>Fredningsbestemmelser</sp>, hvis
Overtrædelse medfører Bødestraf. Af disse
Bestemmelser meddeles her:

Raabukke er fredet fra 15. Juli til 15. Septbr.,
Raaer fra 1. Jan. til 15. Septbr., Harer fra 25.
Decbr. til 20. Septbr. (de to sidstnævnte dog ikke i
Have og Gaard med forsvarlig Indhegning),
Pindsvin og Flagermus fra 1. Febr. til 15. Septbr.,
Musvaager og Natrovfugle fra 1. Febr. til 15. Septbr.,
Agerhøns fra 15. Novbr. til 15. Septbr., Fasaner
fra 15. Marts til 15. Septbr., Skovduer,
Kramsfugle, Sjaggere fra 1. Febr. til 15. Septbr., Sang-
og Smaafugle er fredet hele Aaret, Stæren dog ikke
i Haver fra 1. Juli til 20. Aug.

I <sp>Gaard og indhegnet Have</sp> maa bruges
Gift og opstilles Fælder og Sakse; for Rotter og
Mus gælder denne Tilladelse overalt, naar blot
større Dyr ikke kan komme til Skade derved eller
faa fat i Giften. Brugen af Vildtsnarer og Doner
er forbudt. — I 1919 blev forelagt Forslag til en
Revision af Jagtloven.
F. S.
</chapter>

<chapter name="Jakobsstige">
<b>Jakobsstige</b> se <sp>Polemonium</sp>.
</chapter>

<chapter name="Jamesia">
<b>Jamesia</b> (Saxifragaceæ), haardfør Busk. <sp>J.
americana</sp> Torr. & Gray., Nordamerika, er en lav
eller mellemhøj Busk med ovale Blade og i
Juli-Aug. smukke, smaa, hvide Blomster i smaa Toppe
i Grenspidserne.
A. B.

<sp>Anvendelse</sp> og <sp>Kultur:</sp> J. er en villig
og fuldt haardfør Busk uden iøjnefaldende Ydre,
men som paa Grund af sin Størrelse og sine
Blomster passende kan anvendes i Forgrunden af
Busketter. Den formeres ved importeret Frø, der saas
i Rammer. De unge Planter dækkes om Vinteren
og udprikles som toaarige i let, næringsrig Jord
paa en lun Plads.
J. B.
</chapter>

<img>Fig. 1. Jardinière.</img>
<chapter name="Januar">
<b>Januar</b> se <sp>Oversigt over de
maanedlige Arbejder paa Friland og under
Glas.</sp>
</chapter>

<chapter name="Jardinière.">
<b>Jardinière.</b> Ved J. forstaas et lille Blomsterbord
eller Beholder af Metal, Træ, Terrakotta eller Glas,
bestemt til at prydes med voksende Planter. Til
denne Kategori vil som Regel tillige kunne
henregnes Kurve, forsynede med en Kumme af Blik
eller Zink, hvori en Sammenplantning kan finde
Sted. Efterhaanden som Fordringerne til
Hjemmenes dekorative Udsmykning med Blomster og
Planter er stegen, finder stadig en større og større
Del af Plantekultivatørens Produktion Anvendelse
til denne Art af Dekoration. Tager man ved
Valget af Plantemateriale ikke alene Hensyn til den
øjeblikkelige Skønhedsvirkning, men ogsaa til en
vis ensartet Voksemaade hos de sammenstillede
Planter under de givne Vilkaar, vil en saadan
Sammenplantning i længere Tid kunne afgive et smukt
og oplivende Skue. Da den i Reglen anvendes
som Gave ved festlige Lejligheder, bidrager J. sit
til at vække og vedligeholde en Interesse for
Planter hos Befolkningens brede Lag, der er af
Betydning, baade ideel og reel for den producerende
Gartner og den udøvende Binder. I tidligere Dage fandt
hovedsagelig Løgvækster Anvendelse til Dekoration
af Værelser, især Crocus og Tulipaner, som, lagte
i aflange Trækasser om Efteraaret og drevne paa
sædvanlig Vis, henstilledes i Vinduerne eller
mellem dobbelte Vinduer, hvor saadanne fandtes. I
Jan.-Febr. kunde de i lang Tid afgive et pynteligt
og foraarsagtigt Syn. Til Jardinièrebeplantning i
Stuerne var det særlig Bregner, man benyttede,
navnlig fandt Cyrtomium, Pteris og Asplenium
udstrakt Anvendelse paa Grund af deres
Holdbarhed. Nu til Dags bliver en Mængde forskellige,
baade blomstrende og ikkeblomstrende Planter
anvendt til J. Følgende maa særlig nævnes. Af
Bregner kan, foruden de allerede nævnte Arter,
Nephrolepis exaltata Whitmannii og e. Piersonii
anbefales som udmærkede Jardinièrebregner, idet
baade deres smukke, fjedrede Blade og store
Holdbarhed gør dem fortrinlig egnede til Stuebregne.
Af Palmer foretrækkes i Reglen Kentia, Cocos,
Phoenix Roebelenii og canariensis. Endvidere
Araucaria, Aralia elegantissima og Cyperus, og til
Anbringelse paa mørkere Steder i Stuen Aspidistra.

<img>Fig. 2.</img>

<img>Fig. 3.</img>
Planter med brogede Blade bringer en særdeles
dekorativ Afveksling, men da de som Regel er
mindre haardføre i Stuen, anvendes de
sædvanligvis kun, naar Sammenstillingen skal tage sig
særlig godt ud i Øjeblikket. Af disse maa nævnes
brogetbladede Dracæna, Croton, Maranta, Carex,
Begonia Rex, og som hængende Dekoration
brogetbladede Tradescantia og Panicum.
Fig. 1 viser et slankt Stativ med
mørkegrøn lakeret Zinkbeholder,
tilplantet med Kentia og Cocospalmer,
Whitmannibregner samt Asparagus
plumosus og A. Sprengeri. For at
forhøje den øjeblikkelige Virkning
er der mellem Planterne anbragt
lyslilla Chrysanthemum (Sorten <sp>N. G.
Jubileé</sp>) samt ved Foden af
Stativet, anbragt i et af en
Silkesløjfe skjult Reagensglas, nogle
Orchidéer: lyslilla Cattleya. Af
blomstrende Planter er de mest
anvendelige Cyclamen, Primula, Erica,
Azalea, Begonia Gloire de Lorraine,
Imantophyllum og Camellia.
Ogsaa drevne Stauder og
tidligblomstrende Buske saasom Convaller,
Dielytra, Iris, Prunus og Malus
afgiver et udmærket smukt
Materiale til Sammenplantning (Fig. 2
og 3). Angive bestemte Regler for
Tilplantningen af saadanne J. og
Plantekurve kan man ikke, dog
maa der ved Valget af Plantearter
tages Hensyn til, at Resultatet kan
virke saa harmonisk som muligt.
Man bør ved skønsom
Sammenstilling af Planterne søge at
tilvejebringe en vis Stil og Karakter, som
henpeger til en bestemt Aarstid,
fælles Voksested el. lign. For at forhøje den
øjeblikkelige pyntelige Virkning ses ikke sjældent
Buketter af afskaarne Blomster anvendte som
Dekoration. Fig. 4, en hvidlakeret Kurv med
Beholder tilplantet med udelukkende hvide Blomster,
Hortensia, Azalea og Erica, samt smykket med
hvide Silkebaand og Buketter af hvide Nelliker.
Med god Virkning pyntes undertiden ogsaa

<img>Fig. 4.</img>

<img>Fig. 5.</img>

<img>Fig. 6.</img>
Plantekurve med Silkebaand i en efter Kurvens Indhold
afstemt Farve. F. Eks. vil til en Sammenplantning
af lutter grønne Ting et Silkebaand af en klar,
højrød Farve være særdeles oplivende og indgaa
som et smukt dekorativt Led i Helheden. Som et
Eksempel paa, at en Jardinière ofte kan kræve ret
rigelig Anvendelse af afskaarne Blomster, tjener
den paa Fig. 5 afbildede <sp>Flora danica
Jardinière</sp>; denne er tilplantet med Asparagus
plumosus og smykket med Pompongeorginer i en
Rigdom af Farver, nøje i Overensstemmelse med
Porcelænets Karakter. En typisk Jardinière
(Sammenplantning) viser Fig. 6, her er J. tilplantet med
veludviklede dobbelte røde Tulipaner <sp>Rex rubrorum</sp>,
hvorimellem er plantet grovbladet Adiantum;
omkring J. er slynget en Sløjfe af blaagrønne og
mørkerøde Silkebaand, afstemt efter Tulipanernes Blomster
og Blade. Selve Plantebordene var tidligere alt for
ensartede og temmelig fantasiforladte, idet Bordene
som Regel baade var tunge og klodsede.
Fremstilleren af disse tilstræbte at komme Naturen saa
nær som muligt ved at beklæde Bordet med Kork,
Birkebark, tørrede Palmeblade eller lignende, men
Resultatet stod sjælden i Forhold til den anvendte
Umage. I de senere Aar har imidlertid
Møbeltegneren ogsaa taget denne ingenlunde uvigtige
Del af Beboelses-Værelsets Udsmykning ind under
sit Virkefelt, og Resultatet er blevet en Række
særdeles smukke Borde, særlig i den saakaldte
nyengelske Stil. Disse har den store Fordel som Regel
at kunne passe ind i andre anvendte Stilarter og
ved deres Mangfoldighed af forskellige Former, som
tillader den mest forskelligartede Beplantning,
afgiver de en særdeles brugbar Basis for denne Art
af Dekoration (Fig. 7 og 8). Ved de senere Aars
Udstillinger i Europas Storstæder har de besøgende
haft Lejlighed til at se den japanske Maade at
dekorere Jardinièrer paa. Disse, som i Reglen er
store, flade Skaale af Porcelæn, er arrangerede
ganske som en lille Have med Gange, Blomsterbede og
smaa Damme, hvor deminutive Broer fører over,
ligesom ogsaa de kendte japanske Dværgtræer er
anvendte til Ornament. Trods den Taalmodighed
og Akkuratesse, hvormed det hele er udført, virker
det dog paa vore Øjne ret smagsfjernt og vil næppe
faa nogen Indflydelse paa vor hjemlige
Jardinièrepyntning.
E—y.

<img>Fig. 7.</img>

<img>Fig. 8.</img>
</chapter>

<chapter name="Jasione">
<b>Jasione</b> (Campanulaceæ). Urteagtige Planter med
lyseblaa Blomster i Hoved. <sp>J. montana</sp> L.,
Blaa Munke, Europa, Danmark; 15-20 cm;
Hovederne c. 1,5 cm i Diameter. Toaarig. Sommer.
<sp>J. perennis</sp> Lam., Sydeuropa; 20-30 cm;
Hovederne c. 3 cm i Diameter. Fleraarig. Juni-Juli.
<sp>Kultur:</sp> Frøet saas i Potter og prikles i Kasser
inden Henplantning paa Stenhøjen i sandet Jord;
Frøet kan ogsaa saas paa Blivestedet.
A. L.
</chapter>

<chapter name="Jasmin">
<b>Jasmin</b> se <sp>Jasminum</sp> og <sp>Uægte Jasmin</sp>
se <sp>Philadelphus</sp>.
</chapter>

<chapter name="Jasminum">
<b>Jasminum</b> (Jasminaceæ), Jasmin. Mere eller
mindre haardføre, oprette, overhængende eller
næsten klatrende Buske. <sp>J. Beesianum</sp> Bees.
Klatrende Busk med lancetformede Blade og
lyserøde Blomster. <sp>J. nudiflorum</sp> Lindl., Kina, er
en langgrenet, overhængende Busk med kantede,
grønne Grene og smaa, tredelte, blanke Blade.
Blomsterne, der er smukke, gule, sidder langs med
Siderne af de unge Grene og kommer enkeltvis til
Udvikling efter Løvfald i det sene Efteraar og
under milde Vintre samt i Tøvejr gennem hele
Vinteren, dens Hovedblomstringstid falder i April. <sp>J.
officinale</sp> L., Ægte Jasmin, Forasien, er en
højtrankende eller klatrende Busk med smaa finnede
Blade og i Juli-Aug. smaa, hvide, stærkt
vellugtende, smukke Blomster.
A. B.

<sp>Anvendelse:</sp> J.'s Værd for Friland
indskrænker sig til Beklædning af luntliggende,
solbeskinnede Sydmure, Plankeværker o. l. <sp>Kultur:</sp>
J. kan formeres ved Aflægning, men lettest ved
Stiklinger, enten af urteagtigt Træ om Sommeren
eller af modent do. om Foraaret under Glas. De
unge Planter overvintres de første Aar frostfrit.
Som ældre tager J. sædvanlig ingen Skade af
Vinteren; men i streng Frost er det rigtigst at dække
den med Granris, Maatter o. l., særlig naar den
er plantet ved Sydmur. P. taaler Beskæring, som
foretages for at forynge Planten med ny Skud og
derved forøge Blomstringen.
J. B.

<sp>Jasminum</sp>. Særlig egnet til Koldhus —
fornemmelig til Espalier paa en lys Væg — er en ny
Art, <sp>J. primulinum</sp> Hemsl., Kina, med kraftig
Vækst, lange, tynde Grene med mørkegrønt Løv og
nydelige, lysende gule Blomster i Bladhjørnerne af
Sommerskuddene. For halvvarmt Hus egner sig:
<sp>J. gracillimum</sp> Hook., Borneo, med hvide
Blomster; Vinter. <sp>J. grandiflorum</sp> L.,
Himalaya; stedsegrøn med hvide, udvendig rødlige,

<img>Jasminum grandiflorum.</img>
vellugtende Blomster; Juli-Novbr. Grenene maa om
Foraaret skæres tilbage paa 3-4 Knopper.
Formeres ved Podning paa J. officinale. <sp>J.
odoratissimum</sp> L., Madeira, med gule Blomster;
Sommer. Af Varmhusarter skal fremhæves: <sp>J.
Sambac</sp> Ait., Busk fra Arabien og Ostindien,
der kan blive indtil 3 m høj og til Dels er
slyngende. Hvide, vellugtende Blomster, der
fremkommer i hele Sommertiden. Varieteter med fyldte
Blomster er: <sp>J. S. fl. pl.</sp> med uregelmæssigt
fyldte, og <sp>Maid of Orleans</sp> med større og
stærkt fyldte Blomster. <sp>Kultur:</sp> Formeres ved
Aflægning eller Stikning i Varmebed. Jorden bør
overvejende bestaa af Blad- og Lyngjord; luftigt
og lyst Væksthus med rigelig Fugtighed om
Sommeren.
M. H.
</chapter>

<chapter name="Jerikorose">
<b>Jerikorose</b> er Navnet paa to i Afrikas og Asiens
Ørkener hjemmehørende Planter, nemlig
<sp>Anastatica hierochuntica</sp> L. og <sp>Asteriscus
pygmæus</sp> Coss. & Dur. Den første, der er en
Korsbl., har den Ejendommelighed, at den efter
Frugtmodningen bøjer sine Grene ind imod Midten,
saaledes at hele Planten danner en Kugle, der af
Stormene kan føres milevidt gennem Ørkenen. I fugtig
Luft retter den sine Grene ud, men lukker sig atter,
saa snart den bliver tør. Asteriscus er en
Kurveblomst med lange Svøbblade, der efter
Afblomstringen lukker sig om Frugterne, men befugtes de,
aabner de sig i Løbet af meget kort Tid. Disse
hygroskopiske Egenskaber hos de to nævnte Planter
har i Fortiden givet Anledning til megen Overtro.
L. H.
</chapter>

<chapter name="Jobstaare">
<b>Jobstaare</b> se <sp>Coix</sp>.
</chapter>

<chapter name="Jomfruen i det grønne">
<b>Jomfruen i det grønne</b> se <sp>Nigella
damascena</sp>.
</chapter>

<chapter name="Jomfrufinger">
<b>Jomfrufinger</b> se <sp>Gladiolus</sp>.
</chapter>

<chapter name="Jonquiller">
<b>Jonquiller</b> se <sp>Narcissus Jonquilla</sp>.
</chapter>

<chapter name="Jordbearbejdning">
<b>Jordbearbejdning</b> foretages for at skaffe de
dyrkede Planter de bedste Voksebetingelser og for at
ødelægge Ukrud. J. bevirker, at Jorden bliver
mere porøs og derved bedre holder paa
Fugtigheden, og at Luften bedre faar Adgang (se
»Bakterier«), hvorved Jordvarmen stiger og
Omsætningen af Næringsstofferne i Jorden fremmes.
Endvidere har J. til Formaal at blande Jorden og
bringe Gødningen ned samt bringe ny Lag frem
paa Overfladen, saa at Luft og Frost kan virke paa
disse. Ved Dybbehandling tilsigtes at løsne Jorden
i de dybere Lag, saa at Planterødderne lettere kan
trænge ned deri, og Jordens Fugtighed reguleres.
J. falder i Efteraars-, Foraars- og
Sommerbehandling; førstnævnte sker ved almindelig Gravning,
eventuelt Kulegravning (se d. A.) eller Pløjning.
Foraarsbehandlingen bestaar i Gravning og Rivning,
eventuelt Pløjning og Harvning. Det er af største
Betydning, at J. saa vidt mulig kun foretages, naar
Jorden er bekvem og falder godt for Redskaberne.
De fleste Planter trives mindre godt i Jord, der er
behandlet i vaad og ubekvem Tilstand, navnlig naar
den samtidig er tung og bindende.
Sommerbehandlingen sker dels for at bekæmpe Ukrudet og dels
for at holde Jordoverfladen løs; den udføres med
Haand- eller Hestehakke (se »Haveredskaber«).
Hvor Jorden er af meget let Beskaffenhed, kan det
være rigtigt at indskrænke Bearbejdningen om
Foraaret til det mindst mulige, for at undgaa Tab
af Fugtighed. Ved Efteraarsbehandlingen, der bør
udføres grundigt og i Tide, inden Jorden bliver for
vaad, maa Spadestik og Plovfure lades hele, for at
frembyde saa stor Paavirkningsflade som muligt
for Vejr og Vind.
D. T. P.
</chapter>

<chapter name="Jordberegning">
<b>Jordberegning</b> se <sp>Jordflytning</sp>,
<sp>Fladeberegning</sp> og <sp>Kubikberegning</sp>.
</chapter>

<chapter name="Jordbundsarter">
<b>Jordbundsarter.</b> Man kan skelne mellem
følgende fire Hovedtyper af Jordbundsformer:
<sp>Sandjorder</sp>, <sp>Lerjorder</sp>, <sp>Kalkjorder</sp> og
<sp>Humusjorder</sp>. — <sp>Sandjorderne</sp>. De
Jorder, der henregnes til denne Gruppe, vil i
Almindelighed indeholde mindst 80 pCt. Sand. Rent Sand
egner sig ikke til Plantekultur, der først bliver
lønnende, naar Jorden indeholder en større eller
mindre Mængde Ler eller Humus. Efter Graden
af Indblandingen af disse Stoffer taler man om
mere eller mindre ler- eller muldblandet Sand.
Tilstedeværelsen af kendelige Mængder Feldspat,
Hornblende og andre plantenærende Mineralier forøger
Sandets Værdi som Voksested for Kulturplanterne;
men af langt større Betydning end den kemiske
Sammensætning er Sandets Finhedsgrad, idet dets
Evne til at optage og økonomisere med Fugtigheden
tiltager med denne. I Jordbundsbeskrivelsen er en
nøje Angivelse af Sandjordernes Ler- eller
Muldindhold samt af Kornstørrelsen da af stor
Vigtighed, De saakaldte Grusjorder, der bestaar af særlig
grovkornet Sand, sædvanlig indblandet en
betydelig Mængde Sten, har kun en meget ringe Evne
til at holde paa Fugtigheden. Det er jo netop
Sandjordernes uheldige Forhold overfor Vand, der i
særlig Grad karakteriserer disse og betinger deres
forholdsvis ringe landøkonomiske Værdi. Deres
Evne til at optage og fastholde Vand er som nævnt
forholdsvis ringe, af hvilken Grund de let udvaskes
og udtørres. De opvarmes og gennemluftes let,
og Omsætningen af organiske Stoffer (Stald- og
Grøngødning, Planterester m. m.) foregaar derfor
— under i øvrigt gunstige Betingelser for
Jordbundsmikrobernes Virksomhed — særdeles hurtig
i disse Jorder; de er med andre Ord »varme«
Jorder. Absorptionsevnen overfor
Plantenæringsstoffer er i al Almindelighed forholdsvis ringe,
og dels af denne Grund og dels paa Grund
af deres ringe Vandrumningsevne, bør
Sandjorderne i Reglen ikke betros større Mængde
Gødningsstoffer — og særlig da kvælstofholdige
Gødningsstoffer — paa een Gang. Meget karakteristisk
for Sandjorderne er deres ringe Sammenhængsevne,
en Følge af Jorddelenes ringe Overflade (Finhed),
der bevirker, at de kun yder
Jordbearbejdningsredskaberne ringe Modstand. — <sp>Lerjorderne</sp>
bestaar af en Blanding af Ler, Sand og Humus, og
efter Graden af disse Indblandinger faar de enkelte
Jorder indenfor denne Gruppe en vidt forskellig
Karakter. Set under et forholder Lerjorderne sig
med Hensyn til Fugtigheds- og Varmeforhold
nærmest modsat Sandjorderne, idet deres vandholdende
Evne er betydelig, ligesom de forholdsvis langsomt
opvarmes. Absorptionsevnen er sædvanlig
betydelig større end hos Sandjorderne; de har en stor
Sammenhængsevne og yder derfor
Jordbearbejdningsredskaberne en betydelig Modstand, ligesom
de ved Udtørring er tilbøjelige til at slaa Revner
og danne haarde Skorper eller Klumper. Det er
en Selvfølge, at de her nævnte Egenskaber bliver
mere eller mindre stærkt fremtrædende, eftersom
Jorden indeholder mere eller mindre af Ler eller
Humus, og det er derfor af Vigtighed, at man ved
Jordbundsbedømmelsen søger saa vidt muligt at
karakterisere dette Indhold. Af ganske særlig
Betydning er en nøje Angivelse af Muldindholdet.
Medens baade Ler og Humus forøger Jordens
vandholdende Evne, udøver hver især af disse to
Jordbestanddele en vidt forskellig Indflydelse paa
Jordens Konsistens og Struktur, idet et stort
Lerindhold betinger en stor Sammenhængskraft,
hvorimod Humusindblandingen i høj Grad formindsker
Lerjordernes Sammenhængskraft. Foruden af
Forholdet mellem Ler og Muld er Jordens Struktur
og Konsistens ogsaa i høj Grad betinget af dens
kemiske Tilstand og navnlig Indholdet af
opløselige Salte, af hvilke Kalksaltene har
Hovedindflydelsen (se nærmere Struktur, Jordens). Da
Jordens Struktur i saa væsentlig Grad er
bestemmende for dens Forhold overfor Luft, Fugtighed og
Varme og for den Lethed, hvormed den bearbejdes,
er det af væsentlig Betydning at faa denne
karakteriseret ved Jordbundsbedømmelsen. —
<sp>Kalkjorder</sp>. Egentlige Kalkjorder, hvorved man
forstaar Jorder med et Indhold af omkring 10 pCt.
kulsur Kalk eller derover, findes meget lidt
udbredte her i Landet og i Almindelighed kun paa
Steder, hvor Kridtformationen nærmer sig
Overfladen, saaledes som paa Møen, Ringstedegnen, syd
for Randers og nogle flere Steder. Disse Jorder
er altid sprøde og bliver ved Bearbejdningen let
askeagtige. De opvarmes forholdsvis hurtigt, og
dette i Forbindelse med deres store Indhold af
basiske Stoffer (kulsur Kalk), der forlener dem med
en udpræget alkalisk Reaktion, bevirker, at de
besørger Omsætningen af organiske Stoffer meget
hurtigt; de er i udpræget Grad »hidsige« Jorder.
— <sp>Humusjorder</sp> benævner man Jorder, der
er meget rige paa omsatte organiske Stoffer
(Humus). Lerjorder med et Indhold af omkring 15
pCt. Humus eller derover, vil sædvanlig faa denne
Betegnelse; ved Sandjorder, hvor en vis Mængde
Humus gør sig langt stærkere gældende for Øjet
end ved Lerjorder, vil man sædvanlig allerede
benytte denne Betegnelse ved et Indhold af 7-8 pCt.
Humus. Man skelner mellem rene Humusjorder
(Tørvejorder) og mere eller mindre sand- eller
lerblandede Humusjorder. En nærmere
Karakteristik af Mængden af indblandet Mineraljord er
naturligvis af væsentlig Betydning ved
Jordbundsbedømmelsen.
H. C.

I Havebruget benyttes ofte i forskellige Øjemed
og til Dyrkning af de mange forskellige Planter
flere Jordarter, som hver især kan indordnes under
de foregaaende; da de imidlertid i Praksis
benyttes under de følgende Navne, der betegner deres
Oprindelse, skal de ogsaa her omtales særskilt.
<sp>Bladjord</sp> eller <sp>Løvjord</sp> er en mørk, let
Humusjord, som man forskaffer sig ved at samle
visne Blade, helst Bøgeblade, i en firkantet, flad
Bunke, der maa være c. 1 m høj. Bunken lægges
paa et luftigt, beskygget Sted oven paa Jorden,
for at der ikke skal indtræde nogen sur
Formuldning, og omstikkes Sommer og Vinter, indtil
Bladene er forraadnede, hvilket sædvanlig varer 3
Aar. I flere Tilfælde benyttes der dog ogsaa
Bladjord, som kun er halvt forraadnet.
<sp>Græstørvjord</sp> tilbereder man ved at lægge 8-10 cm tykke
Græstørv fra en gammel Græsmark lagvis i Bunke
med Græsset nedad; Bunken omstikkes ikke og er
tjenlig efter et Par Aars Forløb.
<sp>Gødningsjord</sp> eller <sp>Varmebedsjord</sp> er en mørk,
næringsrig Humusjord, der dannes ved at lægge
den udbrændte Varmebedsgødning i Bunke og
omstikke den, til den er omdannet til Jord.
<sp>Kompostjord</sp> kaldes en forraadnet Blanding af
forskelligt, hovedsagelig organisk Affald fra Haven
og Husholdningen, saaledes Ukrud, Græs,
Planteaffald og dyrisk Affald. Foruden de nævnte
organiske Stoffer benyttes endvidere som
Kompostmateriale Latringødning, Fejeskarn, Sod, gammel
Murkalk, Vejafskrab, Oprensning fra Kloaker, Grøfter
og Damme, Tørvejord og god Muldjord.
Tilstedeværelsen af saadanne jordagtige Dele er vigtig, da
disse absorberer de ved Sønderdelingen af de
organiske Stoffer opstaaede luftformige eller flydende,
værdifulde Stoffer, saa at disse ikke gaar tabt,
men forbliver i Kompostjorden. Dernæst kan man
ogsaa for at vedligeholde en jævn Fugtighed i
Bunken overhælde den med Sæbe-, Opvaskevand
og Urin, som tillige yderligere vil berige den med
Plantenæring. For at bevirke en hurtigere
Omsætning af de forraadnende organiske Stoffer er det
gavnligt at paaføre lidt Kalk eller Mergel, som
dog ikke gerne maa komme i direkte Berøring
med Latringødningen, da dennes Kvælstof derved
let gaar tabt. Selve Kompostbunken gøres ligesom
de andre Jordbunker firkantet, 1-2 m høj, flad
ovenpaa og med saa lodrette Sider som muligt; de
forskellige Stoffer lægges lagvis for bedre at kunne
blandes ved Omstikningen, som foretages 2 Gange
om Aaret, saaledes at det nederste i Bunken
kommer øverst, og det yderste af den kommer inderst,
hvorved alle Dele forraadner mere ensartet. Efter
2-3 Aars Forløb vil Bunken være omdannet til en
kraftig, alsidig nærende Jord, som i mange
Tilfælde vil være til megen Nytte. Før Brugen er
det imidlertid nødvendigt, ligesom ved Bladjord, at
lade den gaa igennem en Jordharpe, for at de
grovere Dele derved kan fjernes. <sp>Lyngjord</sp> findes
i Naturen paa lyngbevoksede Steder og er dannet
oven paa Hedesandet af ophobede Planterester, der
er gennemvævede af Lyngrødder og danner et
indtil 35 cm tykt Lag, som kaldes Lyngskjolden.
Dette Lag indeholder sædvanlig Sand og indtil 50
pCt. sur Humus, hvorfor Lyngjorden ikke kan
benyttes i frisk Tilstand. Har man forskaffet sig
en Del Lyngjord, lægges den i Bunke, omstikkes
og udluftes, hvorpaa den efter 1-2 Aars Forløb
vil være brugelig. Lyngjorden holder ikke længe
paa Vandet og optager det meget vanskeligt, naar
den først er bleven tør. <sp>Sand</sp> eller <sp>Grus</sp>
benyttes i Havebruget altid i Jordblandinger til
Potteplanter. Til visse Planter og Stiklinger er
det nødvendigt at udvaske det for at fjerne
muligvis tilstedeværende skadelige Stoffer.
<sp>Sphagnum</sp> eller <sp>Tørvemos</sp> vokser selskabeligt i
Moser, hvor det kan dække store Partier af
Vandfladen. Det er bleggrønt, altid fyldt med Vand
som en Svamp, naar der er Fugtighed til Stede,
det vokser i Spidsen, medens de nedre Dele dør bort,
synker til Bunds og danner Tørv. Det levende
Sphagnum er af megen Vigtighed som Bestanddel
af Jordblandinger til forskellige Planter, særlig
Orchideer; til disse deles det i 3 Dele, hvoraf den
nederste benyttes til at dække Dræningen med, den
mellemste Del hakkes itu og blandes i Jorden,
medens Hovederne lægges oven paa Potten for at
vokse videre. Til Orchideer benyttes helst
Sphagnum cymbifolium, der er af hvidliggrøn Farve.
Foruden til Orchideer er Sphagnum særdeles
anvendeligt til Dyrkningen af mange Araceer,
Begonier, Bregner og Bromeliaceer, ligesom det i
forskellige andre gartneriske Øjemed, f. Eks. Dækning
af Dræn i Potter, til Pakning o. s. v., er meget
at anbefale, da det aldrig mugner eller skimler.
Sphagnumtørv, som bestaar af dødt, men kun lidt
forraadnet Sphagnum, er brunlig, let og svampet.
Den indsuger Vand i Mængde og benyttes i
Jordblandinger paa Grund af sin Porøsitet paa samme
Maade som det levende Sphagnum, men som Følge
af dens Indhold af fri Humussyre bør den dog før
Brugen ligge i længere Tid udsat for Luftens
Paavirkning. <sp>Tørvejord</sp> er en let, sort
Humusjord, som særlig bestaar af formuldet
Sphagnum og findes i vore Tørvemoser. Da den kun
indeholder meget lidt eller slet intet Sand, holder
den i længere Tid paa Fugtigheden end
Lyngjorden, men optager ligesom denne kun vanskeligt
Vand, naar den først en Gang er bleven udtørret.
Tørvejorden indeholder megen fri Humussyre,
hvorfor man helst maa skaffe sig saadan Jord, der
allerede er opkastet af Mosen og i længere Tid har
ligget udsat for Luftens Paavirkning, i modsat
Fald maa den lægges i Bunke og jævnligt
omstikkes i Løbet af 1-2 Aar, før den benyttes.
G. B.
</chapter>

<chapter name="Jordbær">
<b>Jordbær</b> (d. og n.), Smultron og Jordgubbar
(s.), <sp>Fragaria</sp> (Rosaceæ). <sp>F. vesca</sp> L., <sp>F.
collina</sp> Ehrh. og <sp>F. elatior</sp> Ehrh. findes
vildtvoksende hos os, medens <sp>F. chiloënsis</sp>
Duchesne, <sp>F. virginiana</sp> Duchesne og flere har
hjemme i de nordlige og sydlige tempererede Egne
af Amerika. Der findes nu en overordentlig stor
Mængde Varieteter; fra F. vesca nedstammer de
saakaldte Immerbær, Alpejordbær og Svenska
månedssmultron, fra F. virginiana Atkinson og
Rosenjordbær; de mange storfrugtede Varieteter,
de saakaldte Ananasjordbær, er fremkomne ved
Krydsning mellem F. virginiana, F. chiloënsis o. fl.
Antallet af Varieteter er nu meget stort, og det
er da de mere storfrugtede Varieteter, der har
fortrængt de ældre, mere smaafrugtede. For at have
J. i den længst mulige Tid, kan imidlertid for
Tiden følgende anbefales: <sp>Deutsch Evern</sp>,
middelstor, meget tidlig, frugtbar og let at plukke;
<sp>Abundance</sp>, der nærmest er lille, men paa
Jord, der er godt gødet og kan holdes
tilstrækkelig fugtig, er umaadelig frugtbar; er tillige godt
farvet og let at plukke, hvorfor den, trods den
syrlige og daarlige Smag, dyrkes meget til
Torvehandel. Paa noget leret Jord er <sp>Vicomtesse
Héricart de Thury</sp> langt bedre, den er
middeltidlig, middelstor, smukt farvet, let at plukke,
holdbar og af en meget fin Smag. En anden god
middeltidlig Sort er <sp>Königin Luise</sp>, der har
smukke, lyserøde, middelstore, faste Frugter af en
god Smag, den er tillige let at plukke og den
bærer sine Frugter godt oppe; den giver umaadelig
mange Blomster, men en Del af de sidst udviklede
giver ikke Frugt; <sp>Bedford Champion</sp> er
ogsaa middeltidlig, har meget store, smukt formede
og farvede Frugter, men den kan ikke
renplukkes, hvorfor den egner sig bedst som Dessertfrugt,
kraftig og frugtbar; <sp>Lucida perfecta</sp>,
kraftig med meget mørke, blanke Blade og smukke
rosenrøde Frugter, sildig, men taaler ikke
Fugtighed eller Transport; <sp>Späthe von
Leopoldshall</sp>, kraftig med store, smukke Frugter, meget
sildig og af god Smag. De gamle Sorter Atkinson
og Rosenjordbær dyrkes neppe ret meget mere, de
saakaldte Immerbær, hvoraf der haves hvide og
røde, dyrkes enkelte Steder for at forlænge Sæsonen.
Af remonterende J. haves ogsaa nogle
Varieteter med ret store Frugter, f. Eks. <sp>St. Joseph</sp>,
men de er dog uden synderlig Betydning.
Remonteringen er i denne Type delvis opnaaet ved, at
Moderplantens Udløbere har en saa hurtig
Udvikling, at de samme Sommer, de er dannede, naar
at sætte Blomst og moden Frugt. <sp>Kultur:</sp>
Formeringen foregaar, naar man vil tiltrække ny
Varieteter, ved Frø, men ellers ved Udløbere. Disse
optages i Aug., afpudses og prikles paa Bed med
8-10 cm Afstand paa hver Led, i en kraftig, men
ikke for svær Jord af Hensyn til Roddannelsen.
De passes med Vanding og dækkes om Vinteren
med lidt gammel Gødning. J. ynder som Regel en
noget svær, velgødet Jord, som ikke let tører ud;
bedst er Jord, som aldrig har baaret J. før, eller
som nylig er dybtbearbejdet, i hvert Fald maa der
ikke have været dyrket J. paa Stykket mindst
5 Aar i Forvejen. Surhed i Jorden taaler J. ikke.
Almindelig god Staldgødning er udmærket, men
kan denne ikke skaffes, kan Kunstgødning
anvendes; Chilisalpeter, Kali og Superfosfat, alt efter
Jordens Trang og Beskaffenhed. Beliggenheden
maa være solaaben og om muligt med Læ for
udtørrende Vinde. De priklede Planter plantes paa
Blivestedet om Foraaret, saa snart de viser Tegn
til Vækst, efter at Jorden først er gødet og
bearbejdet; er denne let, bør Bearbejdningen udføres
om Efteraaret, og man nøjes da med at rive den
om Foraaret. Afstanden mellem Rækkerne kan
for de smaafrugtede være 60 cm og 30 cm
mellem Planterne i Rækken. Til de storfrugtede maa
Gangbredden være 76 cm, og mellem Planterne i
Rækken gives en Afstand af 50 cm. Disse Maal
gælder, naar J. holdes i Rækker, skal de derimod
holdes i Blokke, hvilket i hvert Fald i
Privathaver vil være at foretrække, plantes de med 60
cm mellem Planterne, ellers samme Maal; da
Jordbærplanterne har Tilbøjelighed til at hæve sig
op af Jorden, sættes de helst i en lille Fordybning.
Vanding er ikke nødvendig, naar Plantningen er
udført tidligt. Mellemkultur bør undgaas; der
holdes rent, saa at ingen Ukrudsplanter naar at
kaste Frø, og fleraarigt Ukrud bør absolut ikke
taales. Første Aar afskæres Blomsterne og alle
Rankerne efterhaanden som de fremkommer. Om
Efteraaret, helst først i Septbr., graves
mellem Rækkerne, og Jorden jævnes godt. Ved
Frostens Indtræden dækkes Gangene helt med
frisk Hestegødning eller forraadnet Tang,
udbrændt Gødning og Bark kan ogsaa bruges. Den
paafølgende Sommer begynder Høsten, sædvanlig
i Slutningen af Juni; den varer 4-6 Uger, hvilket
retter sig efter Vejret og efter, hvilke Varieteter
man dyrker. Plukningen udføres med Omhu, og
Frugten bør være saa frisk som muligt, naar den
nydes. Kan man vande, bør dette ske, før
Planterne bliver gennemtørre, som oftest allerede ved
Blomstringens Begyndelse, men altid rigeligt. Har
man kun mindre Arealer, afstikkes efter
Afhøstningen med en skarp Spade alle Ranker, som
derefter bortskuffes, men denne Afstikning maa da
gentages ved Gravningen, der udføres i September.
Har man større Arealer, anvendes der hverken
Afstikning af Rankerne eller Gravning mellem
Rækkerne, men Jorden holdes løs og ren ved flittig
Brug af Hestehakken. Planterækkernes Bredde
holdes paa højst 24 cm. I Frostvejr
paaføres Gødning som første Aar. J. kan ogsaa
plantes paa Blivestedet saa tidlig som muligt
i Juli eller August, hvis man kan faa Udløbere
med gode Rødder. I Reglen kan man ikke gøre
Regning paa mere end 2-3 Bæreaar, men under
særlig gode Forhold kan Jordbærstykket dog blive
betydelig ældre. Man maa stadig overholde den
Regel at tilplante et nyt Stykke om Foraaret og
om Efteraaret rydde det ældste. Hvor mange kg
der kan avles paa 1 ha, er meget forskelligt og
beror ikke blot paa de stedlige Forhold og paa
Vejret, men ogsaa paa, hvilke Varieteter, man
dyrker, og især paa Sygdomsangrebenes Heftighed.
Endelig skal tilføjes, at det vil være gavnligt at
dyrke Ærter i Jorden et Par Aar, før der skal
dyrkes J., da Ærterne er en udmærket Forfrugt.
J. har mange Fjender; saaledes angribes Rødderne
af Oldenborrelarver, Knoporme og Mus, af hvilke
de sidstnævnte ogsaa kan afgnave Hjerterne under
Sneen; Bladene angribes af Mider, Svamp og
Larver, Blomsterne kan ødelægges af Frosten, Fluer
og Biller, Frugterne i tørre Somre af Stære og
Spurve og i vaadt Vejr af Snegle; ogsaa
Muldvarpen kan være meget besværlig, særlig naar den
undergraver selve Rækkerne. Om J. se ogsaa
under <sp>Landbrugsmæssigt Havebrug</sp>.
N. H.

<sp>Jordbærdrivning</sp>. Velmodnede, friske
Jordbær er ganske naturligt bleven en af de mest
yndede Frugter. Det er derfor en Opgave, der
ligger lige for Haanden for Gartnerne, at udvide
Jordbærsæsonen saa meget som muligt. Dette
søges opnaaet for det første ved Anvendelse paa
Friland af baade tidlige og sent modnende Sorter,
dernæst ved at fremskynde Modningen ad kunstig
Vej — altsaa <sp>Drivning</sp> af Planterne, og
endelig er det lykkedes at frembringe de saakaldte
remonterende Jordbærsorter, der bærer anden
Gang langt ud paa Efteraaret. Publikums Lyst
gaar altid i Retning af det <sp>tidligt</sp> fremdrevne
Produkt, og Fremdrivning af Jordbær — saavel
som af andre Frugter — har derfor i lange Tider
været meget anvendt, ligesom det stadig bliver
mere og mere almindeligt. Af det store
Jordbærsortiment er det forholdsvis faa Varieteter, der
egner sig til tidlig Drivning. Drivsorterne findes
navnlig under Skarlagenjordbærrenes — et
Fællesnavn for en større Gruppe af de fra F. virginiana
stammende Varieteter — og Ananasjordbærrenes
Grupper. Førstnævnte har som Regel en kortere
Udviklingsperiode (2-3 Maaneder), men giver
forholdsvis smaa og faa Frugter ved tidlig Drivning,
medens Ananasjordbærrene til dette Brug som
oftest giver langt flere og større Frugter, der
modner gennem et betydeligt længere Tidsrum, men
bruger 3-4 Maaneder til deres Udvikling.
Adskillige af de til Drivning almindeligt anbefalede
Varieteter ansætter som oftest for faa Frugter, og
flere af dem er særdeles modtagelige for Angreb
af Meldug. Af Varieteter kan til tidligste
Drivning særlig anbefales <sp>Louis Vilmorin</sp>, der
er et rigtbærende Ananasjordbær med
hjerteformet Frugt (de første Frugter er ofte taskeformede)
af ret god Størrelse og fin Smag. Farven er stærk
rød. Alle de ansatte Frugter kommer til
Udvikling, og den er kun lidet modtagelig for Meldug.
<sp>Royal Souvereign</sp>, der giver store, smukke
Bær, men paa Grund af sin stærke Vækst og sine
lange Stilke fordrer rigelig Plads og megen
Opbinding, og ligesom <sp>Laxtons Noble</sp> ofte er
slem til at faa Meldug. Denne sidste Sort
anvendes meget af Handelsgartnere paa Grund af sine
meget store og smukke Bær, men Kvaliteten
svarer desværre ikke til Udseendet, idet Smagen lader
meget tilbage at ønske. <sp>Deutsch Evern</sp> er
en meget smuk og fin Sort, som ogsaa kan drives
til Modning i Marts Maaned, men Planterne
(Stilkene) vil let raadne under Modningen, hvorfor
den er bedst i særlig lyse og luftige Huse, paa
høje Stilladser; denne Sort er ogsaa slem til at
beholde sine hvide Kronblade lige til Frugten er
moden, saa man maa afpille disse ved Plukningen.
Til <sp>senere Drivning</sp> er de to sidstnævnte
Sorter sammen med <sp>Vicomtesse Héricart
de Thury</sp>, <sp>Sieger</sp> og mange andre Sorter
anvendelige, selv ret sene Sorter, som f. Eks.
<sp>Abundance</sp>, kan give gode Resultater, og ved
sin Frugtbarhed er den særlig anvendelig til Salg
som Potteplante med mange modne og umodne
Frugter paa samme Gang som de sidste Blomster
endnu er udfoldede. Endnu bør nævnes Sorten
<sp>Bedford Champion</sp> fra Laxton brothers i
Kent, der godt kan anvendes til lidt senere
Drivning, f. Eks. til Modning i Begyndelsen af Maj
Maaned; den er overordentlig stor og derfor
temmelig grov. (Jeg har vejet et Bær, hvis Vægt
var 68 Gram, af en dreven Plante, hvad sikkert
ingen anden Sort kan komme i Nærheden af).
Smagen staar ikke paa Højde med de fineste
Sorter, men er dog bedre end f. Eks. Laxtons Noble,
Planten er kraftig og Blomsten meget stor, den
fordrer en god Plads og godt tilendebragt
Bestøvning af alle Støvveje, da Frugten ellers mere end
andre Sorter har Tilbøjelighed for knudret og
vanskabt Form. <sp>Kultur:</sp> Til Drivning
foretrækkes enaarige Planter, som man helst forskaffer sig
ved Anvendelse af de første Udløbere paa et
etaarigt Jordbærstykke. I sidste Halvdel af Juni
nedgraves omkring Moderplanterne Stiklingpotter,
fyldte med Varmebedsjord; heri nedtrykkes den
første Plante paa hver Ranke, hvorpaa den
fæstnes til Potten med en lille Krog eller Sten, og
Rankernes Fortsættelsesskud fjernes. I tørt Vejr
maa der vandes hver Aften, og efter 2-3 Ugers
Forløb vil Planterne have faaet saa mange
Rødder, at Læplantning kan finde Sted.
Smaaplanterne indpottes som Regel i veldrænede
Sommerlevkøjpotter i en særdeles kraftig Jord, bestaaende
af kraftig Markjord og velforraadnet Kogødning
med Tilsætning af lidt Bladjord eller
Varmebedsjord, Trækul og ganske lidt fosforsur Kalk. Om
det end ikke er nødvendigt, er det dog heldigst
efter Indplantningen at nedgrave Planterne paa et
frisk anlagt, aabent Varmebed, hvilket i høj Grad
fremmer deres Vækst, men de kan ogsaa
anbringes nedgravede paa et almindeligt Jordstykke, der
er aabent og lyst beliggende. Til tidlig Drivning
gælder det nemlig om saa tidlig Indplantning og
saa hurtig og kraftig Vækst som muligt, for at
der kan blive Tid til Eftermodning før Vinteren.
Planterne passes med Udrankning Sommeren
igennem, og saa snart de har fyldt Potterne med
Rødder, faar de Gødningvand et Par Gange om Ugen.
I Slutningen af Aug. flyttes Planter, der er
anbragte paa Varmebed, til en anden solaaben Plads,
hvor de sættes oven paa Jorden, og i Septbr.
mindskes med Vandingen, der som Regel helt ophører
i Løbet af Oktbr. Er Efteraaret regnfuldt, kan det
være nødvendigt at lægge Potterne paa Siden
eller lægge Vinduer over dem, men Jorden maa
dog ikke blive saa tør, at Bladene begynder at
visne. Naar stærkere Frost i Løbet af Novbr.
indfinder sig, indflyttes de i Bagskure, Bakker el. l.
Steder, hvor de dog uden Skade taaler nogen
Frost, naar blot ikke Potterne fryser itu. Nogle
foretrækker at have toaarige Planter til Drivning,
og disse forskaffer man sig ved om Sommeren at
prikle unge Planter paa Skolebede i 15 cm
Afstand. Det følgende Foraar, naar Planterne er i
Vækst, indplantes de i Verbenapotter og anbringes
i afbrugte Varmebedsvinduer, hvor de skygges.
Naar de efter et Par Ugers Forløb har fyldt
Potterne med Rødder, fjernes Skygningen, og senere
hen paa Sommeren omplantes de i
Vinterlevkøjpotter og behandles fremtidig som de enaarige
Planter; alle Blomsterstandene fjernes. Tidligste
Drivning maa foregaa i Huse, større eller mindre,
ined sydvendt Glasflade, gode Varmeapparater og
Luftgivningsindretning saavel for som bag i
Huset. Planterne sættes paa Hylder, der helst maa
hvile paa et Rullestillads, saa at Planterne om
Dagen kan skydes frem tæt under Glasset. I brede
Huse har Rullestilladset tillige den Fordel, at det,
efter at Planterne om Morgenen er pudsede og
vandede forneden, kan skydes frem, hvorved der
bliver Plads til bagfra at pudse og vande de øvre.
Man sparer herved Plads for den Gang, som
ellers maatte findes bag Stilladset. Den første
Drivning begyndes sjældent før 1. Jan. Planterne
pudses, Potterne renses og Grundvanding foretages.
Planterne stilles fra først af tæt sammen, men saa
snart Bladene er brudt frem, gives der nogen
Afstand, og man anbringer Planten saaledes, at
Blomsterstilken vender frem mod Lyset. Temperaturen
holdes paa 6-8° C. og stiger i Løbet af 14 Dage
til 10-12°. Et Par Uger derefter begynder
Blomstringen, og Temperaturen forhøjes igen nogle
Grader. J. ynder i det hele rigelig Lufttilgang,
men særlig er den nødvendig i de c. 2 Uger,
Hovedblomstringen varer, hvorefter Temperaturen
hæves til 14-16° C. Medens Blomstringen varer,
er det heldigt — for ikke at sige nødvendigt —
at medvirke til Befrugtningens Fuldbyrdelse ved
dagligt at vifte hen over Blomsterne midt paa
Dagen eller befrugte dem med en Pensel eller
lignende, og særligt gælder dette om de først
udsprungne Blomster, der er de vigtigste at faa godt
sat, da de jo frembringer de største og bedste
Frugter. Fra nu af og til Frugtmodningens Begyndelse
gives et Par Gange ugentlig en Vanding med
opløst Gødning, Luften holdes fugtig, og paa klare
Dage sprøjtes Planterne om Formiddagen.
Frugterne udtyndes til et Antal af 6-10, og under
Frugtmodningen bør man give rigeligt Luft samt
ophøre med Tilførsel af Gødningvand, Luften
holdes noget mindre fugtig i Huset, for at Frugterne
ikke skal raadne, men man maa nøje vogte sig
for paa de varme Dage i April og Maj at lade
Planterne eller Luften blive for udtørret, da man i
saa Fald straks vil faa Spind i Huset. Vanding
maa, efterhaanden som Kulturen skrider frem,
være rigelig og betimelig, ligesom rigelig
Overvanding i Huset bør finde Sted, undtagen under
Blomstringen og Frugtmodningen, i hvilke
Perioder den mindskes noget. Udrankning og Pudsning
maa jævnligt foretages; vanskabte Frugter, golde
Blomster og sent udviklede Knopper afpudses, og
naar Frugterne er halvvoksne, afstives
Frugtstandene med smaa, gaffelformede Grene, eller de
opbindes til Smaapinde, for at Frugterne kan
udsættes for fuld Lyspaavirkning; de vil ellers ikke
faa Smag og Farve og vil let angribes af
Raaddenskab. Rygning til Fordrivelse af Bladlus, der
gerne indfinder sig i Husets mest tørre Del, maa
foretages, saa snart Bladlusene viser sig, dog helst
ikke, fra Blomsterknopperne er halvt udviklede og
til Blomstringen er endt, idet Røgen kan ødelægge
Befrugtningsorganerne og dermed hele Afgrøden;
ogsaa under Frugtmodningen maa Rygningen helst
undlades, da Frugterne vil faa Smag af Røgen.
Aphitoxin og Mortaphis er dog af mindre skadelig
Virkning overfor Frugtorganerne, men man maa
helst ryge dermed ofte og smaat. Vil man stadig
have J., til Frilandsbærrene begynder, er det
nødvendigt at have mindst 3, men helst 4 Hold af
Drivjordbær. Andet Hold sættes da i Gang
omkring den 1. Febr. og behandles ligesom det
første, tredje Hold i Slutningen af Febr. og det fjerde
i første Uge af Marts. Resultatet maa antagelig
blive bedst ved Kultur af alle Holdene i Huse,
hvor man lettest kan komme til Planterne og
passe dem, og hvor man ved Hjælp af Rørene kan
holde Temperatur og Fugtighed saaledes, som man
ønsker det, men man kan ogsaa drive de sidste
Hold i Bakker eller paa Varmebed, hvor
Drivningen da kan paabegyndes i Begyndelsen af
Marts, og hvor Hovedreglerne ellers er de samme
som for Drivning i Hus. Varmebedet bør ikke
være for varmt, da Begyndelsestemperaturen skal
være lav, og Planterne nedgraves derfor heller
ikke straks, men sættes tæt sammen oven paa et
Bark- eller Jordlag. Først naar Bladene er brudt
frem, nedgraves Planterne, og da de nu tillige
skal have rigeligere Afstand, maa man have
andre Vinduer til Hjælp, eller ogsaa maa man
indflytte en Del af Planterne paa Forhylder i Huse
eller Kasser. Vanding maa, efterhaanden som
Solens Virkning bliver mere intensiv, være meget
rigelig, thi har Planten blot én Gang været
udtørret, skrumper Frugterne ind og bliver
værdiløse. Man maa ogsaa her anvende lidt Skygning
for at hindre Udtørring, og under Blomstring og
Frugtmodning maa Luftgivningen være særlig
rigelig. Enkelte foretrækker om Foraaret at
udplante de i Potter tiltrukne Planter frit i
Varmebed paa Undervarme og mener herved at faa et
særlig godt Resultat, dog er det vanskeligt at
holde den gamle Potteklump fra at blive tør, og
man mister det fri Herredømme over Planternes
Anbringelse, Omflytning og Sortering, hvilket jo
er en af Pottekulturens Fordele.

<sp>Drivning i Karme</sp>. Det sidste Hold af
Drivjordbærrene, der altsaa er bestemt til at modne
lige før Frilandsbærreue kommer, kan man
nemmest og billigst drive i »kolde Karme« og frit
udplantede. Aaret førend Drivningen — i Juli
Maaned eller første Uge af August — planter man
paa et afbrugt Varmebed, f. Eks. efter tidlige
Meloner eller Agurker, nogle kraftige unge
Jordbærplanter i Sorter som <sp>Laxtons Noble</sp>,
<sp>Sieger</sp>, <sp>Deutsch Evern</sp> eller andre tidligt
modnende Sorter, og passer dem godt med
Vanding, Udrankning og Lugning Sommeren
igennem. Afstanden mellem Planterne kan være
saaledes, at hver Plante faar c. 200 cm<sup>2</sup> Plads, men
maa varieres noget efter Sortens Vækst samt
efter Karmenes Størrelse (Afpasning af Kækkernes
Antal). Det bruges ogsaa at plante paa vel gødede
Bede i Stedet for paa gamle Varmebede, ligesom
nogle Gartnere i dette Tilfælde bruger at plante
om Foraaret i Stedet for i Juli Maaned; men
Planterne bliver i dette sidste Tilfælde saa store,
at Afstanden mellem dem maa gøres større end
ovenfor nævnt, og som andre Ulemper maa
nævnes, at Frugterne faktisk modner senere paa
foraarsplantede end paa juliplantede Jordbærplanter,
ligesom Jordstykket jo ogsaa vil være optaget en
længere Tid. Om Vinteren dækkes Planterne for
haard Frost (Barfrost), f. Eks. med Halm eller
Lemme, men i Tøvejr maa de dækkes af, og hen
paa Foraaret lægger man dernæst Vinduerne paa
omkring d. 1. Marts, eller man kan vente med
<sp>nogle</sp> af Bedene, lige til man allerede har brugt
Vinduerne til en Afgrøde af Radiser, Kørvel eller
andet, hvorved Jordbærrene ganske vist ikke
kommer ret tidligt, men i alle Tilfælde vil modne før
Frilandsbærrene og hente en høj Pris hjem. Vil
man paaskynde Drivningen af saadanne
fritudplantede Jordbær, kan man sætte varm Gødning
omkring Karmene om Foraaret, og passe dem
punktligt med Dækning i god Tid, medens der endnu
er Solvarme i Vinduerne. Karmene luftes dygtigt
i Blomstringstiden, og hvor Planternes Blade giver
for megen Skygge for Bærrene, eller hvor
Bænkebidere eller Raaddenskab vil angribe disse, er det
heldigt at afstive Frugtklaserne ved Hjælp af
Smaapinde eller galvaniseret Jærntraad, der er
skaaret i korte Stykker og bøjet til en Krog eller
Krans foroven. Vil Bærrene raadne alligevel, kan
man under Modningen løfte Karmene op paa nogle
Mursten eller sætte Potter under alle Hjørnerne
paa Vinduerne for at forøge Lufttilførselen —
hvad der ofte er nødvendigt ved Drivning af
Sorten <sp>Deutsch Evern</sp>. Hvad Afhøstningen
angaar, afplukker man ikke Drivjordbær, men
afklipper dem med et Stykke af Stilken, naar de
er fuldmodne, idet de herved dels tager sig bedre
ud som Dessertbær, dels fylder mere, og endelig
lider de i denne Skikkelse mindre ved Transport.
Hvis man ikke finder Grund til at anvende de
afdrevne Planter som Moderplanter, kasseres de.
J.'s værste Fjender er grønne Bladlus, Meldug og
»Rødt Spind«. Mod Bladlus anvendes, som tidligere
omtalt, Rygning, mod Spind og Meldug benyttes
Svovlblomme. Det er heldigst før eller under
Drivningen at overstryge Varmerørene i Væksthuset
med Svovlblomme, der er udrørt i en Vælling af
Ler eller læsket Kalk; Svovlet vil da ved Rørenes
Ophedning lidt efter lidt fordampe og hjælpe med
til at <sp>forebygge</sp> Angreb af Spind og Meldug.
Nøgne Snegle er ogsaa ofte besværlige, i Husene
kan man som oftest fange dem, naar de om Dagen
sidder i Skyggen under Bladene eller paa Pottens
Sider, men i Bænke er det ikke altid let at finde
dem, Udstrøning af Kalk hjælper derimod godt,
da Sneglene ikke gerne kravler deri. Sluttelig
skal det anbefales i god Tid at opstille Musefælder
blandt Jordbærrene, da Musene, der af Naturen
er flittige og hurtige, i en meget kort Tid kan
faa ødelagt en Mængde af de dyre Frugter ved
at pille alle Smaanødderne bort af Bærrene, som
dermed er ødelagte, eller ved at gnave Stilkene
over, hvad der aabenbart morer dem.
S. B.

<sp>Oversigt over Sygdomme paa
Jordbær</sp>.
<table>
<td 3 c><sp>Svampeangreb</sp>.
<td>1.<td 2>Angreb paa Bladene:
<td><td>a.<td>Talrige, mindre Smaapletter med<br>rød Rand og lys Midte<br>
<sp>Jordbær-Bladpletsyge</sp>.
<td><td>b.<td>Hvidt, støvende Pulver paa Blade<br>og Bær; Bladene bliver røde og<br>ruller sig ind med Undersiden<br>udad ... <sp>Meldug</sp>.
<td>2.<td 2>Frugterne bliver bløde eller sejge og<br>overtrukne med et askegraat, løst<br>Skimmellag kort før Modningen<br><sp>Drueskimmel</sp>.
</table>
F. K. R.
<table>
<td 3 c><sp>Skadedyr</sp>.
<td>A.<td 2>Angreb paa Bladene:
<td><td>1.<td>Børstehaarede grønne Larver af<br><sp>Jordbærbladhvepsen</sp>.
<td><td>2.<td>Smaa sorte, hoppende Biller<br><sp>Jordbærjordloppen</sp>.
<td><td>3.<td>Bladene bliver smaa og buklede<br><sp>Jordbærmiden</sp>.
<td>B.<td 2>Angreb paa Blomster og Blomsterstande:
<td><td>1.<td>Sugende Dyr i hvidt Skum<br><sp>Skumcikader</sp>.
<td><td>2.<td>Gnavende Dyr<br><sp>Hindbærsnudebillen</sp>. <sp>Snegle</sp>.
</table>
A. T.

<sp>Jordbærs Anvendelse:</sp> Frugtens fine
Velsmag formindskes ved Kogning, derfor bør J.
anvendes saa vidt muligt i raa Tilstand. Bedst
neddrysset med c. 20 pCt. Melis og spist efter nogle
Timers Forløb — naar Frugten har saftet sig —
som Kompot til Dessert eller Smørrebrød. J. er
velsmagende spiste med Fløde, men dyre og knap
saa sunde som neddryssede. Anvendes ellers til de
sædvanlige Frugtretter og til Frugtsmør sammen
med Rabarber og grønne Stikkelsbær. Opbevares
henkogt og syltet.
M. L.
</chapter>

<chapter name="Jordbærbladhveps">
<b>Jordbærbladhveps,</b> jordgubbstekeln (s.),
Blennocampa geniculata Stph., har lysegrønne Larver,
rigt beklædte med grenede Børster; Kroppens
Længde c. 15 mm. De sidder paa Bladenes
Underside og gnaver dem fra Kanterne. Da Larverne
undertiden er talrige og Høsten derved gaar til
Spilde, maa man anvende Sprøjtning med
Arsenikgifte, ellers gives intet andet Middel end
Indsamling af Larverne.
A. T.
</chapter>

<chapter name="Jordbær-Bladpletsyge">
<b>Jordbær-Bladpletsyge,</b> Mycosphærella fragariæ,
viser sig paa Bladene som talrige smaa,
kredsrunde Pletter, der er hvide eller graa i Midten og
har en kraftig rød Rand. Hvis Angrebet antager
en ondartet Karakter, bekæmpes det ved
Tilintetgørelse af Bladene om Efteraaret og ved
Sprøjtning med Bordeauxvædske straks efter endt
Bærplukning, eventuelt gentaget 1-2 Gange. En dyb
Undergrundsbehandling før Plantningen modvirker
ogsaa J.
F. K. R.
</chapter>

<chapter name="Jordbær-Hindbær">
<b>Jordbær-Hindbær</b> se <sp>Rubus illecebrosus</sp>
under <sp>Brombær</sp>.
</chapter>

<chapter name="Jordbærmiden">
<b>Jordbærmiden,</b> jordgubbskvalstret (s.),
Tarsonemus fragariæ Zimm., er et mikroskopisk lille
Spindedyr, som fortrinsvis angriber unge Blade.
Dyrene opholder sig hovedsagelig paa Bladets
Underside og maaske helst i Vinklerne mellem
Bladets grove Nerver. Angrebne Blade bliver
buklede eller rynkede, og paa de stukne Steder
fremkommer brune Smaapletter. Man bør undgaa
at tage Aflæggere af angrebne Planter, og bør
helst snarest muligt uskadeliggøre smittede
saavel unge som ældre Planter.
A. T.
</chapter>

<chapter name="Jordbærspinat">
<b>Jordbærspinat</b> se <sp>Blitum</sp>.
</chapter>

<chapter name="Jordbærtræ">
<b>Jordbærtræ</b> se <sp>Arbutus</sp>.
</chapter>

<chapter name="Jorddækning">
<b>Jorddækning</b> anvendes ved mangfoldige
Kulturer, som Jordbær, Kaal o. a., for at holde paa
Fugtigheden i Jorden. Til J. benyttes gammel
Gødning, Tang, afslaaet Græs fra Plæner eller
andre porøse Stoffer, som kan hindre Fordampningen
fra Jordoverfladen. Det til J. anvendelige
Materiale spredes i et 4-10 cm tykt Lag mellem
Planterækkerne eller i en Kreds omkring hver
Plante.
L. H.
</chapter>

<chapter name="Jordens kemiske Sammensætning">
<b>Jordens kemiske Sammensætning,</b> der er
overordentlig vekslende, er afhængig af dens
Oprindelse og Benyttelse. Om Beskaffenheden
af Jordens Hovedbestanddele er der givet
Meddelelse i Artiklen: Jordens mekaniske
Sammensætning, og her skal da kun omtales Jordens Indhold
af de for Planternes Ernæring og normale
Udvikling vigtige Stoffer. Disse Stoffer er:
<sp>Kvælstof</sp>, <sp>Fosfor</sp>, <sp>Kalium</sp>, <sp>Calcium</sp>,
<sp>Magnium</sp>, <sp>Jern</sp>, <sp>Svovl</sp>, Natrium, Klor,
Silicium og Mangan. De fire sidstnævnte hører ikke
til de for Plantevæksten absolut nødvendige
Grundstoffer, men er alligevel af væsentlig Betydning for
en normal Udvikling af de fleste Kulturplanter.
— <sp>Kvælstoffet</sp> forekommer overvejende i
organiske Forbindelser i Jorden og er i Hovedsagen
knyttet til Humusstofferne. Humusrige Jorder,
som f. Eks. Tørvejorder, vil derfor altid være
forholdsvis kvælstofrige. Af mineralske
Kvælstofforbindelser forekommer Ammoniaksalte og
salpetersure Salte i smaa Mængder. — <sp>Fosfor</sp>.
Agerjordernes (Mineraljordernes) Indhold af Fosfor
hidrører hovedsagentlig fra Apatit (i hvilket Mineral
det forekommer som trebasisk fosforsur Kalk), der
i større eller mindre Mængder forefindes i de
Stenarter, af hvilke disse Jorder er dannede, og er
desuden en normal Bestanddel af Humusstofferne.
I de egentlige Humusjorder (f. Eks. Tørvejorderne)
er Hovedparten af Fosforet til Stede i organiske
Forbindelser. Apatit er paa Grund af sin haarde
krystallinske Tilstand meget tungt opløseligt i
Jordvandet, men angribes dog af og opløses lidt
efter lidt i dette. — <sp>Kalium</sp>. Jordens Indhold
af dette Stof hidrører hovedsagentlig fra de i
Stenarterne indeholdte Kalifeldspater og Glimmer, i
hvilke Mineralier det forekommer i en meget
tungt opløselig Tilstand. De for Planterne
tilgængelige Kaliforbindelser er overvejende dem, der
dannes ved Jordabsorptionen (se Absorptionsevne).
— <sp>Calcium</sp> kan i Jorden forekomme som
kulsur Kalk, humussur Kalk (i den sidstnævnte
Forbindelse i særlig stor Mængde i Lavmosetørv),
kiselsur Kalk, svovlsur Kalk og fosforsur Kalk. Af
disse Kalkforbindelser er det for Mineraljordernes
Vedkommende den kulsure Kalk og
Kalksilikaterne, som under de fleste Forhold er af størst
Betydning for saavel Planternes Ernæring som for
Stofomsætningen i Jordbunden. — <sp>Magnium</sp>
forekommer i lignende Forbindelser som Calcium.
— <sp>Jern</sp>, der er til Stede i betydelig Mængde i
de allerfleste Jorder, forefindes hovedsagentlig som
Jerntveilteforbindelser. I Jorder, til hvilke
Luften ikke har Adgang, vil disse Forbindelser afiltes
under Dannelse af giftige Jernforilteforbindelser. —
<sp>Svovl</sp>. I Agerjorderne forefindes Svovl
væsentligst som svovlsure Salte og da navnlig som
svovlsur Kalk. I Jorder, til hvilke den
atmosfæriske Luft ikke eller kun sparsomt har Adgang,
kan Svovl dog forekomme i betydelig Mængde i
Form af svovlsurt Jernforilte eller Svovlkis. —
<sp>Natrium</sp> forekommer i lignende Forbindelser
som Kalium. — <sp>Klor</sp> forekommer overvejende i
Forbindelse med Natrium som Kogsalt, der i
Jorder, som oversvømmes af Hav- eller Fjordvand,
kan være til Stede i stor Mængde. — <sp>Silicium</sp>
udgør i Form af Kiselsyreanhydrid (i Kvarts) og
kiselsure Salte Hovedbestanddelen af
Mineraljorderne. — <sp>Mangan</sp>, hvis Forbindelser er af
særlig Betydning ved at virke fremmende paa
Iltningsprocesserne i Jordbunden, forekommer
sandsynligvis særlig bundet til Kulsyre og
Kiselsyre.

Som Eksempler paa typiske danske
Mineraljorders (Agerjorders) kemiske Sammensætning
skal anføres Resultaterne af en Række af <sp>T.
Westermann</sp> foretagne Undersøgelser.
Undersøgelserne omfatter Bestemmelse af det absolute
Kvælstofindhold samt af Indholdet af Fosforsyre.
Kali, Kalk, Svovlsyre, Magnesia og Jernilte
opløselig i kold 30 pCt. Saltsyre, ved hvilken
Behandling dog langt fra hele den forhaandenværende
Mængde af de nævnte Stoffer bringes i Opløsning.
Alle Prøverne stammer fra det øverste 60 cm
dybe Jordlag.
<sp>Nogle typiske danske Agerjorders kemiske Sammensætning</sp>.

<table>
<td v2>Jordens Betegnelse<br>(i Henhold til Resultatet af<br>Slemningsundersøgelsen)<td 7 c>I % af Jordtørstoffet
<td c>Kvælstof<br>(N)<td c>Fosforsyre<br>(P<sub>2 </sub>O<sub>5</sub>)<td c>Kali<br>(K<sub>2</sub> O)<td c>Kalk<br>(Ca O)<td c>Magnesia<br>(M O)<td c>Svovlsyre<br>(SO<sub>3</sub>)<td c>Jerntveilte<br>(Fe<sub>2</sub> O<sub>3</sub>)
<td>Svær Lerjord<td c>0,112<td c>0,049<td c>0,147<td c>0,305<td c>0,394<td c>0,010<td c>2,28
<td>do.<td c>0,100<td c>0,038<td c>0,133<td c>0,428<td c>0,342<td c>0,019<td c>2,28
<td>Lerjord<td c>0,188<td c>0,061<td c>0,113<td c>0,436<td c>0,218<td c>0,026<td c>1,92
<td>do.<td c>0,150<td c>0,037<td c>0,122<td c>0,468<td c>0,290<td c>0,019<td c>1,82
<td>do.<td c>0,113<td c>0,055<td c>0,092<td c>0,315<td c>0,315<td c>0,010<td c>1,63
<td>do.<td c>0,096<td c>0,056<td c>0,113<td c>0,376<td c>0,254<td c>0,028<td c>1,69
<td>Sandet Lerjord<td c>0,097<td c>0,038<td c>0,067<td c>0,230<td c>0,134<td c>0,029<td c>1,68
<td>do.<td c>0,095<td c>0,054<td c>0,108<td c>0,271<td c>0,181<td c>0,018<td c>1,23
<td>do.<td c>0,114<td c>0,053<td c>0,096<td c>0,385<td c>0,254<td c>0,017<td c>1,52
<td>do.<td c>0,081<td c>0,017<td c>0,067<td c>0,200<td c>0,117<td c>0,025<td c>1,05
<td>Leret Sandjord<td c>0,121<td c>0,042<td c>0,083<td c>0,242<td c>0,158<td c>0,025<td c>1,11
<td>do.<td c>0,111<td c>0,042<td c>0,059<td c>0,211<td c>0,110<td c>0,034<td c>1,20
<td>do.<td c>0,126<td c>0,057<td c>0,065<td c>0,245<td c>0,155<td c>0,016<td c>1,79
<td>do.<td c>0,085<td c>0,037<td c>0,056<td c>0,084<td c>0,046<td c>0,019<td c>0,79
<td>Sandjord<td c>0,052<td c>0,063<td c>0,042<td c>0,167<td c>0,070<td c>0,014<td c>0,77
<td>do.<td c>0,110<td c>0,029<td c>0,049<td c>0,128<td c>0,020<td c>0,029<td c>0,69
<td>do.<td c>0,088<td c>0,039<td c>0,010<td c>0,020<td c>0,000<td c>0,010<td c>0,72
<td>do.<td c>0,061<td c>0,041<td c>0,032<td c>0,208<td c>0,064<td c>0,016<td c>0,60
</table>

Med Hensyn til Indholdet af Kvælstof,
Fosforsyre og Svovlsyre synes der ikke at være
karakteristiske Forskelligheder mellem de sværere og
lettere Jorder, hvorimod Indholdet af Kali, Kalk,
Magnesia og Jernilte gennemgaaende er betydelig
højere i de førstnævnte, end i de sidstnævnte
Jorder. — Vægten af det øverste c. 60 cm dyhe
Jordlag indenfor 1 ha kan for Agerjordernes
Vedkommende anslaas til c. 8 Millioner kg Tørstof. 0,1
pCt. af denne Tørstofmængde svarer til 8000 kg,
og ved at sammenholde dette Tal med de i
Tabellen anførte Procenttal, vil man hurtigt kunne
faa et Indtryk af de Mængder, hvori de enkelte
Stoffer forekommer i de paagældende Jorder.
Kvælstofindholdet i et Jordlag af den nævnte Tykkelse
svinger saaledes mellem c. 4000 og 15000 kg pr.
ha, Fosforsyreindholdet mellem c. 1400 og 5000 kg,
Kaliindholdet mellem c. 800 og 12000 kg,
Kalkindholdet mellem 1600 og 37000 kg<footnote>Det maa bemærkes, at ingen af de i Tabellen
anførte Jorder er særlig kalkholdige, og at
der, selv bortset fra de egentlige Kalkjorder,
for mange danske Agerjorders og navnlig
Havejorders Vedkommende er Tale om et
langt større Kalkindhold, end der svarer til
37000 kg pr. ha.</footnote> pr. ha
o. s. v. — <sp>Humusjorderne</sp> (de tørveagtige
Jorder) benyttes kun i ret ringe Omfang som
Havejorder og skal derfor kun omtales ganske
kort. Karakteristisk for disse Jorder er deres
betydelige Indhold af organisk Stof (Humus) og
Kvælstof, omend der dog i denne Henseende er
Tale om en udpræget Forskel mellem Højmosetørv
paa den ene Side og Lavmosetørv eller
Ferskvandsdynd paa den anden Side, idet de to sidstnævnte
Humusformer sædvanlig indeholder en betydelig
større Mængde Askebestanddele og Kvælstof, end
den førstnævnte. Denne Forskel bliver paa Grund
af den svampede Højmosetørvs ringe Rumvægt
endnu stærkere fremtrædende, naar Indholdet
omregnes paa en Rumenhed, f. Eks. i kg pr. ha til
30 cm's Dybde. Særlig karakteristisk for
Lavmosetørven og Ferskvandsdyndet er det høje
Kalkindhold. Indholdet af Fosforsyre og Kali er, om
end mindst i Højmosetørven, i næsten alle Tilfælde
saa ringe i de raa Tørvejorder, at det kan siges at
være uden større praktisk Betydning.
Humusjorderne maa derfor, saafremt Frugtbarheden skal
vedligeholdes, tilføres mindst lige saa store
Mængder af disse Stoffer, som der bortføres gennem
Afgrøderne. Det bør dog fremhæves, at Indholdet
af Kali i Tørvejorderne i Almindelighed er endnu
ringere end Indholdet af Fosforsyre, og
nykultiverede Tørvejorder er derfor sædvanlig i endnu højere
Grad kalitrængende end fosforsyretrængende.
H. C.
</chapter>

<chapter name="Jordens mekaniske Sammensætning">
<b>Jordens mekaniske Sammensætning.</b> Jordens
faste Bestanddele udgøres i Hovedsagen af <sp>Sand</sp>,
<sp>Ler</sp>, <sp>Kalk</sp> og <sp>Humus</sp>, og eftersom den ene
eller den anden af disse Bestanddele er
fremherskende og giver Jorden Karakter, taler man om
Sand-, Ler-, Kalk- eller Humusjorder (se nærmere
Jordbundsarter). — <sp>Sand</sp>. I Jordbundsanalysen
betegner man sædvanlig de mineralske Partikler,
der i en vandig Opslemning hurtig synker til Bunds,
og hvis Størrelse ligger mellem c. 2 og c. 0,02
mm, for Sand. Efter Kornstørrelsen taler man om
grovt, middelfint eller fint Sand. Jordpartikler,
hvis Størrelse ligger mellem c. 2 og 5 mm,
betegnes for <sp>Grus</sp>, og endnu større Partikler
benævnes <sp>Sten</sp>. Sten, Grus og det grovere Sand
betegnes under et som <sp>Jordskelettet</sp>,
medens den øvrige Del af Jorden kaldes <sp>Finjord</sp>.
Sandet udgøres i de fleste Tilfælde overvejende af
Kvartskorn (der bestaar af Kiselsyreanhydrid),
hyppigst omgivne af en mere eller mindre tynd
Hinde af Jernilte- eller Lerjordsforbindelser, men
desuden kan der i dette forekomme større eller
mindre Mængder Feldspat-, Glimmer-, Granit-, Kalk- og
Jernpartikler. Sandets Vægtfylde, der er ret
uafhængig af dets kemiske Beskaffenhed, er c.
2,7. — <sp>Ler</sp> betegner man de meget
finkornede mineralske Jordpartikler. I øvrigt er
Leret særlig karakteriseret derved, at det er
plastisk (formbart), og at dets Rumfang ved
Indtørring i betydelig Grad formindskes, hvad der
medfører Dannelsen af Revner og Spalter. Leret
bestaar væsentligst af de ved Feldspaternes
Forvitring dannede vandholdige Aluminiumsilikater,
men udgøres desuden for en større eller mindre
Del af smaa Partikler af Kvarts og andre
Mineralier, der, naar de forekommer i meget findelt
Tilstand, er i Besiddelse af lignende fysiske
Egenskaber som de ved Feldspaternes Forvitring
dannede Lerjordssilikater. De sidstnævnte Stoffer og
Humusstofferne udgør Hovedparten af
<sp>Jord-Kolloiderne</sp> (se Kolloider i Jordbunden). —
Ligesom Sandet er Leret i Reglen mere eller
mindre stærkt farvet af Jernilteforbindelser, der baade
kan forekomme udfældet paa Lerpartiklernes
Overflade og være kemisk bundet i de vandholdige
Dobbeltsilikater. Lerets Vægtfylde er sædvanlig
lidt lavere end Sandets, nemlig c. 2,5. — <sp>Kalk</sp>
forekommer, bundet til forskellige Syrer, i større
eller mindre Mængde i alle Jorder og er i Form
af kulsur Kalk endog for nogle Jorders
Vedkommende en Hovedbestanddel. Den kulsure Kalk, der
i fysisk Henseende særlig er karakteriseret ved
sin hvide Farve og ringe Sammenhængsevne, har
omtrent samme Vægtfylde som Kvartssand,
nemlig c. 2,7. — <sp>Humus</sp> er Benævnelsen paa den
brunlige til sortagtige organiske Masse, som
fremkommer ved Plantestoffernes Formuldning (se u.
Humus). Særlig karakteristisk for Humusstofferne
er, foruden den mørke Farve, deres store Evne til
at optage og fastholde Vand. Deres
Sammenhængsevne er større end Sandets, men betydelig mindre
end Lerets, og Indblanding af Muldstoffer virker
derfor forøgende paa Sandjordernes og
formindskende paa Lerjordernes Sammenhængsevne.
Humusstoffernes Vægtfylde er betydelig lavere end de
foran omtalte Jordbundsbestanddeles, nemlig kun
c. 1,3.

Jo mere ensidig Jordens Sammensætning er med
Hensyn til Indholdet af de nævnte fire faste
Jordbestanddele, desto daarligere Vokseplads afgiver
den for Kulturplanterne. Først naar to eller flere
af disse Bestanddele forekommer i Blanding, bliver
Jorden egnet til Plantedyrkning, og Jordens
Frugtbarhed er i højeste Grad betinget af det
Blandingsforhold, hvori de forskellige Bestanddele
forekommer (se nærmere: Jordbundsarter).
H. C.

<img>Ler set under Mikroskopet.</img>

<img>Sand set under Mikroskopet.</img>
</chapter>

<chapter name="Jordflyn">
<b>Jordflyn</b> (s.) se <sp>Jordugle</sp>.
</chapter>

<chapter name="Jordflytning">
<b>Jordflytning</b> maa ofte foretages i stort Omfang
ved mange af de Arbejder, som Gartneren udfører,
f. Eks. ved Anlæg af Haver, Parker og Veje,
Gravning af Grøfter, Opkastning af Jordvolde,
Udgravning til Drivhuse og Varmebede o. s. v. Det vil da
altid have sin Betydning, og i de Tilfælde, hvor
der skal udarbejdes et Overslag over de med
Arbejdets Udførelse forbundne Udgifter, være aldeles
nødvendigt, at der gøres en Beregning over, hvor
meget Jord der skal afgraves, hvor meget der skal
paafyldes og hvor langt Jorden skal transporteres.
Ved mange Arbejder tilstræbes der en Udligning,
ɔ: at den ved Udgravningen vundne Jord skal
passe med Paafyldningen, hvilket saa forud maa
beregnes ved Projektets Udarbejdelse. En
ganske nøjagtig Beregning af de Jordmasser, der skal
flyttes, kan paa Grund af mange Forhold ikke
naas, men et tilnærmelsesvis rigtigt Resultat vil
ogsaa være tilstrækkeligt, og ofte kan man blot
ved Hjælp af nogle faa faste Holdepunkter hurtigt
danne sig et meget godt foreløbigt Skøn over
Arbejdets Omfang. Ved Opkastning af Volde,
Udgravning til Bygninger, Grave etc. vil det i
Reglen være ret regelmæssige Figurer, der skal
beregnes, og en saadan Beregning vil derfor let
kunne foretages (se Kubikberegning). Noget mere
indviklet bliver Beregningen, hvor det som ved
Park- og Haveanlæg ofte drejer sig om mange
store og smaa Forandringer i Jordoverfladens
Form paa et Areal af stor Udstrækning. Her maa
der gaas skematisk frem, saa at alt bliver taget
med. Den Jordmasse, der skal flyttes, angives paa
Situationsplanen enten ved Indtegning af de
nødvendige Længde- og Tværprofiler eller ved
Horizontalkurver. I første Tilfælde foretages
Beregningen i Almindelighed fra Tværprofil til
Tværprofil, idet man overalt, hvor der er Forandringer
og ujævne Overgange i Terrænet, indtegner ny
Profiler og desuden sørger for, at der ikke er for
stor Afstand imellem Profilerne. Ved derpaa at
beregne Fladeindholdet af to paa hinanden følgende
Tværprofiler og multiplicere deres halve Sum med
Afstanden imellem dem, faar man Jordmassens
Rumfang (se Kubikberegning). I andet Tilfælde
tænker man sig Jordmassen inddelt i Lag ved de
samme Planer, som Horizontalkurverne angiver.
Man beregner da først Fladeindholdet af de af
Kurverne indesluttede Arealer, hvilket enten kan ske
ved Hjælp af et Planimeter eller ved at overføre
Kurverne paa kvadreret Papir, paa hvilket man
hurtigt kan tælle, hvor mange Kvadrater
Kurven indeslutter, og da multiplicere Kvadraternes
Antal med Kvadratets forud bestemte
Fladeindhold. Rumfanget af det imellem to Kurver
liggende Lag findes da ved at multiplicere den halve
Sum af de af disse to Kurver indesluttede Arealer
med Kurvernes Højdeforskel. Eksempel: Paa et
plant Terræn, der ligger i Kote 10,0 m, skal
anbringes en Høj, hvis øverste plane Flade ligger i
Kote 13,0 m. Man ønsker at vide, hvor meget
Jord der kræves hertil.

<table>
<td>Arealet<td>A,<td>der<td>indesluttes<td>af<td>Kurve<td>10,0,<td>er<td r>560<td c>m<sup>2</sup>
<td c>—<td>A<sub>1</sub><td c>-<td c>—<td c>-<td c>—<td>11,0,<td c>-<td r>280<td c>—
<td c>—<td>A<sub>2</sub><td c>-<td c>—<td c>-<td c>—<td>12,0,<td c>-<td r>144<td c>—
<td c>—<td>A<sub>3</sub><td c>-<td c>—<td c>-<td c>—<td>13,0,<td c>-<td r>30<td c>—
</table>

h Højdeforskellen mellem Kurverne er 1 m.

Det Rumfang Jord, der kræves, er da
A + A<sub>1</sub>/2 · h , A<sub>1</sub>+A<sub>2</sub>/2 · h + A<sub>2</sub>+A<sub>3</sub>/2 · h =
h/2 (A + 2A, + 2A<sub>2</sub> + A<sub>3</sub>) = 1/2 1539 = 769 m<sup>3</sup>.

For at kunne foretage en nogenlunde nøjagtig
Beregning over Afgravning og Paafyldning i et
Haveanlæg, maa der foreligge en nøjagtig
udarbejdet Plan med gamle og nye Kurver og
Koteangivelser. Fig. 2 er en Del af en saadan Plan;
de punkterede Linier viser det gamle Terræn, de
fuldt optrukne Linier det nye Terræn.
Afgrænsningen for det Areal, der skal paafyldes eller
afgraves, findes ved at trække en Linie gennem de
Punkter, hvor de nye og de gamle Kurver af
samme Navn løber sammen eller skærer hinanden.
Naar Afgrænsningen af det Areal, man vil
beregne, er foretagen, inddeles det i Kvadrater,
Trekanter og Trapezer, alt efter dets Form; (se
Fladeberegning). Hver enkelt af disse Figurer maa
beregnes for sig, idet man først udfinder
Kvadratindholdet (se Fladeberegning), og derefter
Middelhøjden eller -dybden. Denne findes ved for
en Række Punkters Vedkommende at udregne
Forskellen imellem nye og gamle Højder, lægge
disse Højdeforskelle sammen og derefter dividere
Summen med deres Antal. De valgte Punkter
maa naturligvis være fordelt med et vist Skøn
over hele Arealet baade, hvor der er megen og
liden Afgravning, og hvor Paafyldning og
Afgravning løber sammen, saa at man kan skønne
at faa et tilærmelsesvis rigtigt Gennemsnitsresultat.
Naar Middelhøjden er funden, multipliceres den
med Kvadratindholdet af den Paagældende Figur.
Eks.: En Kvadrat er 12 X 12 m. Højdeforskel i
det ene Hjørne 0,0, det andet Hjørne 1,0, det
tredie Hjørne 1,5, det fjerde Hjørne 2,5, samlet
Sum 5,0, divideret med 4 = Middelhøjde 1,25
multipliceres med Kvadratindholdet 144 m<sup>2</sup> =
180 m<sup>3</sup>.

Ved J. maa der tages Hensyn til den med
Jordens Afgravning blivende Rumfangsforøgelse samt
til Paafyldningens sandsynlige Synkning. Ved
lerfrit Sand og Grus er den blivende
Rumfangsforøgelse ren ubetydelig, ved sandblandet Ler c. 2 pCt.,
ved Mergel c. 3 pCt. og ved Ler c. 5 pCt. af
Rumfanget. Paafyldningens Synkning kan fra at være
ren ubetydelig paa fast Undergrund stige til en
eller flere m paa løs Eng- og Mosejord.
V. F. H.

<img>Fig. 1.</img>

<img>Fig. 2.</img>
</chapter>

<chapter name="Jordform">
<b>Jordform</b> eller Terrænets Form er af stor
Vigtighed for Landskabsgartneren, og det gælder
derfor om dels at bevare den gode J., dels at
frembringe en saadan. For at bevare og fremhæve J.
maa man følge den Regel at anbringe
Plantningerne paa de højeste Steder og aldrig lade dem
brede sig, i det mindste ikke som tætte
Plantninger, saa langt ned ad Skraaningerne, at J. skjules
(se Fig.). Lavninger maa kun undtagelsesvis
tilplantes, helst kun i de Tilfælde, hvor de er saa
store, at de kan henregnes til Flader.
Plantninger, som anbringes i saadanne Lavninger, er heller
ikke af særlig Virkning. Selv fritstaaende Træer
tager sig bedre ud, naar Jorden hæver sig svagt
op til dem, end naar de staar paa en plan Flade.
J. er af stor Betydning for Karakter, Harmoni og
Kontrast i Haveanlæget, hvad enten den findes
eller tilvejebringes ad kunstig Vej. En blød, bølget
J. fremkalder saaledes lettere den rette Karakter
i de landskabelige Haveanlæg, medens der til de
retlinede Haveanlæg eller i de regelmæssige Dele
af Haven fordres en fuldstændig plan J. En svagt
bølget J., som uden Afbrydelse kan følges af Øjet
i hele sin Udstrækning, har tillige den Egenskab,
at den altid synes større end en vandret Flade af
samme Størrelse, hvilket Landskabsgartneren især
i mindre Haveanlæg ofte kan drage Fordel af.
Selv en ringe Afveksling i J. er af stor Værdi
for de landskabelige Haveanlæg.
E. G.

<img>Jordform.</img>
</chapter>

<chapter name="Jordgubbar">
<b>Jordgubbar</b> (s.) se <sp>Jordbær</sp>.
</chapter>

<chapter name="Jordgubbskvalstret">
<b>Jordgubbskvalstret</b> (s.) se <sp>Jordbærmide</sp>.
</chapter>

<chapter name="Jordgubbstekeln">
<b>Jordgubbstekeln</b> (s.) se
<sp>Jordbærbladhveps</sp>.
</chapter>

<chapter name="Jordhus">
<b>Jordhus</b> benyttes til Opbevaring af
Varmebedsjord og anden Plantejord om Vinteren for at
beskytte den mod Frost og Fugtighed. Væggene kan
sættes af Kampesten, som er det varigste, eller
af Brædder med Jord udenom, og Taget laves som
et almindeligt Halmtag. Huset kan sænkes ned i
Jorden.
P. F.
</chapter>

<chapter name="Jordkrebs">
<b>Jordkrebs,</b> mullvadssyrsan (s.) Gryllotalpa
gryllotalpa L., er et stort, 4-5 cm langt Insekt,
beslægtet med Græshopper og Kakerlakker.
Forbenene er flade og skovllignende; ved deres Hjælp
graver de sig Gange lige under Jordskorpen. I
disse Gange opholder Dyrene sig største Delen af
deres Liv. Efter Parringen bereder Jordkrebsen
sig et Bo af Størrelse som et Hønseæg, og i dette
lægges Æggene og opfødes Ungerne. Ved sit
Undermineringsarbejde ødelægger Jordkrebsen
Planter af allehaande Slags. Ikke sjælden er den i
Danmark og det sydligste Sverrig almindelig i
Køkkenurtehaven og træffes undertiden i Mængde
i Bænkejorden. Ved energisk at forfølge Dyrene
ved Gravning og derved i Særdeleshed
uskadeliggøre Boene kan man efterhaanden befri sig for
Skadedyrene. I Bænkene kan Jorden desinficeres
ved at nedhælde Svovlkulstof i Gangene eller ved
at nedgrave Svovlkulstof indesluttet i Gelatinkapsler.
A. T.
</chapter>

<chapter name="Jordkælder">
<b>Jordkælder</b> kaldes et frostfrit, tørt og køligt
Rum, som bedst udgraves i en sandet Bakke eller
Skrænt. Siderne støbes i Cement eller mures af
Kampesten i Cement, og Loftet lægges af Planker,
hvorover den udgravede Jord anbringes.
Bygningen bør være saa solid, at Rotter og Mus ikke
kan trænge ind, og den maa helst være forsynet
med Vinduer, der efter Behag kan aabnes for at
skaffe Adgang for frisk Luft, og dækkes med
Skodder. Langs Væggene anbringes Hylder i en
eller flere Etager. En saadan Kælder er udmærket
til Opbevaring af Køkkenurter og grovere Frugt.
Paa Hylderne lægges Frugten, Løg og Kaalhoveder,
under Hylderne Kartofler, Roer, Skorzonerer o. l.
Paa Gulvet, hvor noget Lys af og til kan skaffes
ved at aabne Skodderne, indslaas Sellerier, Porrer,
Persille, Blegsellerier, eller rettere alle de Urter,
der helst skal bevare saa megen frisk Top som
muligt. Alle Urterne, ogsaa Roer og Gulerødder,
indslaas i fugtigt Sand for ikke at indskrumpe. I
Sommertiden vil J. kunne benyttes til kortere
Opbevaring af afplukkede Grønærter og Bønner,
afskaarne Blomkaalshoveder, afplukket Bærfrugt og
andre Ting, der skal opbevares, i et køligt Rum.
Se Ishus.
N. H.
</chapter>

<chapter name="Jordlopper">
<b>Jordlopper,</b> jordloppor (s.) Phyllotreta nemorum
L., undulata Kutsch. m. fl., er smaa hvælvede,
hoppende Biller, sorteblaa med gulrandede
Dækvinger. Deres Larver lever indeni Bladene paa f. Eks.
Hvidsennop. De fuldvoksne Insekter gør i tørre
Forsomre megen Skade paa Bladene af allehaande
korsblomstrede Planter. For om muligt at
forebygge Ødelæggelse saar man tæt og udtynder sent,
hvorhos Planternes hurtige Tilvækst fremskyndes
ved Vanding og flittig Radrensning. Hvis man
overpudrer angrebne Planter med passende Stoffer,
f. Eks. Kalkstøv, Aske, Sod, af Petroleum eller
andet stærkt lugtende Stof befugtet Sand m. m., kan
man en Tid holde Jordlopperne paa Afstand. Se
videre Hindbærjordloppen og Rapsjordloppen.
A. T.
</chapter>

<chapter name="Jordluften">
<b>Jordluften.</b> De Hulrum i Jorden, som ikke
optages af Jordvandet, er fyldte med Luft, og
Jordens Luftrumningsevne saavel som dens Forhold
overfor den atmosfæriske Luft i det hele taget er
derfor foruden af Porerumfanget afhængig af
Vandindholdet. Alle de Faktorer, som influerer paa
Jordens Struktur og Forhold overfor Vand, udøver
saaledes ogsaa Indflydelse paa Jordens Forhold
overfor den atmosfæriske Luft, og en nærmere
Paavisning heraf vil være overflødig. Her skal kun
med Henblik paa den almindelige Forekomst af
vandlidende Arealer særlig gøres opmærksom paa
den Indflydelse, som Afvandingsforholdene udøver
paa Jordens Forhold overfor den omgivende Luft,
idet Luftrumfanget tiltager og Luftskiftet forøges
i samme Grad, som der forefindes Betingelser for
en jævn og hurtig Fordeling af Nedbøren og
Bortflydning af overflødigt og skadeligt (d. v. s.
stagnerende) Vand, og i denne Omstændighed maa man
i Hovedsagen søge Forklaringen paa Dræningens
og Udgrøftningens heldige Indflydelse paa
Jordbundens Tilstand.
Den Lethed, hvormed Luften har Adgang til
Jorden, er nemlig af meget væsentlig Betydning
for Jordens Frugtbarhed. Udelukkes Luften
fuldstændig, saaledes som det vil være Tilfældet i helt
vandmættede Jorder, er der, efter at den af
Vandet opsugede atmosfæriske Ilt er forbrugt, ikke
længere Mulighed for Planterøddernes Aanding
eller for, at de mange Iltningsprocesser, der
betinger en normal og sund Omsætning i Jordbunden,
kan finde Sted. Tværtimod vil der foregaa
Afiltningsprocesser, ved hvilke der dannes Stoffer, som
direkte hemmer eller endog helt kan standse
Plantevæksten.

Den i Jordporerne værende Luft er en Blanding
af den atmosfæriske Luft og de Luftarter, som
udvikles ved Stofomsætningen i Jorden og
Planterøddernes Aanding. Det, der særlig karakteriserer
Jordluften, er det, sædvanlig betydelige Indhold af
Kulsyre og Vanddamp. I de Jorder, i hvilke
Stofomsætningen foregaar uden eller ved for sparsom
Luftadgang, kan Jorden desuden indeholde
betydelige Mængder af Kulbrinter, Svovlbrinte og fri
Brint.

Kulsyreproduktionen i Jordbunden er foruden af
Bevoksningen afhængig af Jordens Indhold af let
omsættelige organiske Stoffer, og Betingelserne for
disses Nedbrydning. — Det er, Aaret rundt, en
ganske overordentlig stor Kulsyreproduktion, der
ved Omsætningen af organiske Stoffer finder Sted
i de dyrkede Jorder. Ifølge Undersøgelser af
<sp>Peters</sp>, <sp>Stoklasa</sp> o. a. kan en Produktion af
5-10,000 kg Kulsyre pr. ha og Aar antages at
være meget almindelig. Den i bevokset Jord ved
Planterøddernes Aanding dannede Kulsyre, er af
<sp>Stoklasa</sp> anslaaet til at udgøre gennemsnitlig
c. 6000 kg pr. ha og Aar, og samme Forsker
angiver, at der paa Grundlag af en
Staldgødningstilførsel svarende til 400 hkg pr. ha, i Løbet af
200 Dage vil kunne produceres c. 8000 kg
Kulsyre.

Udveksling mellem Jordluften og Atmosfæren
finder til Stadighed Sted ved <sp>Diffusion</sp>, der
tilstræber en Udjævning af Forskellighederne i
Luftmassernes Sammensætning. Diffusionen
foregaar dog særdeles langsomt, og i højere Grad end
af denne paavirkes den nævnte Udveksling af de
ved Forskelligheder i <sp>Temperatur</sp> og
<sp>Lufttryk</sp> foranledigede Strømninger i Luftmasserne.
Naar f. Eks. Atmosfæren om Aftenen efter en varm
Dag afkøles, vil der stige varm Jordluft op i denne,
samtidig med at den kolde atmosfæriske Luft
trænger ind. — Ved stigende Lufttryk trænger
der ligeledes atmosfærisk Luft ind i Jorden,
medens der ved formindsket Lufttryk træder
Jordluft ud, og i begge Tilfælde foregaar der en
Blanding af den over og i Jorden værende Luft. Af
stor Betydning i denne Henseende er endvidere
<sp>Luftbevægelsen</sp> — Blæsten —, der,
foruden at den fremskynder Diffusionen, ved det
Tryk, den udøver paa Jordluften, fremkalder
Bevægelse i denne og derved letter Udvekslingen
med Atmosfæren. Endelig maa ogsaa nævnes, at
der med <sp>Regnvandet</sp> føres atmosfærisk Luft
ned i Jorden, samtidig med at en Del af
Jordluften uddrives.
H. C.
</chapter>

<chapter name="Jordlugt">
<b>Jordlugt.</b> Den ejendommelige og velkendte Lugt,
der — mest Foraar og Efteraar og stærkest
umiddelbart efter Pløjning eller Omgravning —
udstrømmer fra fugtig, muldholdig Jord, skylder
overvejende Jordbundsmikrober sin Oprindelse, idet
man fra Renkulturer af nogle af disse, saaledes
særlig <sp>Actinomyces odorifera</sp> Rullm. og
Skimmelsvampen <sp>Trichoderma viride</sp> Oud.
kan bemærke en ganske tilsvarende Lugt. — Som
det er vist af Rullmann er Lugtestoffet i Kulturer
af Actinomyces odorifera opløseligt i Æter, og
henstilles en saadan Æterekstrakt til Fordampning,
fyldes det omgivende Rum med en meget stærk
Jordlugt. Svært, tørt Ler er ogsaa i Besiddelse af
en karakteristisk Lugt. Denne Lerlugt skyldes dog
næppe Udviklingen af særlige Lugtestoffer, men
menes at være en Følge af indaandede fine Lerdeles
Pirring af Lugtenerverne, en Antagelse, der bliver
sandsynlig derved, at ogsaa andre meget finkornede
Stoffer, som f. Eks. glødet Kiselsyre, lugter paa
ganske lignende Maade.
H. C.
</chapter>

<chapter name="Jordlöpare">
<b>Jordlöpare</b> (s.) se <sp>Løbebiller</sp>.
</chapter>

<chapter name="Jordmagasinet">
<b>Jordmagasinet</b> til Opbevaring af de ved
Pottekultur nødvendige Jordarter (se d. A.) anbringes
paa en passende Plads i Nærheden af
Planteskurene og i Læ for udtørrende Vinde. Saavel
Pladsen som Jordbunkerne holdes fri for Ukrud, og
for at skjule J., der ikke er til Pryd, omgiver man
det med Hække.
L. H.
</chapter>

<chapter name="Jordrotte">
<b>Jordrotte</b> se <sp>Rotter</sp>.
</chapter>

<chapter name="Jordskok">
<b>Jordskok,</b> Jordæble. Helianthus tuberosus L.
(Compositæ). Fleraarig Køkkenurt fra det
tempererede Amerika, men fuldstændig haardfør hos os.
Den Del af Planten, der bruges, er den knoldede
Rodstok, der noget ligner Kartofler. Toppen bliver
over 2 m høj og er fuldstændig vindfør, hvorfor
Planten ogsaa bruges som Læplante. Formeringen
sker ved Knolde, der lægges om Foraaret i gødet
og velbearbejdet Jord i Rækker med 1 m
Mellemrum og med 50 cm imellem Knoldene i Rækkerne.
De lægges 10 cm dybt. Sent om Efteraaret
optages Knoldene og gemmes om Vinteren i Kule
eller Kælder med Jord imellem, for at de ikke skal
mugne eller tabe i Smag. Hvis Forholdene
tillader det, kan Jordskokken godt dyrkes flere Aar
paa samme Sted. Man optager da om Efteraaret
kun de største Knolde og paafører Stykket et Lag
gammel Gødning eller Kompost. Plejen i
Sommertiden bestaar kun i Renholdelse.
N. H

<sp>Jordskok</sp>. <sp>Anvendelse:</sp> Bruges stuvet

<img>Jordskok.</img>
i Mælk, med rørt Smør, tilsat Suppe udboret som
smaa Kugler, anvendes til Urtefars rørt med Æg
og Hvedebrød. Faa Grund af Kulhydraternes
særegne kemiske Sammensætning kan Jordskok
anvendes i en Sukkeisygediæt.
M. L.
</chapter>

<chapter name="Jordtræthed">
<b>Jordtræthed.</b> Naar en og samme Planteart
dyrkes paa samme Sted Aar efter Aar eller med kun
korte Mellemrum, sker det ofte, at Afgrøderne
blever stedse daarligere eller til sidst fuldstændig
mislykkes; man siger da, at <sp>Jorden er træt</sp>.
I særlig høj Grad ytrer Fænomenet sig i Haver
ved Jordbærdyrkning og Bælgplantedyrkning, i
Planteskolerne ved Tiltrækning af Frugttræer og
Sirtræer og i Landbruget særlig ved
Kløverdyrkningen, i mindre Grad ved Dyrkningen af
Kornarter eller Græsser. Kartoflen synes at være en af
de Planter, der hyppigst, taaler at komme igen,
og man har for dennes Vedkommende Mængder af
Vidnesbyrd (fra Husmandshaver f. Eks.) om, at den
kan dyrkes i en meget lang Aarrække paa samme
Sted, uden at Afgrøderne formindskes. J. gaar i
de forskellige Tilfælde under forskellige Navne,
som Jordbærtræthed, Kløvertræthed, Ærtetræthed,
Roetræthed, Hørtræthed, Havretræthed o. s. v.,
eftersom det er den ene eller den anden af de
paagældende Planter, som efter for hyppig Dyrkning ikke
mere vil trives. J.s Aarsager er for en stor Del
ukendte. I mange Tilfælde skyldes den Angreb af
snyltende Nematoder, Insekter eller Svampe —
saaledes for Kløverens Vedkommende Kløveraalen og
Bægersvampen —, der ved for hyppig eller for
langvarig Dyrkning faar Lejlighed til at ophobe sig
i større og større Mængde, og derfor kan føre
Angrebet paa Planterne med stigende Styrke. Ved i
nogen Tid at undlade at dyrke Planten paa den
trætte Jord, vil de af dens jordbeboende Snyltere,
der ikke kan leve paa andre Planter,
efterhaanden udsultes, og Jorden vil da efter en saadan
Hvile atter kunne bære gode Afgrøder af Planten,
et Forhold, man som bekendt i høj Grad tager
Hensyn til ved Sædskiftets Ordning. Ofte kan der
dog paa trætte Jorder ikke konstateres noget
Angreb af Snyltere. Om Aarsagen i disse Tilfælde er
der fremsat forskellige Formodninger, hvoraf en af
de hyppigst tilbagevendende er den, at Jorden ved
en for hyppig Dyrkning af en bestemt Plante
udtømmes for ét eller flere Plantenæringsstoffer, som
den Paagældende Plante i særlig Grad behøver. I
saadanne Tilfælde, som utvivlsomt er særdeles
hyppige, er der dog egentlig kun Tale om en
<sp>Udpining</sp> af Jorden og ikke om J. i dette Ords
rigtige Betydning, idet »Hvile« ikke kan ophæve
Trætheden, hvortil det eneste Middel er Tilførsel
af de manglende Stoffer. I nogle Tilfælde synes
Jordtrætheden (og særlig Bælgplantetrætheden) at
kunne foranlediges af pektinforgærende Bakterier,
der ødelægger Frøene, inden disse endnu har spiret.
En Formodning, som oftere og oftere fremsættes
i de senere Aar, men som dog endnu ikke kan
siges at være tilstrækkelig underbygget, gaar ud
paa, at J. ofte skyldes en Slags Selvforgiftning af
Planterne, idet disse gennem deres Rødder skulde
udskille Stoffer (Toksiner), der er giftige for
Planterne selv, men ikke eller i mindre Grad for
beslægtede Plantearter. Den uheldige Indflydelse,
som en Græsbevoksning omkring Frugttræer
udøver paa disses Udvikling og Ydeevne, antages
efter nyere amerikanske og engelske Undersøgelser
ligeledes for en væsentlig Del at bero paa en
Forgiftning af Jordbunden, hidrørende fra Udskillelse
af giftige Stoffer fra Græsrødderne. Særlig uheldig
angives Græsbevoksningen at være for Æbler og
Blommer, medens den i betydelig mindre Grad
skal paavirke Pærer og Kirsebær. J. vil der som
oftest kun være Tale om at modvirke ved en
hensigtsmæssig Ordning af Sædskiftet. I de
vindyrkende Egne har man dog i de senere Aar med
Held søgt direkte at bekæmpe Vintrætheden ved
at behandle Jorden med det stærkt giftige
Svovlkulstof, der dræber eller svækker Vinens Snyltere.
For kostbarere Havekulturers Vedkommende kunde
en lignende Behandling i nogle Tilfælde ogsaa
tænkes at være lønnende, men Erfaringer herom
foreligger, saa vidt vides, endnu ikke.
H. C.

<img>1 En Jordugle (Agrotis segetum) 2. Sammes Larve, en »Knoporm«. 3. Puppen i dens
Jordhylster (det sidste er gennemskaaret).</img>
</chapter>

<chapter name="Jordugle">
<b>Jordugle,</b> jordflyn (s.), Agrotis-Arter, er
Natsommerfugle, hvis Larver undertiden gør megen
Skade paa Rodfrugter, Kaalplanter m. m. ved at
gnave dybe Huller i de første og afbide de sidste.
Larverne bliver fuldvoksne c. 4 cm lange, er graa
eller jordfarvede og af en Blyants Tykkelse. De
gemmer sig i Jorden, men gaar ofte om Natten op
til Overfladen og angriber Stilke og Bladstængler.
Bør indsamles og uskadeliggøres ved Optagning af
Rodfrugterne og ved Gravning af Havejorden.
A. T.
</chapter>

<chapter name="Jordurtsskocka">
<b>Jordurtsskocka</b> (s.) se <sp>Jordskok</sp>.
</chapter>

<chapter name="Jordvandet">
<b>Jordvandet.</b> Foruden direkte for Planternes
Vandforsyning er Jordvandet af den største Betydning
for Opløseliggørelsen og Fordelingen af de i
Jordbunden forekommende og for Planternes Ernæring
vigtige Stoffer. Vandet virker nemlig ikke blot som
et indifferent Opløsningsmiddel, men kan, da det
er ganske svagt dissocieret (indeholder frie Brint-
og Hydroxylioner), ogsaa, selv i absolut ren
Tilstand, iværksætte kemiske Omsætninger, om end
disse, hvor Talen er om Opløseliggørelse af
Jordbundens tungt sønderdelelige Stoffer, foregaar
overordentlig langsomt. Denne direkte kemiske
Virkning af Vandet, der benævnes <sp>Hydrolyse</sp>,
spiller i det lange Løb en meget betydelig Rolle ved
de mineralske Jordbestanddeles Omsætning.
Saaledes skyldes Feldspaternes Forvitring, ved hvilken
der finder en Frigørelse Sted af de i de kiselsure
Salte (Silikaterne) bundne Baser (f. Eks. Kali og
Natron) for en væsentlig Del Vandets direkte
sønderdelende Virkning. Jordvandet vil imidlertid
altid indeholde en større eller mindre Mængde
Kulsyre, hidrørende fra Planterøddernes landing og
fra Stofomsætningerne i Jordbunden. Det bliver
herved i Besiddelse af en betydelig forøget
opløsende Evne, der for Plantenæringsstoffernes
Vedkommende særlig gør sig gældende overfor Jordens
tungtopløselige Kalk-, Kali- og
Fosforsyreforbindelser. Medens f. Eks. 1 l rent kulsyrefrit Vand
kun er i Stand til at opløse et ringe Spor af kulsur
Kalk, kan samme Mængde kulsyremættet Vand
opløse c. 1 g kulsur Kalk. Af de tungt opløselige
Kalkfosfater, tobasisk og trebasisk fosforsur Kalk,
kan der i 1 l kulsyremættet Vand opløses 0,35 og
0,15 g Fosforsyre, hvad der er henholdsvis 5 og
100 Gange saa meget som 1 l rent Vand kan opløse.
Den af Planterødderne producerede Kulsyre synes
at udøve særlig kraftige lokale Virkninger paa de
Planterødderne nærmest omgivende mineralske
Bestanddele, et Forhold, der sandsynligvis i
Hovedsagen beror paa, at Kulsyren i kortere eller
længere Tid forefindes i forholdsvis stærk koncentreret
Opløsning i det Vædskelag, der danner Bindemidlet
mellem Planterøddernes og Jorddelenes Overflade.
Indeholder Jordvandet foruden Kulsyre ogsaa andre
Syrer, vil det være i Besiddelse af endnu stærkere
opløsende Evne; i al Almindelighed spiller
Kulsyren dog utvivlsomt langt den største Rolle ved
Opløseliggørelsen af Jordens tungt tilgængelige
mineralske Plantenæringsstoffer.
H. C.
</chapter>

<img>Gulerødder gnavede af Jorduglelarver.</img>

<chapter name="Jordvarmen">
<b>Jordvarmen</b> er af stor Vigtighed for al
Plantekultur, idet Røddernes Livsvirksomhed staar i
Forhold til Jordens Varme, og Frøets Spiring kan ikke
foregaa, uden at der er en vis Varme til Stede
i Jorden. Jordbundens naturlige Varmekilde er
Solen, og fra Jordoverfladen forplanter Varmen
sig til de dybere liggende Lag, hvoraf atter følger,
at i de øvre Jordlag er Varmegraden vekslende
med Aarstiderne, men i des ringere Grad, jo dybere
Jordlaget ligger, og i en Dybde af 20-25 m er
Varmegraden ens hele Aaret, den samme som
Landets Middeltemperatur. J. er afhængig af Jordens
Vandindhold, Farve og Varmeledningsevne.
Vandet i Jorden modvirker Varmeoptagelsen, dels fordi
der stadig forbruges Varme til Vandets
Fordampning, dels fordi Vandet til sin Opvarmning kræver
4-5 Gange saa stor Varmemængde som selve
Jorden, Jo mindre Vand en Jord indeholder, desto
varmere bliver den derfor. Lerjord er kold, fordi
den har stor Vandrumningsevne, og fordi det
fordampede Vand stadig erstattes ved Opsugning af
Vand fra Undergrunden, medens Sandjord er varm,
fordi den ikke har disse Egenskaber. Jorden
opvarmes lettere, jo mørkere Jordoverfladen er, men
afkøles paa den anden Side ogsaa hurtigere ved
Varmeudstraaling end Jord med en lys Overflade.
Den lerede Jord har paa Grund af sit store
Vandindhold størst Evne til at lede Varmen, den sandede
Jord derimod mindst, begrundet paa, at Porerne
mellem Sandjordens Partikler i Reglen er fyldte
med Luft, der som bekendt er en slet Varmeleder.
Hvor Jorddækning (se d. A.) er anvendt er J.
ringere i Foraarstiden. Ved Dyrkning af Planter
fra varmere Himmelegne, som selvfølgelig fordrer
større J., end vi har paa Friland, maa man ad
kunstig Vej skaffe den fornødne Undervarme, enten ved
Varmtvandsanlæg eller ved gærende Stoffer. Jvnf.
Varmeforholdene i Jorden.
L. H.
</chapter>

<chapter name="Jordæble">
<b>Jordæble</b> se <sp>Jordskok</sp>.
</chapter>

<chapter name="Jubæa">
<b>Jubæa</b> (Palmaceæ), Koldhuspalme. <sp>J.</sp>
<sp>spectabilis</sp> H. B. & K., Chili; minder i meget om
Phoenix. Bladene er fjerformede (falsk finnede)
med graciøs Bøjning. Den er ikke hurtigvoksende,
hvorfor man længe kan have Glæde af den i
Væksthuse; den er meget nøjsom. J. kan overvintres
ved 8 ° C., og da den tillige er en god Stueplante
og kan anvendes paa beskyttet Plads i det fri om
Sommeren, fortjener den at dyrkes. <sp>Kultur</sp> se
Palmekultur.
M. H.
</chapter>

<chapter name="Judaspenge">
<b>Judaspenge</b> se <sp>Lunaria biennis</sp>.
</chapter>

<chapter name="Judastræ">
<b>Judastræ</b> se <sp>Cercis</sp>.
</chapter>

<chapter name="Juglans">
<b>Juglans</b> (Juglandaceæ), Valnød; haardføre Træer.
<sp>J. cinerea</sp> L., Nordamerika, er et ogsaa
stundom hos os højtvoksende (Eksemplarer paa mindst
14 m), bredkronet Træ med c. 0,5 m lange,
mange-finnede, graalig-filtede Blade. Frugten er stor,
langagtig, klæbrig, med meget haard Inderskal og
lille Kærne. — <sp>J. mandchurica</sp> Maxim.,
Mandschuriet, bliver i sin Hjemstavn et højt, men
hos os næppe mere end et lille Træ med meget
lange, mangefinnede Blade. — <sp>J. nigra</sp> L.,
Nordamerika, er et højtvoksende, hos os i
Eksemplarer af mindst indtil 30 m Højde forekommende
Træ af bredkronet Form. Bladene er lange og
mangefinnede, Frugten er temmelig stor og
kuglerund, men haard og med en lille Kærne som hos
J. cinerea. — <sp>J. regia</sp> L., Almindelig Valnød,
Asien, er et velkendt, højt, bredkronet Træ. Af
dens Varieteter har følgende Værdi som Prydtræer:
<sp>J. r. laciniata</sp> er et lavt Træ med stort,
ualmindelig smukt Løv med dybt og regelmæssigt
fligede Smaablade. <sp>J. r. monophylla</sp> har store
Blade, som enten er ganske usammensatte eller
bestaar af meget stort Endeblad og kun to ganske
smaa Sideblade. <sp>J. Sieboldiana</sp> Maxim.,
Japan, bliver næppe mere end et lille Træ hos os.
Ejendommelig ved sine i lange Klaser hængende
valnødstore Frugter.
A. B.

<sp>Anvendelse:</sp> Juglans-Arterne har
aabentbyggede, udbredte Kroner med stiv Struktur og
egner sig derfor bedst til fritstillede Grupper og
som enkeltstaaende paa en Plads med Læ, hvor
de kan opnaa og tillige ses i deres normale
Udvikling. J. regia er et yndet Træ ved Bygninger
og i Gaardsrum og kan paa beskyttede Steder
anvendes til Allé. Som ældre kan J. nigra om
Efteraaret, efter varme Somre, antage en smuk, blød,
gullig Farvetone og tillige vække ny Interesse,
naar den efter Løvfald ofte er besat med sorte
Frugter, Denne og de andre langbladede Arter
kan anvendes i store, finnetbladede Grupper, og
J. r. laciniata, et af vore allersmukkeste
fligetbladede Træer, er særlig egnet til Ornamenttræ
paa en Plads, hvor det umiddelbart kan iagttages.
<sp>Kultur:</sp> J. regia kan, især efter varme Somre,
formeres ved Frø af dansk Avl, de andre Arter
formeres ved indført Frø. Efter fuld Modning
indslaas Frøet om Efteraaret i halvtør Jord eller
Sand, overvintres frostfrit og saas om Foraaret i
let, muldet, varm Jord paa Bede. Planterne
optages om Foraaret som 1- eller 2-aarige, den lange
Pælerod skæres tilbage, og de plantes i 4 Rækker
paa 1,20 m brede Bede, staar 2-3 Aar, optages
om Foraaret, studses paa Roden og plantes i
Rækker med 1 m Afstand, hvor de under
Tiltrækningen eventuelt opbindes til Stokke; nødvendig
Beskæring udføres tidlig paa Aaret og saa betids, at
man kun frembringer smaa Snitsaar, da Træet
ellers bløder stærkt og bliver sygt omkring Saaret.
Varieteterne af J. regia formeres ved Podning
under Glas eller ved Afsugning paa Hovedarten
(se Forædling). J. ynder en dyb, ikke for svær
Jord.
J. B.

<img>Juglans regia laciniata.</img>
</chapter>

<chapter name="Julekaktus">
<b>Julekaktus</b> se <sp>Epiphyllum</sp>.
</chapter>

<chapter name="Julerose">
<b>Julerose</b> se <sp>Helleborus niger</sp>.
</chapter>

<chapter name="Julesalat">
<b>Julesalat</b> eller <sp>Cichoriesalat</sp>. Under disse
Navne dyrkes Cichorieplanter som Køkkenurt. Det
er her særlig Bladribber og Bladkød, der er stærkt
udviklet og bruges i bleget Tilstand; grøn er den
alt for bitter. Der er flere Sorter, men Sorten
<sp>Brüsseler Witloof</sp> er især at anbefale.
Frøet saas først i Maj paa en solaaben Plads, 6
Rækker paa langs ad et 1,20 m bredt Bed, og de
unge Planter udtyndes til 20-25 cm indbyrdes
Afstand. Først i Novbr. optages Planterne, og Toppen
afskæres 1 cm over Roden. Rødderne nedslaas nu
i Kuler paa Friland, hvor de kan dækkes i streng
Frost, og hvorfra de i den koldeste Vintertid i
flere Hold indplantes i Jord eller Sand i et
Champignonhus eller andet fuldstændig mørkt Lokale.
Først og sidst paa Vinteren kan Drivningen foregaa
paa Friland; man udgraver dertil straks om
Efteraaret 30 cm dybe Kuler, og heri indslaas
Rødderne tæt sammen i Rækker paa tværs, hvorefter
der fyldes et 8-10 cm tykt Lag Jord over det hele.
Naar Frosten begynder, fyldes der mere Jord paa,
saaledes at Jordlaget bliver c. 30 cm tykt. Til
Drivning tager man kun en Kule for ad Gangen,
og Drivningen kan først paabegyndes c. 4 Uger
efter Kulingen. Der lægges et godt Lag varm
Hestegødning over Jorden, og Gødningen dækkes
med Lemme for at holde paa Varmen. Efter c. 4
Ugers Forløb vil Planterne have frembragt 8-10 cm
lange Skud; man optager dem da forsigtigt og
fra den Ende af Kulen, ved hvilken man sluttede
Nedkulingen; de blegede Skud afskæres, og
Rødderne fodres op.
N. H.
</chapter>
<chapter name="Julestjerne">
<b>Julestjerne</b> se <sp>Poinsettia</sp>.
</chapter>

<chapter name="Juli">
<b>Juli</b> se <sp>Oversigt over de maanedlige
Arbejder paa Friland og under Glas</sp>.
</chapter>

<chapter name="Julus">
<b>Julus</b> se <sp>Tusindben</sp>.
</chapter>

<chapter name="Juncus">
<b>Juncus</b> (Juncaceæ), Siv; haardføre Sumpplanter.
<sp>J. effusus</sp> L., <sp>J. glaucus</sp> Sibth. og flere
andre Arter er nøjsomme Planter, som er af
Virkning ved Vandpartier og i Mosebede. Af <sp>J.
effusus</sp> gives en ejendommelig Varietet <sp>spiralis</sp>
med snoede Stængler. <sp>Kultur:</sp> Formeres ved
Deling.
A. L.
</chapter>

<chapter name="Juni">
<b>Juni</b> se <sp>Oversigt over de maanedlige
Arbejder paa Friland og under Glas</sp>.
</chapter>

<chapter name="Juniperus">
<b>Juniperus</b> (Cupressaceæ), Ene; haardføre
Naaletræer. De hos os haardføre Juniperus-Arter og
Varieteter frembyder betydelig Forskellighed i
Størrelseforhold, Voksemaade, Naalebygning og Farve.
Nogle bliver meget høje Buske eller smaa Træer,
andre kun lave Buske. Nogle danner brede
Buskformer, andre Pyramider eller mere eller mindre
slanke Søjleformer, og atter andre vokser udstrakt
langs Jorden. Hvad Naalebygning angaar, har
nogle større eller mindre, udstaaende, sylformede
Naale, andre kun smaa, tilvoksne, skælformede, og
hos mange findes begge Slags Naale fordelte paa
forskellige Grene. Nogle er friskgrønne, andre
blaagrønne o. s. v., ligesom der findes hvid- og
gulbrogede Varieteter. <sp>J. chinensis</sp> L., Kina,
Japan, bliver hos os en høj Busk med friskgrønne,
dels udstaaende sylformede og dels tiltrykte
skælformede Naale. Af Varieteter fremhæves: <sp>J. c.
argenteo-variegata</sp>, lavtvoksende med en
stor Del af de unge Skudspidser hvide; <sp>J. c.
aurea</sp>, lavtvoksende med lysegule unge
Skudspidser. <sp>J. c. Jacobiana</sp>, smuk, søjleformet,
med lutter sylformede Naale og blaagrøn Farve;
<sp>J. c. pendula</sp> med overhængende Grene. — <sp>J.
communis</sp> L., Almindelig Ene, Europa,
Nordasien, Nordamerika, er en velkendt, høj Busk eller
et lille Træ, meget forskellig i Voksemaade og
Størrelse. Af de talrige Varieteter fremhæves:
<sp>J. c. hibernica</sp> af smuk, slank Søjleform;
<sp>J. c. suecica</sp> af høj, bred, søjleformet Vækst.
— <sp>J. drupacea</sp> Labill., Orienten, er en høj,
søjleformet Busk med meget lange og brede,
udstaaende, sylformede Naale. Den er kun haardfør
paa god Vokseplads. — <sp>J. excelsa</sp> Bieb.,
Orienten, er en høj, søjleformet, blaagrøn Busk med
hovedsagelig skælformet tiltrykte Naale; ikke helt
haardfør. — <sp>J. nana</sp> Willd., Europas Bjærge,
Nordasien, Nordamerika, er en nedliggende, udbredt
Busk med sylformede, krumme Naale. — <sp>J.
recurva</sp> Hamilt., Himalaya, er en ikke helt
haardfør Art; Varieteten <sp>J. r. squamata</sp>, den
almindeligst dyrkede Form, er smuk, nedliggende og
mere haardfør. — <sp>J. rigida</sp> Sieb. & Zucc.,
Japan, er en høj Busk med smukt overhængende
Grene og meget lange, tynde, udstaaende,
sylformede Naale. — <sp>J. Sabina</sp> L., Sevenbom, Syd-
og Mellemeuropa, er en enten lav, temmelig fladt
udbredt eller noget højere, uregelmæssigt formet
Busk med mørkegrønne, dels ganske smaa
sylformede, dels skælformede Naale. Af de talrige
Varieteter fremhæves: <sp>J. S. fastigiata</sp> er
søjleformet, mørkegrøn; <sp>J. S. prostrata</sp> er en paa
Jorden fladt udbredt, blaagrøn Busk; <sp>J. S.
tamariscifolia</sp> har blaagrøn Farvetone og en mere
regelmæssig Vækst end Hovedarten. — <sp>J.
virginiana</sp> L., Blyantstræ, Nordamerika, er en høj,
hos os i Eksemplarer af mindst indtil 10 m Højde
forekommende, pyramideformet Busk eller Træ med
dels smaa sylformede, dels skælformede Naale. Af
de meget talrige Varieteter kan fremhæves: <sp>J. v.
elegantissima</sp>, pyramideformet, med gule,
unge Skudspidser; <sp>J. v. glauca</sp>, kraftigvoksende,
af blaagrøn Farve; <sp>J. v. pyramidalis</sp> af
søjleformet Vækst; <sp>J. v. Schottii</sp>, lavtvoksende,
pyramideformet, friskgrøn af Farve; <sp>J. v.
tripartita</sp>, lavtvoksende, næsten fladt udbredt,
blaagrøn.
A. B.

<sp>Anvendelse:</sp> Juniperus er en værdifuld
Afdeling af Coniferæ, idet Arterne forekommer i saa
forskellig Størrelse og har saa afvigende
Voksemaade, Naalebygning og Farve, at de egner sig
for mangeartet Anvendelse saavel i den mindre
Have som i den store Park. I ingen anden Slægt
har man saa velegnede Former til lave, fyldige
Grupper, større Stenpartier, Skrænter, brudte og
barokke Jordformationer, ligesom der ogsaa findes
Former, anvendelige til høje Grupper,
Forgrundsplantning, regelmæssige Anlæg o. s. v., og alene
den Afveksling, de bringer imellem andre
Naaletræer, kræver for saa vidt deres Brug. Til høje
Grupper og Indblanding imellem høje Naaletræer
kan særlig benyttes J. chinensis, J. rigida og J.
virginiana med Varieteterne glauca og — efter
Smag — pendula og pyramidalis. Til lave, fyldige
Grupper, Stenpartier o. s. v. anvendes de liggende
eller krybende Arter, J. nana, J. virginiana
tripartita og J. Sabina med Varieteterne
tamariscifolia, variegata og prostrata. Til regelmæssige
Anlæg de søjleformede: J. communis hibernica og
suecica og J. chinensis Jacobiana. Til Forgrund
og mindre Grupper de nævnte lave, de søjleformede
og endvidere J. chinensis aurea og
argenteo-variegata, J. recurva og r. squamata, J. Sabina
fastigiata og J. virginiana elegantissima og Schottii.
<sp>Kultur:</sp> J. communis kan formeres ved Frø
af dansk Avl, de fremmede Arter bedre ved
indført Frø. Frøet indslaas rettest i Grus om
Efteraaret straks efter Modning, saas om Foraaret i let,
varm Jord, eller bedre i Rammer og dækkes med
Granris e. l., for at give Skygge og forhindre
Udtørring. De unge Planter af de fremmede Arter
dækkes om Vinteren. De optages alle om
Foraaret som en- eller toaarige, studses i Roden,
prikles i Rammer og skygges, til de er komne i Vækst.
I de første Aar omplantes de med to Aars
Mellemrum, senere hvert andet eller tredje Aar, første
Gang efter deres ringere eller bedre Udvikling
henholdsvis i Rammer eller i let Jord med lun Plads
paa Friland, hvor de da plantes i 5 Rækker paa
1,20 m brede Bede. Ved hver Omplantning, som
sker om Foraaret, gives der dem efter
Omstændighederne forøget Plads, saaledes at de kan udvikle
sig frit, og de beskæres tillige stedse omhyggeligt
i Rødderne, da de kun vanskeligt bevarer
Trævlerødder og holder Klump. De liggende Former, J.
nana og J. Sabina med Varieteter, kan formeres
ved Aflægning, men bruger 1-2 Aar til
Roddannelsen. I øvrigt kan J. formeres ved Stiklinger
og ved Sidepodning paa J. communis og J.
virginiana med Fremgangsmaade som nævnt under
Chamæcyparis (se Forædling). Videre Behandling
og Omplantning af store J. se ligeledes under
Chamæcyparis. J. trives ikke i svær eller leret Jord.
Den ynder sandet Muldjord og et solrigt Voksested
med Læ. <sp>Sygdomme</sp> se Gitterrust.
J. B.

I Norge holder J. Sabina sig godt helt op til
Trondhjem, undtagen paa Steder med strengt
Indlandsklima. J. chinensis er ikke fuldstændig
haardfør ved Kristiania, men trives godt i Kystegnene
fra Horten til Molde. J. communis og nana trives
selvfølgelig overalt. De øvrige Arter kan kun
anbefales for de sydvestlige Egne.
N—k.
</chapter>

<chapter name="Justicia">
<b>Justicia</b> (Acanthaceæ). Varmhus eller halvvarmt
Hus. <sp>J. carnea</sp> Hook., Rio Janeiro, kødfarvede
Blomster i Juli-Aug.; <sp>J. coccinea</sp> Willd.,
Sydamerika, skarlagen Blomster om Foraaret; <sp>J.
speciosa</sp> Roxb., Ostindien, violetpurpur Blomster om
Efteraaret. Er alle gode og villigt blomstrende
Varmhusplanter med store, endestillede
Blomsteraks. <sp>Kultur:</sp> Formeres let ved Stiklinger og er
taknemmelige, naar man stadig sørger for at have
unge Planter, som maa studses i Tide for at give
buskede Planter. Rigeligt Vand i Vækstperioden,
frisk Luft og nogen Skygge. Lige Dele Markjord
og Bladjord.
M. H.
</chapter>

<chapter name="Jærnbane-Vedbend">
<b>Jærnbane-Vedbend</b> se <sp>Mikania</sp>.
</chapter>

<chapter name="Jäsning">
<b>Jäsning</b> (s.) se <sp>Gæring</sp>.
</chapter>

<chapter name="Jødekirsebær">
<b>Jødekirsebær</b> se <sp>Physalis</sp>.
</chapter>

<chapter name="Jødeskæg">
<b>Jødeskæg</b> se <sp>Saxifraga sarmentosa</sp>.
</chapter>
