SCIENCE FICTION
SERIEN

4<sup>25</sup><sub>c:a inkl moms</sub>

UPPROR!

Ferdinand
Fitzschkloff 

UPPROR



UPPROR!
av
Ferdinand Fitzschkloff


Copyright © 1974 by Ferdinand Fitzschkloff
Science fiction-serien.14

Lindfors Förlag AB, Stockholm

Tryck: Civiltryckeriet i Köping AB 1975
ISBN 91 7268 027 X


<chapter name="1">
1

Chiang Tse-tung njöt av aromen från det lätt
parfymerade teet, samtidigt som han lät blicken
drömskt glida ut mot den lilla bergssjön och mot
Tarantellas berg som reste sig på andra sidan.

Även om Tarantella var en av galaxens mest
berömda rekreationsplaneter, och välkänd för att
kunna få de hårdaste nervknutar att lösas upp, så
var det inte alla som kunde slappna av lika
effektivt som Chiang, den dekadente överklassaren
som hade råd att fara galax och imperium runt
och jämföra de fina nyansskillnaderna i aromen
hos det te, som odlats under skilda solars sken.

Nick Sonny var lugn på ytan. Åratals
Flummdisciplin hade förvandlat hans psyke och kropp
till ett perfekt verktyg. Han kunde inte bara
reagera blixtsnabbt på hot eller anfall utifrån, han
kunde också dölja sina tankar och känslor under
den mest utstuderade tortyr - vilket han ofta
hade anledning till - eller rentav under sin
semester, vilket hände betydligt mer sällan.

Han satt på hotellets terass med utsikt över
sjön och bergen och smuttade på en
superespresso, som skulle fått tarmarna att skrumpna och
förkolna under häftiga slingranden hos en
genomsnittlig galaktisk medborgare. Nick Sonny var
ingen genomsnittlig galaktisk medborgare.

Som Fritt Arbetande Alert Nervknippe fick han
utstå värre prövningar än starkt kaffe. Friheten
var alltid värd att försvara, och han och hans


kolleger inom FAAN fick gång på gång riskera
livet för att försvara sina överordnades frihet.

Nå, nu var han i alla fall ledig, och koppla av
skulle han göra om han så gick åt på kuppen. En
månad framåt skulle han inte ägna en tanke åt de
glosögda, laoschtjianska monstren eller åt några
andra undergrävande element, som hotade
Nostranska Kretsens fred.

Han satte ned kaffekoppen och försökte
komma ihåg, vilket kursmoment i hans långa
militärutbildning som hade lärt honom njuta av
naturvyer. Han hade litet svårt att få in tekniken.
Hans knivskarpa hörsel envisades med att
koncentrera sig på det mystiska tickandet från
kaffeskeden...

Tickandet från kaffeskeden!

Med den blixtsnabba reaktionshastighet som en
lång agentträning byggt upp kastade han ut
skeden genom fönstret. Att fönstret råkade vara
stängt, och att hotellets luftkonditionering råkade
i hopplöst olag när skeden krossade rutan, var en
bagatell jämfört med den förödelse som
åstadkoms när skeden hunnit falla ned i sjön och med
sin explosion kastade upp en vattenkaskad som
översvämmade stranden inom en avsevärd radie.
Som tur var hade sockret i kaffet redan smält,
varför skeden kunde avvaras.

Nick Sonny suckade. Inte ens på semestern gick
han säker för alla lömska attentatförsök. Det
fanns tillfällen, då han längtade bort från bittra
stjärnors sting, från rymdens kyla och agentlivets
ensamhet till ett rött litet lyxpalats vid
stranden... Men bort, falska tanke! Ständig vaksamhet
var frihetens pris, och det var hans och de andra
FAANens uppgift att vara vaksamma, att bevaka
Pax Nostra mot alla skumma figurer och
utplanetingar.

Sonny återgick till att smutta på espresson,
medan han till synes förstrött såg och hörde på de
övriga hotellgästerna på terassrestaurangen. Dessa
till synes förströdda observationer var en väl
inövad vana, som vid åtskilliga tillfällen räddat
hans liv, till stor glädje för honom själv, till stor
sorg för Nostranska Kretsens fiender och till ännu
större sorg för Nostranska Kretsens övriga
karriärister, som hängde honom i hälarna och väntade på
att han skulle falla från under något livsfarligt
uppdrag så att de själva kunde ta över hans titel
och status. I själva verket var hans hjärna
knivskarpt uppmärksam bakom den förströdda
fasaden. Ingenting undgick honom. Han
uppfattade allt det till synes vardagliga som skedde
runt omkring honom, och som kunde informera
honom om både det ena och det andra.

Det undgick honom inte att en
daggmaskmänniska från Knöckl slingrade sig ut på terassen
och tog plats vid ett av borden. Trots dess starkt
muterade kroppsform rörde det sig om en medlem
av människosläktet, en av de många avvikelser
som uppkommit när mänskligheten spred sig över
galaxen och som var så annorlunda att de ofelbart
måste ha skumma avsikter.

--Hovmästarn, väste daggmaskmänniskan fram,
kan jag få en koldolmar med vaniljsås tack!

Flera ögonbryn höjdes på terassen. För de
ordinära hotellgästerna verkade detta vara en
egendomlig beställning, eftersom
daggmaskmänniskorna var kända för en strikt vegetarisk diet.

Men Nick Sonny var ingen ordinär hotellgäst.
Han visste att den nyanländes säregna beställning
inte berodde på någon egendomlig nyck, utan var
ett kodmeddelande riktat till den vackraste och
viktigaste individ som för närvarande vistades på
Tarantella, nämligen han själv.

Han reste sig och gick fram till det bord där
daggmaskmänniskan hade satt sig. Han befarade
det värsta.

—-Rabarber rabarber, sade han. Tillåter ni att jag
slår mig ned?

--Purjolök purjolök. För all del.

Att daggmaskmänniskan kände till den
nostranska grönsakskoden bekräftade, att Nick
Sonnys semester definitivt hade gått i stöpet.

Om de omgivande hotellgästerna hade lyssnat
noga på samtalet, skulle de med största
sannolikhet fått intrycket att både Nick Sonny och
daggmaskmänniskan var smått vridna. En och
annan mindre lojal medborgare skulle kanske ha
ansett att de haft rätt i detta antagande, men en
sådan upprorisk tanke föll givetvis tillbaka på
vederbörande själv. De snabbt framspottade
grönsaksbeteckningarna var inget symtom på
ordinär mani, utan dolde information som kunde bli
avgörande för galaxens väl och ve.

--Blomkål kikärtor.

--Vaxbönor tomater?

--Isbergssallad.

--Milda matilda!

Den sista repliken var rent klarspråk, och gav
uttryck åt Nick Sonnys bestörning då han fick
veta att Nostranska Kretsens bestånd hängde på
att han omedelbart återvände till sitt rymdskepp

Mördarn och satte sig i kontakt med högsta ort.

*

Överpamp Elihu Burnscar såg ut som om han bar
galaxers tyngd på sina axlar. Han hade påsar
under ögonen, en tung dubbelhaka, näsa som en
fågelnäbb. Hans vänner liknade honom vid en
stolt örn, hans fiender vid en ruvande gam. Nick
Sonny tänkte ofta på honom som en förbaskad
buffel som satt och hade det gott vid sitt
skrivbord när en annan stackars FAAN fick slita
hund på fältet.

Men innerst inne visste han att det var orättvist.
Elihu Burnscar hade på sitt ansvar att hålla reda
på alla de otaliga hot som ständigt dök upp mot
Nostranska Kretsens lag och ordning. Detta var
orsaken till en del av hans härjade utseende. Ännu
hårdare var det att ständigt vara tvungen att
bevara sin egen position mot alla unga
karriärdiplomater, som inte skulle tveka att lägga
förgiftat socker i hans kaffe för att ta över hans feta
lön.

--Nick, sade han med ett brett leende, du anar
inte hur lättad jag är att jag lyckades få tag på
dig.

--Nöjet är helt på din sida, tänkte Nick Sonny
säga. Men så uttryckte sig inte ett Fritt Arbetande
Alert Nervknippe, som ständigt var berett att
offra sin bekvämlighet och rentav sitt liv -- för att
inte tala om andras -- för den plikt han vigt sitt liv
åt. I stället sade han:

--Jag antar att det rör sig om allvarliga saker.
Har laoschtjianerna infiltrerat igen?

Laoschtjianska Komplexet -- de svåraste
konkurrenterna om dominansen över galaxen. Ett
släkte som utvecklats från fåglarna, inte från
primaterna, och som hyste ett djupt ingrott förakt
för mänskligheten. Ett förakt som självfallet bara
avslöjade deras egen mindervärdighet.

--Nej, Nick. Om det ändå varit så enkelt.

--Om det ändå varit så enkelt? upprepade
Sonny. Han började ana att det verkligen gällde
allvar den här gången. Menar du att något ännu
värre har dykt upp?

Det föreföll knappast möjligt.

--Ja, Nick. Burnscars röst bröt sig av förtvivlan.
Har du någonsin hört talas om LL?

--LL? Nej. Är det utrikiska eller är det någon
förkortning?

--En förkortning. Står för Longobardiska Ligan.

--Namnet säger mig ingenting.

--Utmärkt. Det borde det inte göra. Vi har
samlat information om dem länge, men saken har
varit stämplad som topphemlig. Jag själv är den
ende som hittills haft full överblick över
situationen. Friheten är alltid värd att försvara.

Nostranska Kretsens frihet att expandera,
uppenbart eller förteget. Nostranska Kontrollens
frihet att styra och livnära sig på Nostranska
Kretsen. Nostranska Kontrollkontrollens frihet att
härja som den ville med Nostranska Kontrollen.
Och, framför allt, Elihu Burnscars frihet att göra
som han ville med Nostranska Kontrollkontrollen.

--Nå?

--Nick, Longobardiska Ligan är det värsta hot
galaxen någonsin varit utsatt för. Och inte bara
Nostranska Kretsen -- för en gångs skull
sammanfaller våra intressen med Laoschtjianska
Komplexets.

Nick Sonny stelnade till. Hans världsbild rasade
samman. Gemensamma intressen med
Laoschtjianska Komplexet -- eller Mindervärdeskomplexet,
som det brukade kallas i informella sammanhang --
oj!

--Elihu, sade han andlöst. Vad menar du?

--Nick, Longobardiska Ligan har infiltrerat
Terranska Kretsen, Laoschtjianska Komplexet,
Araratoligarkin, Envisa Enklaven -- kort sagt,
varenda politisk enhet i hela Vintergatan.

—-Men vilken makt representerar de?

Burnscar stönade.

--Det är just där skon klämmer. De
representerar ingen makt alls! Inte ens sin egen! Vad de
försöker göra är att riva ned alla maktstrukturer
och bygga upp en pangalaktisk federation som
styrs nedifrån. Fattar du vad det skulle innebära
om de lyckades?

Nick Sonny bleknade. Hans knivskarpa hjärna
var inte sen att dra slutsatserna.

Nostra med sina myllrande städer, sina parker
och lekplatser, rekreationsområden och väldiga
museer. Nav och centrum för den nostranska
kulturen och det nostranska inflytandet. Som
under seklernas lopp hade spritt den nostranska
civilisationens välsignelser över en stor del av
galaxen. Som haft att kämpa mot obildade
utplanetingar som inte förstått att uppskatta dessa
välsignelser utan föredragit sitt eget. Som härdats
av kampen, som utvecklat ett hypereffektivt
försvar (och anfall) för att bevara den bästa av
alla tänkbara världar och göra alla andra världar så

lik den som möjligt.

Och nu hotades både Nostra och de
konkurrerande kulturerna av en galaxomfattande fred. En
fred som inte längre skulle vara Pax Nostra, utan
bara Pax. En fred, där det inte längre fanns någon
plats för vare sig toppadministratörer eller Fritt
Arbetande Alerta Nervknippen. En fred, som skulle
innebära att han själv degraderades till civil. Tvi!

--Elihu, sade han, vad hade du tänkt att vi
skulle göra åt det här?

--Ingen aning, Nick. Du får fullständiga
befogenheter, både de vanliga som Fritt Arbetande
Alert Nervknippe med rätt att döda, stjäla och
begå äktenskapsbrott och alla andra lagliga eller
olagliga rättigheter du kan komma på att ta dig
för att lösa det här problemet -— bara du lyckas,
bara LL sprängs och lag, ordning, krig och
byråkrati bevaras i galaxen. Om du misslyckas
så...

Han behövde inte säga mer. De nostranska
agenterna valdes ut bland folk som ville offra allt
för Nostra, men om de skulle ändra inställning
sedan de kommit i tjänst fanns det medel att få
dem att göra sin plikt ändå. Om Nick Sonny åtog
sig uppdraget hade han kanske tio procents chans
att klara sig levande ur det. Vägrade han, eller om
han misslyckades och överlevde fick han vara glad
om han slapp undan med en avrättning.

--Jag åtar mig uppdraget, sade han.

--Jag visste väl det, sade Burnscar. Jag tvivlade
inte ett ögonblick på ditt tappra hjärta.

Eller rättare sagt på din motvilja mot att
utsättas för vår specialbehandling, tänkte han för
sig själv. Men så uttryckte sig inte en överpamp i
Nostranska Kontrollen. I varje fall inte när man
talades vid över ultraradio, och mindre
diplomatiska formuleringar kunnat avlyssnas och
utnyttjas av den lede fi eller konkurrenter om
posten.

--Nå, fortsatte han, sätt på avskrivaren så
sänder jag all information vi lyckats samla om de
lumpna skurkarna. Lycka till, Nick. Nostra litar
på dig.

Skärmen till ultraradion slocknade. Ur
avskrivaren kom en bunt tättskrivna rapporter. Nick
Sonny plockade upp dem, ordnade dem, lade ned
dem på ett bord och rusade blixtsnabbt fram mot
skeppets toalett. Den situation han hamnat i hade
i påfallande hög grad accelererat hans
ämnesomsättning.

Han fick upp dörren, slet upp livremmen och
satte sig. I samma ögonblick föll hans blick på en
skylt ovanför dörren:

"Använd ej toaletten vid uppehåll på planet."

Sonny reste sig, halade upp byxorna, spände åt
livremmen och ställde sig instinktivt i givakt.
Nostranska Kontrollens specialbehandling kunde
även utmätas för smärre förseelser. Bortsett från
det fasade han vid närmare eftertanke för de
diplomatiska följder det kunnat få, om det blev
känt att en representant för Nostra orenat på
Tarantella och man tolkade det som ett uttryck
för helt andra känslor än dem han faktiskt hyste.

Han rusade ut ur toaletten, ut ur Mördarn, över
rymdfältet och bort mot rymdfältsbyggnaden, där
det fanns möjlighet att få problem av detta slag
lösta. Hans smärta, seniga kropp kunde med
lätthet mäta sig med professionella idrottstoppar
inom de flesta grenar, inklusive löpning alla
distanser. Men även solen har sina fläckar. Alldeles
innan han nådde fram till byggnaden saktade han
plötsligt farten, stannade och lommade tillbaka till
Mördarn.

Hans omedelbara problem hade plötsligt fått en
annan karaktär.
</chapter>

<chapter name="2">
2

Professor Jala Lurt smuttade på kaffet, gjorde en
grimas som inte kunde lämna någon i okunnighet
om hans omdöme om detsamma samt ställde ned
koppen.

--Vem är skyldig till kaffet idag?

--Jag. Bengan Saatana satte ned sin egen mugg
av extra tjockt gjutjärn -- han behövde all fysisk
träning han kunde få. Ett av mina specialrecept.
"Rymdhjältefika" kallar jag det. Ingen som inte
skrivit på Rymdhjältekontraktet skulle överleva en
kopp tillräckligt länge för att njuta av de fina
smaknyanserna. Extra hårdrostat kaffe från
Kentzschija, litet cikoria, en näve cayennepeppar, en
gnutta cyankalium, en flaska Tabasco, en nypa
stryknin...

--Hm. Jag tycker nog helhetsintrycket lämnar
en del övrigt att önska. Professor Lurts anletsdrag
hade slätats ut något. Att hans mungipor
fortfarande gick nedåt var ingenting att oroa sig för,
då de aldrig gjorde annat. Den dystra minen, det
grå håret och den magra kroppen skar sig mot den
pråliga klädedräkten, jackan med den höga kragen,
de utsvängda byxorna och det gnistrande skärpet,
som gav honom ett oväntat muntert drag. En
hängiven forskare, som använde varje ledig minut
åt djupa och långvariga efterforskningar om
Ctulhyana -— det Gamla Släktet, som spred sin
civilisation över galaxen innan trilobiterna var
påtänkta och som lämnat efter sig konstföremål

på otaliga världar. Tyvärr blev han aldrig färdig
med dessa forskningar, då han tillsammans med
Nick Sonny och dennes övriga underhuggare minst
en gång i månaden kallades ut på ett livsfarligt
uppdrag, under vilka de minst en gång i veckan
löpte nittio procents risk att avlida. Den
statistiska sannolikheten för att de fortfarande skulle
vara vid liv var så otroligt låg, att professorn nöjde
sig med att rycka på axlarna och konstatera att
även vetenskapen har sina gränser och inte kan
förklara allt.

—-Bengan gör så gott han kan, Jala, sade Nick
Sonny. Och värre har jag faktiskt smakat.

Det var inte enbart av vänlighet han försökte
hålla Bengan Saatana på gott humör. Även om
denne var honom obrottsligt lojal, så kunde han
tappa humöret, och då var det säkrast att vistas
på annan ort. Saatana påminde Sonny om en
Hollywoodupplaga av en förhistorisk
grottmänniska. En varelse som var nästan lika bred som
han var lång. Hans runda, för den melodramatiska
effektens skull rakade huvud gick över i en tjock
hals som reste sig över ett par massiva skuldror.
Armarna och benen stod i proportion till den
väldiga bålen. En jätte som fötts, växt upp och
försökt hävda sig på en planet där tyngdkraften
var fem gånger så hög som på jorden.

Många hade av misstag tagit honom för en
vanlig människa som blivit otroligt fet. I den mån
de försökt utnyttja denna skenbara situation, hade
de bittert fått ångra det.

Officiellt var han lika intelligent som han var
stark, men det berodde på att han hade kontakter
som kunde manipulera dataregistren. Han klarade
sig dock hyggligt som skeppsmaskinist, och om
någon lade märke till en viss bristande förmåga på
andra områden och var dum nog att säga det, så
fick han inte tillfälle att skaffa ett större antal
vittnen än en FAAN med lätthet kunde röja ur
vägen.

—-Undra på det. Du har ju glömt ta socker.
Här!

Bengan tog upp sockerskålen och räckte över
den åt professor Lurt. Denne tog två bitar, lade
dem i koppen, rörde om, smakade igen,
grimaserade inte fullt så illa som förra gången men tog
för säkerhets skull tre bitar till.

En av sockerbitarna vred sig häftigt ur hans
grepp, föll ned på golvet, rullade bort en bit från
bordet och började utvidga sig. Inom kort hade
den format sig till en ungefärlig människogestalt:
lång och mager med en hårtufs över den lågt
liggande pannan. Ögonen såg ut som små prickar,
öronen låg tätt hoprullade mot huvudskålen som
snäckor, spetsiga som på en katt. Huvudet såg ut
som ett ägg, vilket var en händelse som såg ut
som en tanke.

Det låg över huvud taget något kattliknande
över Smil Senil. Hans tysta sätt att röra sig, hans
förmåga att hålla sig orörlig långa tidsrymder.
Både katt och kameleont, med förmåga att inte
bara ändra färg utan också form och storlek. Han
kunde med andra ord se ut exakt som han ville,
vilket var synnerligen praktiskt på den
ogästvänliga planet där han sett dagens ljus, och där hans
släkte inte skulle haft en chans att överleva utan
denna förmåga. Ännu mer praktiskt var det för
Terranska Kontrollen att exploatera denna
förmåga jämte Saatanas styrka, Lurts intelligens och
Sonnys oförvägna tapperhet och överlägsenhet på
livets alla områden.

—-Du och dina lömska knep, morrade Saatana.
Apa dig, det kan du, men göra något nyttigt
arbete, det kan du ta mig dalerna inte.

--Du din förväxta klumpeduns, genmälde Senil.
Håll dig du till dina muskelstärkande övningar, för
något annat lär du väl inte ha att förstärka. Jag
måste träna för att hålla mig i form.

Saatana gav upp ett rytande som fick Mördarns
väggar att darra, reste sig, välte kaffebordet över
ända, tog gjutjärnspannan från spisen och vräkte
den mot Senil. Denne duckade skickligt undan så
att han endast fick ytliga skador, genomgick en av
sina ögonblickliga formförändringar till en
rakbladsvass bila som kom farande mot Saatana, som
i sista stunden grep tag i skaftet och lyckades
hindra eggen från att tränga alltför djupt in. Senil
omformade sig då till en boaorm, varefter de båda
gick i clinch.

—-Försök nu lugna ned er litet, hörnini, sade
Nick Sonny. Ibland blev han faktiskt litet trött på
de bådas godmodiga munhuggande, som för en
utomstående kunnat verka som om de inte gillat
varandra.

Motvilligt släppte boaormen taget och återgick
till den form Senil brukade till vardags. Saatana
reste med en grymtning upp bordet igen och satte
sig.

--Era små meningsutbyten får vänta tills vi har
gott om tid. Nu har vi allvarligare saker att tänka
på. Glöm inte att galaxens öde står på spel och
att det är vår sak att rädda den!
--Jag vet, Nick, sade Saatana, men det är alltid
svårt för mig att få grepp om ett uppdrag innan
fajtandet kommit igång. Du vet att mitt släkte
inte har så stor föreställningsförmåga.

--Om ni nu har någonting, kunde inte Senil låta
bli att säga, men nöjde sig med det. Saatana såg
på honom med en blick som kunnat få
schpluffsmjölk att skära sig, men vidtog inga våldsamma
åtgärder.

-—Det här hotet mot galaxens säkerhet, ja, sade
Lurt. Longobardiska Ligan? Vilka uppgifter om
dem har du fått från Burnscar, Nick?

--Inte alltför mycket. Ett perverst gäng som
inte har någon känsla för kulturella världen.
Namnet har de tagit efter någon gammal forntida
nostransk folkstam -- det tycks närmast syfta på
deras generande hårväxt på huvudets över- och
undersida.

Långhåriga saker helt enkelt. En kräftsvulst på
vår sunda samhällskropp. Ändå tycks de ha något
slags förvriden pseudointelligens, eftersom de
lyckats sprida sig så mycket som de har gjort.

—-Fy fasen, Nick, sade Saatana. Tacka vet jag
den präktiga ungdomen på min hemplanet. Super
och slåss och har inte en tanke på att ändra på
något.

--Större delen av galaxens ungdom är nog
präktig, Bengan, sade Sonny. Men det är rötäggen
som märks. Och när de dessutom börjar organisera
sig, kan en liten tuva välta stor galax.

--Det vetenskapliga sättet att bekämpa en
fiende, sade Lurt precist, är att ta kål på de stora
gossarna. Eftersom pöbeln rent definitionsmässigt
inte kan klara sig själv -- kunde den det så skulle
ju varken Nostranska Kontrollen eller FAAN
behövas -- så kommer de subversiva elementen
med intill visshet gränsande sannolikhet att irra
omkring som yra höns, om man bara kan avlägsna
hjärnorna bakom komplotten, de stora,
samvetslösa uppviglarna bakom kulisserna. Svårigheten är
bara att räkna ut vilka de är och var de finns.

--Just det, Jala, sade Sonny. Som väl är har
våra fast bosatta agenter tydligen gjort ett bra
jobb. De har fått arbeta med problemet länge, i
den mån Burnscar vågat informera dem, och ur
deras rapporter kan man skönja ett visst mönster.

De fast bosatta agenterna -- pålitliga gossar,
som Nostranska Kontrollen hade utplacerade på
alla bebodda planeter utanför Nostranska Kretsens
kontroll för att i tid avslöja alla skumma ränker
från de korkade folkslag, som ännu inte förmått
uppskatta Nostras överlägsenhet, och som
Nostranska Kontrollen för säkerhets skull (utan att
informera Nostranska Kontrollen) hade utplacerat
på alla bebodda planeter inom Nostranska kretsen,
för att skydda sin egen maktposition och ostört
kunna leva livets glada dagar utan att någon
tyckte illa vara länge nog för att göra något åt
det. Bastanta stöttepelare, som under täckmantel
av att bedriva lönsam handel gjorde vardagsjobbet
och bevakade Nostras intressen, tills det började
hetta till på allvar, då Fritt Arbetande Alert
Nervknippe fick tillfälle att hoppa in, göra några
hjältedåd och skörda äran både av deras och sitt
eget arbete.

--Hm, sade Lurt Och hur ser det mönstret ut?

--Ligan har som sagt infiltrerat hela galaxen,
tvärs över alla gränser mellan maktblocken i vår
surt förvärvade maktbalans. Men vissa tecken
tyder på att centrum för deras lömska planer
ligger på planeten Atsnet.

--Atsnet? Är det inte en nybyggarplanet
någonstans i Nostranska Kretsens utkanter?

—-Just det. En värld som snabbt utvecklats från
primitiv, simpel naturlighet till ett civiliserat
område. Avstjälpningsplats för Kretsens befolkningsöverskott 
-- plus en massa utplanetiskt avskum från
de andra politiska enheterna. En miljö, där det är
svårt att bevara den nostranska kulturen ren, och
där sinnessjuka idéer om pacifism och anarkism
och olika kulturers lika värde får en alltför god
grogrund.

--Jag förstår. Någonstans på Atsnet finns alltså
problemets lösning.

--Ja. Men var där? Ett stort frågetecken. Ligan
finns på Atsnet, och tydligen har de sitt högkvarter 
där. Men mer än så har vår agent på platsen
ännu inte lyckats avslöja.

--Ett annat stort frågetecken, sade Lurt med ett
drömskt uttryck i ögonen, är varför människor
som har tillgång till den nostranska civilisationens
alla förmåner av till synes outgrundliga skäl väljer
att bita den hand som föder dem, att ge utlopp
för sin galla inför den kultur som byggts upp av
deras hårt arbetande förfäder och ränteuppbärande 
fäder. Är det något som styr dem? Har de haft
en olycklig barndom? Har de ont i magen? Även
de som hotar galaxens säkerhet har rätt att bli
tagna på allvar. Man säger i galaxen, att LL är
subversiva, men ingen säger av vilka irrelevanta
skäl LL är subversiva. Jag skulle gärna ha inlett
psykologiska studier i frågan. Men nu hotar de

inte bara galaxens säkerhet, de drumlarna har
också avbrutit mina forskningar om Ctulhyana,
och då skall det sannerligen inte daltas här inte.
Det skall bli mig ett nöje att utarbeta en sant
vetenskaplig metod att avlägsna dem från galaxens
ytor.

--Är det någon teknisk grunka du behöver ha
konstruerad, så hjälper jag gärna till, mullrade
Bengan.

—-Tack, Bengan. Men först måste jag samordna
fakta. Och innan jag kan göra det måste jag ha
fakta att samordna. Nick, jag skulle gärna vilja
titta igenom utskrifterna om du inte har något
emot det.

—-Det går bra, bara du fyller i en ansökan i tre
exemplar som vanligt. Dokumentationen kräver
sitt.

När det gällde att ta livet av folk (om nu de
som vände sig mot Nostras intressen kunde kallas
folk) hade varje FAAN fulla befogenheter och
litet till. Bedömde de någon som skyldig blev de
automatiskt vederbörandes domare, jury, bödel
och begravningsentreprenör. De mer fredliga
rutinerna hade däremot inte ägnats det intresse som
krävdes för att förenkla dem.

--Ujujuj, Nick, sade Lurt. Det här var verkligen
fula fiskar.

Han hade läst igenom utskrifterna och höll som
bäst på att försöka hämta sig från chocken.

--Burnscar överdrev inte när han sade att de var
det värsta hot galaxen någonsin varit utsatt för,
instämde Sonny.

--Liknande ideer har faktiskt dykt upp då och
då i de flesta planeters historia, sade Lurt precist.
Som väl är har alltid förnuftigare folkgrupper fått
bukt med dem i tid. Men nu ser det illa ut.

--Så länge det finns död finns det hopp,
genmälde Sonny. En FAAN bär inte strålpistolen
förgäves, utan är en Nostras tjänare, en hämnare,
till att klämma åt alla skurkar.

--Ty inte en FAAN finns, som inte är av godo,
höll Lurt med. Har något Snabbt Kringilande
Upprustningsmaskineri kopplats in?

--SKUM 9 under befäl av kapten Pröfln Tell är
redan på väg till Atsnet, sade Sonny. Men en
SKUM kan inte landstiga på Atsnet utan en
överenskommelse med de lokal myndigheterna,
och så länge vi inte vet mer om LL bör vi säga så
litet som möjligt till dem. Väggarna har öron.
Longobarderna lägger pussel, behåll din bit. En
galaktisk tiger.

--Nå, då får vi alltså landa själva medan SKUM
ligger i bana runt planeten, sade Lurt. Och sedan?

--Åtta ögon ser mer än två, sade Sonny. Jag
tror det blir bäst att vi skiljs åt sedan vi landat på
Atsnet. Själv tar jag kontakt med den bofaste
agenten på platsen och pumpar honom. Du som
ser förläst ut kan mygla in dig i studentkretsarna.
Jag litar inte på folk som pluggar i stället för att
göra skäl för brödfödan med hederliga slagsmål.
De får bara en massa ideer i skallen. Säkert bland
de första människor som LL försöker värva.

--Gäller din motvilja mot plugg även mina
forskningar om Ctulhyana, Nick?

--Givetvis inte. Det är ju en helt annan sak. Det
är jag ju intresserad av själv.

Lurt behöll sina tankar för sig själv. Han hade
sina åsikter om råskinn som inte förstod att

uppskatta värdet av vetenskaplig forskning och
förträffligheten hos dem som bedrev den. Han
skulle helst velat tillbringa sitt återstående liv i
Nostras arkiv och tränga in ostört i alla gamla
dokument om Ctulhyanas efterlämnade konstföremål, 
alla de gamla mästerverken som kunde syfta
på deras beök -- Hesekiel, Nostradamus, Däniken,
Ludrik -- men tyvärr hade Nostranska Kontrollen i
ett obevakat ögonblick innanför nackhuden på
honom opererat in ett litet korn av ett
superhögexplosivt ämne, som med lätthet kunde utlösas
om han deserterade. Lojaliteten hos Nostras
trogna tjänare var i allmänhet synnerligen
välmotiverad.

Högt sade han: --Nå, då är vi båda placerade.
Men Smil och Bengan?

--Bengan tror jag vi har störst nytta av om han
avvaktar ombord på SKUM 9 och fördriver tiden
med att göra ritningar till helvetesmaskiner, sade
Sonny. Smil får följa med dig. De miljöer du
hamnar i bör ge honom stora möjligheter att
utnyttja sin specialbegåvning.

--Riktigt, Nick. Puh, sådana här fasansfulla
sammansvärjningar blir jag torr i halsen av. Jag
skulle nästan kunna stå ut med en kopp till av
Bengans kaffe.

--Det skall väl kunna ordnas, sade Sonny.
Bengan, ropade han ut i pentryt. Jala är torr i
halsen. Bland annat. Jag skulle förresten kunna
behöva något drickbart själv också. Gör i ordning
en omgång kaffe, men var litet försiktig med
cayennepepparn.

--Skall bli, Nick, ekade Saatanas röst.

Inom kort spred sig doften av kaffe genom

Mördarn. De fyra trogna kamraterna satte sig
bekvämt till rätta för att avnjuta detta i brist på
bättre, då helvetet bröt löst.

Mördarns larmsystem var minst sagt effektivt.
Två gälla toner gled upp och ned i glissando med
parallellförda tritonusintervall, samtidigt som en
skälvning strax under nedre hörbarhetsgränsen fick
skeppets skrov att darra. För säkerhets skull
tändes ett antal strålkastare, vars ljus gled genom
det synliga spektrum och som automatiskt
riktades mot de ombordvarandes ansikten. För att
ingen skulle slippa undan genom att simulera
dövblindhet, spreds dessutom koncentrerade
ammoniakångor i skeppets samtliga utrymmen.

Sonny trevade sig fram till instrumentbrädan,
slog från larmet och kopplade på kommunikatorn.

På skärmen visade sig ett alltför välkänt ansikte.
Tydligen var Nostranska Kretsens och
Laoschtjianska Komplexets numera temporärt
gemensamma intressen lika hemligstämplade på båda
sidor. På ytan fortskred de gamla hjärtligheterna
som vanligt.

--Tjänare, Nick, sade den förhatliga gestalten,
vars huvud liknade en fågels, vilket inte var så
konstigt eftersom det var en fågels, de svarta,
hårliknande fjädrarna föll bakåt från ett spetsigt
hårfäste på den höga pannan. Ansiktet var
kilformat, näsan var krokig, munnen en smal skåra över
en insjunken haka. Ögonen låg djupt, var sneda,
pupillerna smala springor. Naglarna syntes inte på
skärmen, men Sonny visste att de var långa, som
klor. Trevligt att ses, fortsatte han. Det var bara
en liten sak jag ville tala om för dig. Jag har just
sett till att det lagts in en liten bomb på
rymdfältet under din skuta. Liten men naggande
god, skulle man kunna säga. Faktiskt riktigt god
sprängkraft. När den har exploderat, kommer det
inte att finnas någonting kvar av dig eller dina
kompisar. Hehe! Galaxen fri från ett av de största
hindren för Laoschtjs ärorika dominans! För att
ge dig tid att bereda dig på din sista stund, kan
jag tala om att explosionen kommer att inträffa
om ungefär cirka på en höft fem sekunder
från... nu!
</chapter>
<chapter name="3">
3

--Min bäste herre, jag kan inte minnas att vi har
lagt bort titlarna, sade Nick Sonny lugnt. Därefter
ansåg han ytterligare konversation överflödig,
stängde av kommunikatorn och slog på
överljusdriften.

Någon gång i den grå forntiden hade en galen
forskare hävdat, att ingenting kunde färdas
snabbare än ljuset. Hade han haft rätt skulle den
galaktiska civilisationen ha varit i det närmaste
omöjlig. När några hundra år senare
överljusdriftens principer uppdagades och realiserades, så var
detta en händelse som senare årtusendens
skjutgalna rymdhjältar hade all anledning att vara
tacksamma för.

Tyvärr hade överljusdriften sina nackdelar. Den
normala rutinen var, att alla rymdskepp färdades
med underljushastighet inom ett solsystem och
slog på överljusdriften först när de hunnit en
betryggande bit ut i interstellär rymd.
Anledningen till detta var, att en övergång till
överljushastighet kunde få högst beklagliga konsekvenser för
den materia som eventuellt råkade befinna sig
bakom raketmotorernas utblåsningsrör. Att någon
varit klumpig nog att slå på överljusdriften redan
vid start från en planets yta hade hittills aldrig
inträffat. Nick Sonnys driftiga initiativkraft gjorde
honom i detta avseende, liksom i så många andra,
till pionjär.

Vetenskapliga forskare hade ansett som
sannolikaste hypotes, att en start med direktpåslagen
överljusdrift från en planets yta för det första
skulle leda till att planeten i fråga upplöstes i sina
molekylära beståndsdelar, för det andra skulle
åstadkomma de ombordvarandes skyndsamma
kompression och övergång till en pureliknande
konsistens.

Hypotesens första led bekräftades synnerligen
övertygande vid detta remarkabla tillfälle, till stor
glädje för laoschtjianen som hade räknat med just
detta. Han satt nämligen på betryggande avstånd
några ljusår därifrån, och inte hade det legat
någon bomb under Mördarn inte. En nostransk
besittning mindre blev det ju i alla fall, och Nick
Sonny kunde han alltid ta itu med vid något
senare tillfälle.

Tarantellas invånare skulle förmodligen inte ha
delat laoschtjianens glädje, men så vist är naturen
inrättad att de inte fick en chans att klaga.

Om någon undrar hur det gick för vår vän
Chiang Tse-tung, som drack te i början av första
kapitlet och som inte har ett dugg med den här
berättelsen att göra, så kan vi lugna vår värderade
läsare med att han några timmar tidigare hade
lämnat Tarantella för att njuta andra världars
brygd.

Vad den andra delen av de lärdes hypotes
beträffar, den som antog att de ombordvarande
vid en sådan start skulle genomgå en omedelbart
genomförd strukturrationalisering, så skulle den
förmodligen också ha bekräftats om Nick Sonny
och hans trogna drabanter hade varit kreti och
pleti. Men nostranska agenter är det tåga i!

Sedan man nödtorftigt vädrat ut
ammoniakångorna efter larmet, fick man äntligen tid att
avnjuta kaffet.

Lugnt och stilla gled Mördarn fram genom
rymden som en liten blåsa i Nostranska Kretsens
glas.

Ombord rådde frid och fröjd. I pentryt slog
Senil och Saatana varandra i huvudet med
gjutjärnskastrullerna, det godmodiga munhuggandet
som dolde en djup och varm tillgivenhet och
omsorg.

Professor Lurt var djupt försjunken i de
utforskningar av Ctulhyanas hemligheter han kunde
hinna med under överfarten till Atsnet. Det såg ut
att bli en lugn och rutinmässig färd.

Då rutten från salig Tarantella till Atsnet strök
tätt intill Nostra -- med dess myllrande städer, dess
parker och lekplatser, dess rekreationsområden
och väldiga museer, nav och centrum för den
nostranska kulturen och det nostranska inflytandet, 
galaxens inte bara förträffligaste planet
utan också den planet som hade de ödmjukaste
invånarna, om man fick tro dem själva -- då alltså
Mördarns färdväg gick i närheten av denna önskedröm 
för giriga turisthajar, passade man på att gå
ned för att Sonny skulle få tillfälle att se till det
lilla kyffe som officiellt var hans bostad.

I praktiken bodde en FAAN ombord på sitt
skepp, då de agenter som råkade överleva ett
uppdrag omedelbart fick ett nytt, för att de
förhoppningsfulla yngre kadrerna inte skulle gå
miste om några befordringsmöjligheter. Men i
Nostranska Kretsen rådde lag och ordning, och
något lösdriveri tolererades inte. Varje Fritt
Arbetande Alert Nervknippe hade därför en lägenhet

på den planet där han först sett dagens ljus, en
fast adress dit all beundrarpost, alla räkningar
och alla brevbomber skickades.

Nick Sonny betraktade de pliktskyldiga
besöken i detta hem som det obehagligaste inslaget i
sin livsföring. Att kuta runt mellan fjärran solar
och slåss, ha lattjo och leva rullan på de
nostranska skattebetalarnas bekostnad var sunda tag,
och något han njöt av i fulla drag. Men han kunde
inte undertrycka en rysning då han stod utanför
sin dörr, stack in nyckeln i låset, vred om för att
öppna och visste att det skulle dråsa ut tonvis
med papper, varav en stor del var datastyrd
direktreklam (Är ni säker mellan solarna? Nio
hjältar av tio använder Hermans Vitlöksdeodorant
för att hålla alla demoraliserande beundrarinnor
på avstånd!) men vars återstod innebar dagar av
hårt skrivbordsarbete.

Den här gången hade han som tur var förevändning 
att vältra över allt detta arbete på en
skyndsamt anställd och hutlöst underbetald
sekreterare. När galaxen skälver i sina grundvalar får
medborgarna lov att uppoffra sig!

Sedan detta avklarats, återvände Sonny till
Mördarn, som snabbt sköt upp mot skyn på väg
mot nya, djärva mål.

Ombord fortsatte rutinsysselsättningen som vanligt.

Tills plötsligt...

—Nick, hördes Senils röst från kommandohytten. 
Jag tror vi har fått sällskap!

Ett ljusår är en grav. Sannolikheten för skepp
som mötas i rymdens ofantliga vidder är praktiskt
taget lika med noll. Allt oväntat sällskap som
kunde dyka upp måste därför vara skumt och
förtjänade att desintegreras på fläcken. Men
Sonny var på gott humör den här dagen, och
tyckte han kunde ta en titt på den lömske
gynnaren först.

När han kom in i kontrollrummet pekade Senil
på skärmarna. En liten prick syntes mot den
gradindelade rutan och formligen utstrålade
subversivitet. Bortom den, runt den lyste den
interstellära rymdens ljusprickar, glödande flak och
mörka fläckar.

--Har du på största förstoringen, Smil?

--Ja, Nick. Jag fick först syn på det med
Lurwig-Skamrymdstörningsdetektorn. Det finns
något därute och det kan inte vara laglydigt. Det
måste vara något samhällsomstörtande rymdskepp,
som är ute och gör rymdens vägar osäkra.

--Sänk hastigheten, beordrade Sonny. För den
händelse att det följer efter oss kommer det att
närma sig. Då kan vi syna det litet närmare i
sömmarna.

Senil nickade och sträckte sig efter kontrollerna. 
Mördarns hastighet sänktes något, den lilla
pricken blev större och fick synlig form. Ett
beväpnat och bepansrat skepp utan nationella
kännetecken.

I stället fanns över aktern uppmonterad en
svart metallfolie med en vit dödskalle och två
korslagda benknotor.

Rymdpirater!

Nick Sonny spände sin fasta, välformade haka.
Mitt i alla välordnade konflikter, mitt i allt legalt
råkurr dök de upp, dessa rymdens råttor som stal
från de rika och lät de fattiga stå för

expeditionskostnaderna. Fick han någonsin klorna i någon av
dem personligen skulle han låta utblåsningsrörshala 
honom -- långsamt.

--Smil, väste han mellan tänderna. Nu skall här
bli en roliger dans!

Kommunikatorn surrade till. Smil Senil slog
reflexmässigt på mottagningen.

--Tjosan tjosit, Nickegubben, skrattade jovialiskt 
den enögde gestalten på skärmen. Blixt och
dunder, det var minsann inte igår vi tampades sist.
Du har väl inte glömt mig?

Nick Sonny drog häftigt efter andan, och hade
han inte varit den otroliga superhjälte han var är
det möjligt att han hade bleknat en smula. Det
var inte vilken piratskuta som helst som
Lurwig-Skamrymdstörningsdetektorn hade avslöjat. Det
var Svarte Lasern och de Fyrtio Fantastiska
Fribytarastronauterna!

Senil omformade sig menande till en fullt
funktionsduglig löpsnara, för att inte lämna Svarte
Lasern i något tvivelsmål om vilken framtidsbana
han helst såg att han valde.

Densamme skrattade endast rått åt vad han
tydligen betraktade som ett ystert skämt.

--Tack, lille vän, jag förstår nog piken fast den
är fin. Men så lätt skall ni inte komma undan. Ni
fyra på den där skorven blir ett fint tillskott till
mina tappra självmordstrupper, när ni väl har
knådats igenom mitt hypereffektiva zombifieringsmaskineri. 
Klart för drabbning, kamrater! Upp till
kamp!

Nick Sonny förspillde inte ett ögonblick.

--Smil, väste han. (Det gjorde han nyss också,
men hur varierat ordförråd kan ni begära för tre

och tjugofem?) Strids plan XYO 16116-251118.
Verkställ!

Han gjorde ett sprinterlopp upp i kanontornet,
samtidigt som Senil intog Position Alltid Redo vid
instrumentbrädan. Larmet utlöstes när Sonny
slängde sig ned i stolen. Mördarn var beväpnad
med självdrivna projektiler och en grovkalibrig
flibbron samt med vätetorpeder. Projektilerna var
i svagaste laget -- de skulle bara smälla och fläcka
ned skrovet på piratskeppet. Flibbronen var
starkare doningar. Råenergi från instabila isotiper
som fick utlopp för sin energi i en explosionskammare, 
som kastades ut och fokuserades av det
ledande fältet från en ring av permanentmagneter,
som sköt ut från mynningen i en tunn stråle av
glupsk förstörelse.

En handflibbron kunde bränna ett hål genom
en människokropp, kunde förvandla en häst till
aska med några avlossningar. Ett utmärkt verktyg
för gruvarbetare på asteroider, men något så
fredligt bruk hade Sonny inte en tanke på.
Flibbronen på Mördarn kunde smälta ned ett hus
till några små glödheta droppar med ett enda
skott.

Nick Sonny brassade på. Han antog att folket
på piratskutan upplevde en viss temperaturhöjning
ombord, men det var inte klokt vilka lyxiga saker
folk hade att leka med nu för tiden. De fick ju
ingen känsla för pengar och pengars värde. Det
fientliga skeppet vägrade envist att smälta eller ens
glöda till litet.

Sonny svor till (tyst för sig själv förstås -- en
FAAN svär aldrig så det hörs!). Återstod bara
vätetorpederna.

Han riktade noga in hårkorset och tryckte med
ett sardoniskt leende in knappen. Det här var
livet!

Torpeden for ut, smällde in i piratfarkosten och
exploderade med en knall, som vi med största
beklagande måste medge inte hördes, eftersom
världsrymden inte har någon luft som kan
vidarebefordra ljudvågor. Med tanke på den dramatiska
utvecklingen är det verkligen skada på så rara
ärtor, men vad gör man? Mot naturlagarna
kämpar själva FAAN förgäves.

Av dödskallen och benknotorna fanns inte ett
spår kvar, inte heller av det skepp de varit fästade
vid.

Piratskeppet var borta. Förintat. Kaputt. Med
alla ombord. Snyft. Hur grymt är inte kriget!
Näst efter att förlora ett krig finns det inget
sorgligare än att vinna ett.

Sonny torkade en krokodiltår ur ögonvrån och
ägnade en medlidsam tanke åt dessa stackars
förvillade individer, som just hade kallats hädan.
Det var nog riktigt präktigt folk innerst inne,
egentligen. I alla fall inga långhåriga saker. Riktigt
synd att han varit tvungen att ta kål på dem.

Djupt eftertänksam lämnade han kanontornet
och gick ned i kontrollrummet Kommunikatorn
surrade till. Med en frånvarande blick i ögonen
slog han på den.

--Hej igen du, hördes den röst han varit fullt
och fast övertygad om att han för evigt hade
förpassat till den okända, extradimensionella plats
bortom tid och rum, varifrån ingen återvänder.
Riktigt fin uppvisning du hade för dig, när du
gjorde majbrasa av den där radiostyrda attrappan.
Nästan så jag tycker det är skada att det inte var
mitt riktiga skepp. Men nu, du gamle
sumprunkare, skall du få se på sju stjärnhopars fasa!

Och på radarskärmen dök upp en ny prick, som
inte alls hade synts förut. Svarte Lasern hade
hållit sitt skepp på några ljusårs avstånd för
säkerhets skull (inom parentes sagt kan vi här
kanske nämna, så där i förbigående, att den
galaktiska civilisationen hade nästan lika stor
anledning att vara tacksamma mot de snillen som
uppfunnit överljushastighetsradion, som mot dem
som kommit på överljusdriften för rymdskepp),
men nu kom han rusande med en hastighet som
skulle givit Einstein gråa hår, tillryggalade en
parsec på några sekunder och tvärbromsade
alldeles utanför Mördarns skrov. Hur Svarte Lasern
och de Fyrtio Fantastiska Fribytarastronauterna
kunde överleva denna häftiga deceleration är
fullkomligt oförklarligt, då sådana skurkar
självfallet inte kunde ha skrivit på
Rymdhjältekontraktet.

Inte ens Nick Sonnys kolossalt snabba
reaktionshastighet hann med att anpassa sig till denna
oväntade återuppståndelse ifrån de döda, utan
inom kort hade de lumpna bovarna äntrat
Mördarn. Som våra intelligenta läsare känner till
(och de andra läsarna struntar vi i), är en
dockningsmanöver i världsrymden en otroligt
känslig och ömtålig historia som egentligen skall
ta sin rundliga tid, och hur Svarte Lasern lyckades
genomföra en sådan manöver och dessutom tränga
in i ett främmande rymdskepp utan att förstöra
det och utan att ha nycklarna, och göra det på
kortare tid än det tog för en nervimpuls att färdas

från en vältränad agents hjärna till hans
extremiteter, är en så fruktansvärt komplicerad sak att
redogöra för, att författaren helt enkelt är för
dum för att klara av det.

Må det vara oss nog att konstatera, att Svarte
Lasern i egen låg person nu hade bordat
kommandorummet, stod bredbent mitt på golvet och
upplät sin breda mun.

--För pockern, tölpar, nu skall Nostranska
Kretsen snart vara fyra tappra agenter fattigare.
Ty tappra är ni, den rätten skall jag göra er. Och
just detta är orsaken därtill, att jag inte nöjt mig
med att krossa den här jollen till småsmulor, utan
beslutat att trotsa rymdens stormar och Nostras
raseri för att värva er. Sedan ni utexaminerats från
min hemliga hjärntvättsskola, väntar er en ny
storslagen framtid. Under mitt styre, haha!

--Några rymdstormar att trotsa har det väl
knappast varit fråga om, påpekade professor Lurt
precist. Som vi alla känner till, saknas ju i
världsrymden den atmosfär, vars molekylers
snabba förflyttning i en övervägande enhetlig
riktning man brukar sammanfatta under den ur
vetenskaplig synvinkel måhända något oprecisa
termen "storm".

--Håll näbben, du snustorre skråpuk! fräste
Svarte Lasern. Jag har övertagit befälet på den här
skorven. Det är lika gott ni lär er lyda i tid, mina
kärälskeliga små vänner. Goljaurus gör din plikt!

En väldig, muskulös mansperson med en svart
huva över ansiktet {Svarte Lasern var mycket svag
för melodramatiska effekter) höjde ett gissel, där
nio sega repändar var fullmängda av spikar,
glasskärvor och annat smått och gott, som tilltalade
en rymdpirats enkla smak. Repändarna ven mot
professorns oskyddade ansikte.

Nu tyckte Nick Sonny att det gick litet väl
långt. Med ett flimmer av blixtsnabba rörelser var
han framme vid Goljaurus, slet gisslet ur handen
på honom, slog honom medvetslös, gjorde ock
sammalunda med de återstående trettionio
Fantastiska Fribytarastronauterna (som också hade
följt med Svarte Lasern in i Mördarns
kommandorum, det glömde jag visst nämna   det var faktiskt
litet trångt där) och lät slutligen den styva kanten
på sin kraftiga högerhand vina upp mot
undersidan av Svarte Laserns näsa i ett häftigt
karateslag, som skulle inneburit slutet på en lång och
trogen pirattjänst om det nått fram.

Det gjorde det inte. Sonny hejdade handen en
halv millimeter från Laserns näsben och stirrade
som förhäxad på ett nästan mikroskopiskt
födelsemärke bakom högra näsvingen. Handen sjönk
kraftlöst ned. För första gången i sitt liv var Nick
Sonny rörd.

--Emanuel! utbrast han.

Svarte Lasern ryckte till som av en elektrisk stöt.

--Hur känner du det namn, som jag har
hemlighållit för myriader sinom myriader
snokande nyhetsreportrar? sporde han.

--Emanuel, upprepade Sonny. Känner du inte
igen din egen bror?

--För bövelen! Min lillebror, som låg i vaggan
den dag jag fått ut mitt skolbetyg och av rädsla
för att visa upp det för våra grymma föräldrar
rymde hemifrån för att halka in på brottets bittra
bana? Hrm, brorsan, det höll ju på att bli riktigt
pinsamt det här.

--Minsann, minsann, instämde Sonny. Jag antar,
att det här i någon mån kan få dig att revidera
dina planer på att expropriera vårt kära skepp?

--Självfallet, käre bror, medgav Lasern. Behåll
skorven. Den stannar ju i alla fall inom familjen,
så att säga.

--Och vad ämnar du månne göra härnäst?

--Käre bror, sade Svarte Lasern, sträckte på sig
och tog på sig sin ädlaste min, denna upplevelse
har fått mig att tänka om. Jag stod ansikte mot
ansikte med döden, på blott en halv millimeters
avstånd, och då tänkte jag: Emanuel, tänkte jag,
vad vill du egentligen med ditt liv? Vad har du
uträttat? Vart vill du komma? Vad får du till
middag?

--Emanuel, tänkte jag, fortsatte Svarte Lasern,
ponera... Ponera, att det här karateslaget som
Nick Sonny håller på att ge dig, och som utan
tvivel kommer att bli din bane om det når fram,
ponera alltså att detta karateslag genom någon
oförklarlig händelse, genom något mirakulöst
ingripande av Kosmosanden, inte skulle nå fram,
ponera att ditt värdelösa liv förlängdes med
ytterligare några år - säg mig, Emanuel, eller säg
dig själv, vilket ju noga räknat är samma sak
eftersom jag står här och gaggar för mig själv, säg
sig alltså, Emanuel, hur skulle du i så fall vilja
använda ditt liv? Skulle du även framdeles vilja
fåfängt försöka spjärna mot udden, skulle du även
i framtiden vilja motsätta dig lag och ordning, den
Pax Nostra som håller galaxen i ett järngrepp och
noga räknat innebär att man kan syssla med
sådana här saker fullkomligt lagligt?

--Nej, Emanuel, svarade den så tilltalade,
fortsatte Lasern, nu får det vara nog. Min världsbild
har kullkastats, min fasta övertygelse om det
laglösa piratlivets förträfflighet har lagts i spillror.
Skall jag löpa sådana här risker, kan jag lika gärna
göra det under tryggade anställningsförhållanden.
Jag skall bli laglig! Om jag får någon möjlighet
därtill, förstås.

--Och si, fortsatte han, såsom genom ett
underverk hejdades din hand, och din skarpa hökblick
fick syn på det nästan mikroskopiska
födelsemärke, som röjde min sanna identitet sedan jag
slarvat bort alla legitimationshandlingar. Broder,
sade han, här är handen! samt framsträckte
denna. Vill du vara hygglig och hjälpa till att
mygla in mig på någon blygsam topposition inom
FAAN?

--Broder, sade Nick Sonny, och hans röst
stockade sig. Broder, du anar inte med vilken
glädje jag förnimmer ditt förändrade sinnelag. Om
du härifrån vill färdas till Nostra, så kan du vara
förvissad därom, att jag skall lägga ett gott ord för
dig hos Elihu Burnscar. Din lycka är gjord!

Sedan denna äckligt sentimentala scen dragit ut
rätt mycket på tiden, och sedan de båda förlorade
bröderna utbytt ytterligare ett stort antal
outhärdliga repliker i pur glädje över det oväntade
återseendet, kallade Svarte Lasern samman sina
mannar, embarkerade sitt eget skepp och for
därifrån.

På Mördarn sänktes tystnaden. Bengan Saatana
torkade en tår ur ögonvrån.

--För tusan, Nick, sade han. Jag blir så
förbaskat rörd av sådana här rara sammanträffanden.
Skepp som mötas. Två bröder som inte sett
varandra sedan den ene låg i vaggan...

--Bröder? undrade Sonny med en frågande min.
Vilka bröder?

--Vilka bröder? Svarte Lasern och du förstås.
Eller kanske jag skall säga du och Emanuel.

--Svarte Lasern? Vem i allsindar har sagt att vi
är bröder?

Saatana såg förvirrad ut.

--Om du ursäktar att jag tar mig friheten att
påpeka det, Nick, så sade du det själv alldeles
nyss.

--Jaså det! sade Sonny med ett förklarat
skimmer. Du skall inte tro allt jag säger. I
synnerhet inte det jag säger i tjänsten. Jag hade
pluggat in hans livsberättelse ordentligt för alla
eventualiteters skull, det är alltsammans.

Nick Sonny gick fram till kommunikatorn och
ringde upp Nostranska Kontrollkontrollen. På
skärmen framträdde en ung dam, som var klädd
på ett sådant sätt att vi inte kan gå in på några
detaljer.

Nick Sonny var fullkomligt oberörd.

--God morgon, middag respektive kväll, fröken,
sade han. (Det låg definitivt utom möjligheternas
gräns för en rymdfarare att hålla reda på hur
mycket klockan var i galaxens alla planeters olika
tidszoner). Kan jag få tala med direktör Burnscar?

--Om det är absolut nödvändigt, sade kvinnan
på skärmen och gjorde några rörelser, som vi inte
heller kan beskriva närmare. Men att prata med en
gammal gubbe kan väl inte vara så roligt? Är det
ingenting jag kan klara av?

Hon såg på Nick Sonny med uppriktig
beundran. Visserligen såg han långt ifrån så bra ut som
han själv trodde, men han var ju tät.

--Absolut inte, fröken, sade Nick Sonny kyligt
Det här är topphemliga saker. Koppla mig till
honom, och försök låta bli att tjuvlyssna.

--Okej då, sade hon hest och kopplade över.

--Elihu, sade Sonny när dennes ansikte syntes
på skärmen, jag råkade klara av ett hjältedåd på
vägen. Svarte Lasern är på väg till Nostra.

Burnscar bleknade så häftigt, att Sonny fick
justera ljus och kontrast innan han kunde
fortsätta samtalet

--Ta det lugnt, sade han. Han har fredliga
avsikter för en gångs skull. Han tänkte söka
värvning i Nostras tjänst. Bura in honom och sätt
honom på livstids vatten och bröd! En gång bov,
alltid bov. Han har sneda anletsdrag, så han kan
omöjligt bli hederlig utan att genomgå en plastisk
operation som vi inte har råd med under
nuvarande krisförhållanden.

Han slog av utan att invänta svar. Det verkade
mest imponerande så.

--Nick, sade Smil Senil, om du har tid så
kanske du skulle vilja ta en titt på den här
meteorsvärmen som just är på väg mot oss och
som kommer att omvärva oss om en bråkdels
sekund. Det sprakar så konstigt om den. Jag
misstänker att den består av antimateria, och att
sprakandet åstadkommes av de enstaka
väteatomer, som man kan påträffa även i
världsrymdens till synes allra hårdaste vacuum, och som
träffar antimateriens omvänt laddade atomer
varvid båda förintas med en fenomenal
energiutveckling.

Nick Sonny var framme vid instrumentbrädan
redan innan Senil hade talat till punkt, och väl var
det. Om denne hade haft rätt i sina båda
antaganden, 1) att meteorsvärmen bestod av
antimateria, och 2) att den skulle omvärva Mördarn
inom en bråkdels sekund sedan han uttalat just de
orden, så kan man, om man har en elementär
träning i logiskt tänkande, draga slutsatsen att
Mördarn skulle ha exploderat mycket snabbt och
att Senil skulle ha totalförintats mitt i sin
populärvetenskapliga svada. Så skedde dock icke. Senil
var nämligen en smula lagd för överdrifter, och
det dröjde i själva verket flera sekunder innan
antimeteorerna hann fram.

Till den plats där Mördarn hade befunnit sig
(och vi för vår del överdriver aldrig) bara en
bråkdels sekund tidigare.

Som tur var var Nick Sonny lika skicklig på att
styra ett rymdskepp som på allt annat. Han
slängde in Mördarn i en serie undanmanövrer, som
fick det att knaka i fogarna så att skeppet hotade
att slitas isär, vilket skulle varit mycket förargligt
eftersom ju i så fall all luften skulle ha rusat ut
och de ombordvarande ha dött i alla fall.

Till yttermera visso innebar dessa manövrer en
myckenhet av häftiga accelerationer, retarderingar
och tvära svängar, som i normala fall skulle gjort
mos av dem. Orsaken till att de överlevde var, att
detta var en yrkesförmån som tillföll alla som
skrivit på Rymdhjältekontraktet, som en liten
kompensation för alla de uppoffringar detta
kontrakt tvingade dem till, i synnerhet den beryktade
§ 5: "Undertecknad förbinder sig att sväva i
uppenbar fara till liv och lem minst fem gånger

per kalendermånad. Användes stand-in, och
genomlever denne situationen, må han likvideras
efteråt för att tysta ett obehagligt vittne.
Nostranska Kontrollens Raffelutskott avgör om
farosituation uppfyller givna krav. Avlider
undertecknad i tjänsten, är Nostranska Kontrollens
Snyftutskott förpliktigat att låta författa nekrolog, att
jordfästa vederbörande om något finnes kvar att
begrava samt att lägga vantarna på den avlidnes
kvarlåtenskap."

Den sista manövern förde Mördarn i farlig
närhet av en stjärna. Just när den var som
närmast, flammade stjärnan upp till en supernova,
och det som är så farligt!
</chapter>
<chapter name="4">
4

I mitt förra kapitel, käre läsare, berättade jag om
allt som Nick Sonny och hans underhuggare var
med om och upplevde, ända till den stund då de
höll på att bli omsvepta av en plötsligt uppblossande 
supernova, sedan Sonny lömskeligen hade
vidtagit åtgärder för att få Svarte Lasern inburad.

Och nu sitter ni förmodligen och småhoppar av
otålighet att få veta, hur det sedan gick för dem.
Den troligaste händelseutvecklingen skulle vara att
de ömkligen avled, om än tämligen snabbt och
smärtfritt. Men förmodligen har ni redan räknat
ut, att det inte kan ha gått så, eftersom den här
boken i så fall skulle ha varit mycket tunnare,
eller också ha innehållit en berättelse till som
utfyllnad.

Alltså måste de, eller åtminstone någon av dem,
ha lyckats överleva på ett eller annat sätt. Men
hur? Käre läsare, jag är rädd att jag har trasslat
till den här berättelsen så hiskligt att jag
inte kan komma på någon trovärdig förklaring.
Låt oss därför bara konstatera faktum: på nytt
gled Mördarn lugnt och stilla fram genom rymden,
och ombord höll Bengan Saatana på att pröva ut
ett extra raffinerat kafferecept.

*

Återstoden av färden till Atsnet förflöt utan
intermezzon. När man kom fram, låg redan SKUM



9 i bana runt upprorshärden, och kapten Pröfln
Tell var mycket glad att se dem ombord.

Åtminstone visade han ingenting annat.

--Tjänare, Nick, sade han med ett brett leende.
Verkligen trevligt att se en av Nostras tappra
toppkrafter ombord på min enkla skuta.

--Den "enkla skutan" bestod av ett väldigt
moderskepp och en mängd mindre båtar, som
hängde som en biklunga på andra sidan det tjocka
skrovet. En jättelik armada av skepp, vapen och
människor, redo att slå till eller att försvara de
utspridda solsystem som bildade den vidsträckta
Nostranska Kretsen. Redo att ge hjälp och tillgång
till maskiner för att lyfta upp ekonomiskt fattiga
planeter till en plats i solen och under Nostras
okuvliga kontroll. Ännu mar redo att bränna till
rök och aska de planeter, vare sig fattiga eller
rika, som inte passade in i mönstret och som man
kunde tillåta sig att förinta utan att råka ut för
alltför besvärande konsekvenser.

--Nöjet är helt på min sida, sade Nick Sonny.
Han menade vad han sade. Som Fritt Arbetande
Alert Nervknippe hade han befogenhet att ta över
befälet på vilket SKUM som helst, att härja såsom
honom lyste med manskap och befäl, och det var
ett nöje som han verkligen förstod att uppskatta.

Men den här gången väntade honom större
njutningar på planeten nedanför dem.

--Ta det lugnt, gamle gosse, sade han därför.
Jag tänker inte ta över befälet den här gången.

Kapten Tell visade inte sina känslor med en
min, men inom sig kände han en stor lättnad. Han
gillade inte att bli avbruten i sina egna små
sadistiska övningar.


--Hur står det till med din son, förresten?
fortsatte Sonny.

--Utmärkt, sade Tell med värme. Han har just
gått ut dragarhögskolan med toppbetyg. Han kan
säga att jorden är platt och månen en möglig ost
utan att visarna på lögndetektorn darrar till det
minsta. Han kan påstå, att han alltid handlar med
nationens bästa för ögonen och utan en tanke på
egen vinning med ett så övertygande tonfall, att
till och med gamla härdade toppolitiker tror
honom. Han kommer att trampa gamle Elihu i
hälarna innan han vet ordet av.

Sonny log glatt. Det var alltid roligt när en
skurk blev petad, även om det var en annan skurk
som efterträdde honom.

--Du får en gäst några dagar framöver, sade
han. Bengan Saatana stannar ombord på
SKUMmet tills vidare och har order att fördriva
tiden med att göra ritningar till helvetesmaskiner,
med vars hjälp vi förhoppningsvis skall kunna få
bukt med longobarderna. Dessutom kan han alltid
putsa av Mördarns motorer litet. Vi andra 
fortsätter till Atsnet med ordinarie rymdfärja och
rekognoserar. Själv tar jag kontakt med den fast
bosatte nostranske agenten, och Smil och Jala
infiltrerar de intellektuella grupperna.

--Okej, Nick, sade Tell och tänkte ett och
annat om utsikterna att ha Bengan Saatana och
Mördarns motorer ombord på SKUM 9 samtidigt.
Om de motorerna skulle duga för Bengan så skulle
de vara perfekt avstämda. Mindre än så godtog
han inte. Han kunde hålla på tjugofyra standar-
timmar om standarddygnet med att härja med
SKUMmets arma tekniker. Bäst att försöka få


honom så intresserad som möjligt av de där
helvetsmaskinerna.

*

På planeten Atsnet fanns inte en tillstymmelse till
natur.

Planeten hade bebyggts skyndsamt för att ge
plats åt en liten del av galaxens hastigt växande
befolkning. Tiden hade därför inte räckt till att
planera en estetiskt tilltalande utformning och en
miljö som var avpassad efter släktet Homos
biologiska och psykologiska behov, även om man
till äventyrs lyckats ragga upp en arkitekt som
vetat vad något av dessa begrepp innebar.

Men om man bortsåg från det ovidkommande
faktum, att det var människor som förmodades bo
på denna planet, så var den likväl på sitt sätt
imponerande. Mäktiga huskomplex strävade mot
skyn lika ivrigt som de trängde undan biosfärens
sista gräsrötter, och formade sig till en storslagen
hyllningshymn åt den heliga kuben. Mjukt rundade
fotgängarviadukter böjde sig över de breda
markfordonslederna, som ett litet påpekande att
planetkontoret inte bara ägde ett stort antal
linjaler utan också en och annan passare.

Här hade samlats de mindre lyckligt lottade
från galaxens alla hörn (om man nu kan tala om
hörn i en dubbelspiral), alla de som inte var
förmögna nog och inte hade tillräckligt inflytelse-
rika kontakter för att kunna roffa åt sig en
lyxvilla på någon av de fashionablare världarna.
Ett sammelsurium av nationaliteter, ett virrvarr av
språk och inbördes konkurrerande kulturmönster,
en sannskyldig pesthärd för allt slags fuffens och
uschiamej, tänkte Sonny.

Och här, någonstans bland alla myriader av
lägenheter, bland en hel planets fulla kapacitet av
skumma källarprång, skulle det finnas - 
Longobardiska Ligans, de långhåriga sakernas, de
skumma, undergrävande, laglösa, ordningsföraktande, 
subversiva, äckliga och allmänt motbjudande
rackarungarnas högkvarter.

Rackarungar, men ändå hade de lyckats sätta en
galax i gungning och få alla goda, laglydiga
medborgare att drömma mardrömmar.

Nu undrar förstås läsaren, om han orkat tänka
efter, hur alla goda, laglydiga medborgare kunde
drömma mardrömmar på grund av longobardernas
hot, när de enda som kände till hur farligt det var
var Elihu Burnscar och de han direkt givit i
uppdrag att fixa saken. Förklaringen är, att när
man uppnått en så hög, ansvarsfull och riskabel
ställning som Nostranska Kontrollkontrollens 
överpamp Elihu Burnscar, så räknar man för säkerhets
skull inte med några fler goda, laglydiga 
medborgare än sig själv och dem man obetingat kan
lita på, och dessutom kan likvidera om de skulle
råka få veta alltför mycket.

*

Kaptenen på ordinarie rymdfärjan från 
rymdstationerna till Atsnets rymdfält var ledsen när han
gick.

--Det har varit roligt, Nick. Det är inte ofta jag
får chansen till intellektuell stimulans på den här
skruttnitten. För många rutinjobb och för många
smådetaljer som kommer till. Det var länge sedan
jag fraktade en passagerare som kunde så många
snuskiga historier som du. Är du säker på att du
inte skulle vilja mönstra på som andreofficer?

Sonny log och skakade på huvudet.

--Garanterad minimilön plus en andel av de
ockeravgifter vi kan ta ut av passagerarna? Inte?
Kaptenen sträckte ut handen. Nå, jag antar att du
vet vad du vill, men om du skulle ändra dig så
kvarstår erbjudandet. Lycka till till dess, och väl
det.

--Många passagerare och flinka ficktjuvar. Nick
Sonny slöt sina fingrar kring kaptenens hand när
han gjorde den traditionella avskedshälsningen
mellan dem som fraktar och skörtar upp 
passagerare i rymdens djupa svalg.

--Se upp på gatorna, varnade kaptenen när han
vände sig om för att gå. Atsnet är en hård värld.

I den här delen av rymden gällde det de flesta
planeterna, med djungelstäder som täckte varje
kvadratcentimeter av planetskorpan och
skyskrapor som när natten föll på tätt slog igen
fönsterluckorna för att få bättre
mottagningsförhållanden på familjemimorna. Sonny lämnade
rymdfältet, hans långa ben bar honom förbi
stängslet, förbi de flanerande iakttagarna, de fram-
viskade erbjudandena från lurande kundfiskare.

--Långresa, herrn? Vill ni ha skoj?

--Hegelers samlade verk till rövarpris!

--Bra mat, mjuka sängar, sällskap om ni vill.

--Pröva våra uppblåsbara androider!

--Fördubbla er lön vid ett hederligt bord.

--Försök med Dubbelmånen, krogen som har
tänkt om. Snabba nöjen och spännande 

verksamhet. Vill ni ha en ledsagare? Gott, gott!

--Nej.

--Är ni säker, herrn? Kundfiskaren tryckte sig
inpå honom, lade ena handen på Sonnys arm.
Missa inte chansen medan ni har den!

Kennedy såg ned på det magra ansiktet, de
rödsprängda ögonen och den slappa munnen, som
ofelbart utmärker alla billiga figurer i ännu
billigare böcker. Han sade kyligt:

--Jag skall ge er en chans. Bort med tassen från
min arm, annars visar jag mina senaste
semesterbilder för er!

Kundfiskaren såg ett ögonblick in i det hårda
ansiktet, den kalla blicken. Sedan drog han snabbt
undan handen och steg undan. Han gnällde:

--Ta inte illa upp, herrn. Jag försökte bara vara
hjälpsam. Ni behöver ju inte bli våldsam.

Nick Sonny är hård mot de hårda, säger man i
galaxen.

Han pressade sig vidare, förbi det ljusa området
som gränsade till fältet, förbi dagdrivarna som
hade samlats och körde sina mopeder på tomgång.
Han styrde kosan mot en labyrint av trånga gator
och gränder. Till synes var det dumt gjort. Ingen
normal människa skulle vandra på Atsnets sjaskiga
gator på natten. Men Nick Sonny var inte riktigt
normal.

Till och med medan han gick var hans hörsel
instinktivt vaken. Försiktigt kastade han blickar åt
båda sidorna, lade märke till alla små raffinerade
detaljer i ortens graffiti, till en dörr som stängdes
när han närmade sig, till en skugga som drev
undan från en punkt framför honom och tycktes
försvinna in på närmaste ölfik.


Det nattliga liv man kunde vänta sig på en
sådan plats. I likhet med de flesta världar av sitt
slag förändrades Atsnet när dess stjärna sjönk
under horisonten. Då stannade alla goda, laglydiga
medborgare, som minsann inte var några 
långhåriga saker eller hade en massa konstiga idéer i
huvudet och bar sig egendomligt åt, hemma och
glodde på miman eller höll sig till de skarpt
upplysta huvudgatorna, färdades i kraftiga fordon,
för det mesta åtföljda av beväpnade vakter, som i
sin desperation att få jobb var mycket skickliga i
att övertyga folk om hur oumbärliga de var.

Till och med då höll de sig borta från 
gränderna och de trånga gatorna som var nätt och
jämnt upplysta, om de var upplysta över huvud
taget och inget kriminellt element hade pangat
gatlyktorna, och där stjärnorna gnistrade och
glimmade mellan hustaken. Endast den sektor som
var ägnad åt konstlad glädje flammade av ljus, en
mängd nöjesinrättningar och Galactic McDonaldtempel 
som underblåste köttets fula lustar hos
dem som var slutkörda efter långa färder genom
rymdens glädjelösa tomhet och dödtråkighet, plus
en och annan ortsbo som inte hade något bättre
för sig.

På ett sådant ställe skulle Nick Sonny ha varit
säker -- bortsett från korvgubbarna som skulle ha
försökt plundra honom med nätt och jämnt
förtäckta medel. Men här, i dessa mörka om än
välplanerade gränder, lurade en livsform som var
säregen för civiliserade planeter: Män som dök
upp när det blev mörkt, tänkande djur som var
mer skoningslösa än något naturligt rovdjur. 
Somliga av dem var desperata, var tvungna att söka i
rännstenarna för att hitta något som kunde hålla
dem vid liv när de betalt in senaste restskatten.
Andra, som var mindre desperata, sysslade med
lemlästning och död för att tjäna en lättåtkomlig
slant eller helt enkelt för att de inte kunnat få
något annat arbete än polistjänst.

En hård värld här på gränsen till den civiliserade 
delen av galaxen, där bara de starka kunde
hoppas på att överleva och där det inte fanns
någon plats för de svaga och försynta, om de inte
råkade sitta i Planetfullmäktige förstås.

Nick Sonny hade varit på sådana ställen förut
och var väl anpassad till omgivningen. Under hans
dramatiskt svarta rock och byxor, ebenholtzfärgade 
med guldkanter för att imponera så där
litet extra, samlade hans muskler ihop sig och
slätade ut sig med vad han själv inbillade sig var
en väl uppövad hushållning med rörelserna. Över
de breda skuldrorna reste sig halsens fyrtorn, hans
lilla käkes fasta beslutsamhet, ögonen under de
jämna ögonbrynen. Hans öron var små, smög sig
tätt mot huvudskålen och munnen, omgiven av
skrattrynkor, kunde få ett grymt drag när han
blev tvungen att ge någon bov på nosen.

Han hörde en mjukt frasande rörelse, en stövel
skrapa mot stenen, någon snabbt andas in och
hålla andan någonstans bakom honom. Utan att
slå av på takten började han gå rakt mot en
öppning som var fylld av ett mjukt sken, från
lampor bakom fönstren som färgats i grovt trots
mot planetarkitektens uttryckliga intentioner och
som fyllde möricret med fläckar av smält ljus, rött
(en ful färg!), grönt (går väl an), blått (bra!
bra!),   flammande   bärnsten   och  dystert  brunt,
stilla skuggor som bredde sig mellan ljusfläckarna.

Än en gång hördes det mjuka ljudet av förstulna 
förelser, trippandet av springande fötter, av
stövlar som svepts in i ljuddämpande trasor, av
flämtande andetag som drogs in i skrumpna
lungor. Nick Sonny vände inte på huvudet, utan
litade på att hans sinnen skulle lokalisera ljudet.
Bakom, naturligtvis, ungefär trettio meter och till
höger. Om mannen skulle försöka rusa på honom
skulle det vara gott om tid att vända sig om och
ta hand om vem det nu var.

Just i detsamma rusade denne man fram mot
honom, framifrån, från en punkt på femton
meters avstånd och till vänster. Så förargligt då!
Han hade tydligen gjort en liten felberäkning.

Men tro inte att Nick Sonny var den som lät
sig nedslås av en sådan liten sak. Nej minsann. På
en bråkdels sekund var han titt för fajt och
invecklade sig i en våldsscen av så horribelt slag,
att detta torde vara ett lämpligt tillfälle att
påminna läsaren om den fridfulla scen alldeles i
början av första kapitlet, där Chiang Tse-tung njöt
av aromen från det lätt parfymerade teet, samtidigt 
som han lät blicken drömskt glida ut mot
den lilla bergssjön och mot Tarantellas berg som
då fortfarande reste sig på andra sidan.

För att återgå till huvudintrigen, använde sig
Nick Sonny av hemlighetsfulla självförsvarstekniker 
(som för allan del också kunde användas för
anfall), med vars hjälp en någorlunda habil 
slagskämpe kunde förpassa ett obestämt antal lömska
skurkar till de mer eller mindre sälla jaktmarkerna
på nolltid.

Efter en halvtimmes intensiv kamp hade han


lyckats slå loss en flisa från gipsförbandet kring
den överfallandes ena ben. Der här såg allvarligt ut.
Det var tydligen ingen vanlig amatör han hade att
göra med.

Medan Sonny var som ivrigast sysselsatt med
att bulta på sin slagsmålspartner, sprang ytterligare
ett tjugotal icke önskvärda element fram från alla
håll och lade sig i leken. Nu var han verkligt illa
ute. I bakgrunden stämde en orkester upp overtyren 
till Wilhelm Tell.

Men de kände inte sin man.

Med ens greps Nick Sonny av inspiration, rusade
bort en bit, sträckte upp armarna mot Atsnets
himmel och utbrast:

--Du sol, stå stilla i Gibeon, du måne, i Ajalons
dal!

Nu var detta en ovanligt korkad replik, eftersom 
solen hade gått ned för länge sedan, eftersom
planeten Atsnet aldrig hade haft någon måne,
eftersom Gibeon och Ajalon låg på en helt annan
planet i ett helt annat solsystem och eftersom
Nick Sonny hur som helst inte hade någon som
helst makt att förändra rotationshastigheten hos
en himlakropp av den storleksordning det här
rörde sig om. Men han lyckades uttala orden med
ett sådant patos och med sådan darr på rösten, att
alla tjugo skurkarna föll på knä av pur entusiasm
inför denna dramatiska begåvning. Genast var
Nick Sonny framme och vred om näsan på dem i
tur och ordning.

När han klarat av detta steg han tillbaka för att
beskåda sitt verk. Med ens fylldes han av fasa.
Han insåg, att han hade begått ett fruktansvärt
misstag.


Alla de tjugo ynglingar, som nu med lidande
miner höll ena handen för ansiktet, var prydligt
kortklippta.                                                           

Det var riktigt präktig ungdom, han av ett
olycksaligt förbiseende råkat inveckla sig i
knytnävsväpnad konflikt med.

Den kraftigaste av dem, som tycktes vara ledare
för hela gänget, reste sig långsamt och gick med
släpande steg fram mot Nick Sonny. Lugnt och
beslutsamt grep han honom i kragen och tryckte
upp honom mot närmaste husvägg.

--Hördudu, väste han mellan tänderna åt Nick
Sonny. Är det skick och fason att bära sig åt på
det där sättet va?

Sonny var alldeles förlamad av sin felbedöm-
ning. Hjälplöst stammade han fram:

--Jag beklagar djupt de skador jag kan ha
orsakat under det händelseförlopp som ledde till
denna situation...

—Snacka går ju an, fräste den andre. De tjugo
andra präktiga ungdomarna hade under tiden
hämtat sig och stillat blodflödena från sina respek-
tive näsor. De reste sig, plockade fram cykelkedjor
och knogjärn och ställde sig i en hotande ring
runt dem.

Ledaren nagelfor Nick Sonnys ansikte med en
alltmer intresserad blick.

--Jag tycker på något sätt att ditt ansikte
verkar bekant, sade han. Det påminner om ett
signalement jag fick från min käre bror för inte så
länge sedan. Han hade just varit på Nostra, där
han blivit så varmt mottagen att han rentav hade
vissa svårigheter att komma därifrån. Han blev
faktiskt   tvungen   att  ge  en  snubbe  som  hette

Burnscar på nöten och lägga några städer i ruiner
innan han slapp loss.

--Det var faktiskt ett riktigt märkligt samman-
träffande att han och jag möttes, fortsatte han.
Han rymde nämligen hemifrån när jag låg i
vaggan, och vi har inte setts till sedan dess.

--Och ännu märkligare var, att han sade att han
blivit lurad till Nostra av en knöl som utgivit sig
för att vara jag ...

En fasansfull insikt började gå upp för Sonny.

--Din käre bror, hackade han fram, om jag nu
får tolka ditt sätt att tilltala mig som en underför-
stådd titelbortläggning, heter han möjligen ...

--Emanuel. Mer känd under pseudonymen
Svarte Lasern.

Sonnys hjärna arbetade för högtryck. Efter en
lång rad knivskarpa slutsatser nådde han fram till
ett lysande slutresultat: han måste försöka klara
sig ur den här knipan.

Hans världsbild vacklade i sina grundvalar. Å
ena sidan var den person, som höll honom i
kragen och tryckte upp honom mot en vägg under
Atsnets mörka natthimmel, prydligt kortklippt
och alltså definitionsmässigt en präktig ung man,
som dessutom inte hade något med Longobardiska
Ligan att göra och som han alltså inte borde ägna
någon tid åt -- de timmarna skulle förmodligen
räknas bort från hans lön. Å andra sidan var
personen i fråga yngre broder till Svarte Lasern,
släkt med en skurk och bandit som inte bara hade
hemsökt de sju galaktiska sektorerna och spritt
död och fasa efter sig, utan som än värre hade
givit Nostranska Kontrollkontrollens överpamp
Elihu Burnscar på nöten och till yttermera visso

gjort detta som en följd av Nick Sonnys ingrip-
ande, vilket kunde få betänkliga konsekvenser för
dennes befordringsmöjligheter.

Det avgjorde saken. Han måste sona sitt miss-
tag. Präktigheten var en mask, som nästan hade
bedragit honom. Det var hans patriotiska plikt att
klippa till dessa skumma element på allvar trots
allt.

Men hur?

Knepet att citera litterära klassiker dög i 
allmänhet bara en gång per slagsmål. En gång till
skulle han inte få sina motståndare på knä med så
enkla medel.

Återstod Flummdisciplinen, som under alla om-
ständigheter gjorde honom förmögen att göra vad
som helst, vilket kom väl till pass i en situation
som denna.

Han exploderade i ett flimmer av snabba
rörelser, och med tanke på arten av de händelser
som närmast följde får vi på nytt uppmana våra
läsare att tänka på något fridfullt natursceneri
eller så.

Dörren var djupt infattad i sten, en panel av
massivt trä armerat med järn, ett titthålsfönster
med ett gallerverk av tjocka stänger. Nick Sonny,
som med hjälp av Flummdisciplinen hade vunnit
en lätt och strålande seger över sina fiender i
gränden, knackade mot träet, väntade, upprepade
signalen. Ljus strömmade ned uppifrån, röjde ett
fönster som stod på vid gavel, spegeln innanför,
ansiktet som reflekterades mot spegelytan.

Agent Fyllhick var en försiktig man.

--Nick! Hans ansikte såg förvånat ut i spegeln.
Vad...
--Öppna! Sonny tyckte inte om ljuset, 
måltavlan han erbjöd. Ännu mindre tyckte han om
att vara skild från det välutrustade barskåpet han
visste fanns där inne. Kvickt!

Ljuset slocknade, dörren öppnades och han steg
in i en skum korridor. (Med "skum" menar vi här
enbart att den var dåligt upplyst. Försök inte
komma med några insinuationer!) Reglar gnisslade
bakom honom, och Fyllhick stod inför sin
våldgäst. Fyllhick var knubbig, hans kropp 
avrundad under tyget i en broderad dräkt. Han hade
lädertofflor på sina nakna fötter. Hans hår var
långt, flätat med silversträngar, färgat klarblått
som en antydan om hans politiska sympatier.
Hans händer var smyckade med ädelstenar, 
naglarna långa och purpurfärgade för att denna
antydan inte skulle bli övertydlig. Han såg precis
ut som det han uppgav sig vara, en rik köpman
som handlade med dyrbara kryddor. Det var bara
strålpistolen han höll i handen som inte passade in
i bilden. Han sade:

--Jag väntade dig inte så snart, Nick. Jag höll
just på att lägga mig.

--Är du ensam?

--Jag har två tjänare -- båda har somnat för
länge sedan, sade Fyllhick och undrade hur han
skulle undvika att Sonny fick syn på den mätress
han just hade stoppat under klädskåpet i 
sovrummet.

--Är du säker på att de har somnat?

--Jag är säker. Fyllhick såg bister ut. Han
menade vad han sade. Han hade själv lagt
sömnmedel i deras kvällsmat för att inte de heller
skulle få reda på mätressen. De stannar kvar i sin
egen del av huset bakom låsta dörrar. Jag vill inte
att de skall få veta mer än nödvändigt. (Om mitt
plikttrogna arbete för Nostra, ville han att Sonny
skulle tro att han menade. Om mina laster och
skumraskaffärer utom tjänsten, menade han 
egentligen). Hans röst fick en ljusare klang när han log
och lyfte handen. Vid Kosmosanden, Nick, det är
härligt, underbart, faktiskt riktigt trevligt att se
dig!

Sonny såg på pistolen.

--Ursäkta. Fyllhick lät den glida ned i en ficka
på dräkten. Så förargligt, nu hann jag inte knäppa
honom och ordna med en naturlig bortförklaring,
tänkte han. Han sträckte fram sin tomma hand.
Hans fingrar var lika knubbiga som resten av
honom, men det fanns muskler under fettet. Eller
hade åtminstone funnits en gång. Du har verkligen
inte försatt tiden.

--Jag fick uppfattningen att det var angeläget,
sade Sonny. När långhåriga saker kryper i krok-
arna kan man inte ha för bråttom att rädda
Nostranska Kretsens lag och ordning. Jag 
skyndade mig hit med Mördarn så fort jag kunde, blev
bara försinkad av de vanliga, rutinmässiga 
hjältedåden, lämnade kvar henne på SKUM 9 och tog
första färja ned för bara en liten stund sen. Var
kan vi talas vid?

Fyllhick gick före honom in i ett rum längre in,
en stor lokal med klädhängare utefter väggarna,
ett skrivbord mitt i rummet, mjuka mattor på
golvet, bord med vaser, statyer, värdefulla ting
samt en del fördolda små anordningar, om vars
funktion och verkningssätt läsaren för sitt eget
bästa helst bör hållas okunnig. Han gick över till
en karaff som stod bredvid några etsade 
kristallbägare, hällde upp vin, räckte ett av de
bräddfyllda glasen åt sin gäst. Säkrast att vänta
med de förgiftade årgångarna, tänkte han. Man vet
aldrig vad den där rackaren kan ha för knep i
bakfickan. Han höjde ögonbrynen när han såg vad
som hade varit osynligt i den skumma (det vill
säga dåligt upplysta!) korridoren: den ojämna
revan i rocken, de fula fläckarna.

--Problem, Nick?

--Några män försökte överfalla mig på väg från
fältet. Sonny smuttade på vinet. Det var ljusgrönt
och hade doften av besprutat gräs, smaken av
artificiell pepparmyntsessens. Fyllhick hade tyd-
ligen väntat med de förgiftade årgångarna, tänkte
Sonny, som hade en idiotsäker giftdetektor 
inympad under tungan. Skönt. Annars hade han
blivit tvungen att spotta på mattan, och det är
ofint.

--Från Longobardiska Ligan?

--Med intill visshet gränsande sannolikhet inte.
De var kortklippta. Sonny teg om den 
komplicerade sidointrigen med Svarte Lasern och hans
bror. Det var onödigt att belasta Fyllhick med det
som inte angick honom, och dessutom gillade inte
Nick Sonny att erkänna ett misstag.

Sonny betraktade mannen medan han serverade
sig själv mer vin. Säker, skyddad och välbärgad i
förhållande till den här planeten. En ärelysten
man skulle kunna glömma bort sin främsta 
lojalitetsplikt och frestas att utnyttja sin ställning för
egen vinning. Faktiskt skulle vem som helst som
var riktigt klok falla för den frestelsen, tänkte
Sonny, såvida man inte av posthypnotiska

suggestioner eller andra lömska knep hindrades från
detta. Sådant hade hänt förr och kunde hända
igen. Människor, oavsett hur hängivna och
hjärntvättade de var när de började sin tjänst,
kunde få sin korrumption inlänkad på privatare
banor och brytas ned av själva den omgivning de
arbetade i.

Sådana män levde inte länge.

Om de inte hade vett att smita i tid.

Var Fyllhick riktigt klok? Sonny tvivlade på
det, men möjligheten fanns alltid. De hade 
samarbetat tidigare och han kände till beslutsamheten
av stål bakom fasaden av ohyvlad sällskaplighet.
Den bergfasta beslutsamheten att hålla sig borta
från krig och agentuppdrag och skit, som det hade
varit ett styvt jobb för Nostranska 
Kontrollkontrollen att bryta ned.

Men anfallet i gränderna måste fortfarande få
en förklaring, som inte framställde Nick Sonny i
alltför ofördelaktig dager.

--Sådant händer, sade Fyllhick bistert när
Sonny förde ämnet på tal. Alldeles på tok för
ofta. Människor som dödas, lemlästas, tvingas
köpa en hamburgare. För det mesta är motivet
snikenhet. Eller också tycker de bara det är lattjo.
Sådana där långhåriga saker vet man aldrig så
noga.

--De som överföll mig var kortklippta, på-
pekade Sonny.

--Byt inte samtalsämne. Som jag sade, sådana
där långhåriga saker vet man aldrig så noga.

Än en gång fyllde han sin bägare, satte ned
glaset när han mötte Sonnys blick. -—Vanan,
förklarade han. I tjänsten. Fler affärsavtal sluts
över en flaska än på något annat sätt. Och blir det
ingen affär av så har man i alla fall en förevändning. 
Knepet är att få schin motpart beruschad
schamtidigt schom man schälv håller schig nykter.
Han klappade sin trinda mage. Jag har en 
h-ick-elvetesch kapaschitet, om jag får schäga det
schälv. Och vem schkulle annasch görat?

Därefter somnade han.

Nick Sonny passade på att utnyttja hans hastigt
påkomna medvetslöshet till en av de rutinmässiga
genomsnokningar, som han alltid gjorde hos folk
när han kom åt. Han hittade ingenting av intresse
förutom mätressen i klädskåpet. Sedan naturen
haft sin gång ställde han in henne igen, gav henne
skarpa förhållningsorder att hålla tätt, annars...
samt gick tillbaka och väckte Fyllhick. Han var
tydligen så ärlig man rimligtvis kunde begära och
litet till. Eller i varje fall skicklig nog att dölja
motsatsen.

--Vakna! Gå och lägg dig, men någon annanstans 
än i ditt sovrum. För att spara utgifter åt
Nostra tänker jag nämligen avstå från att ta ut
mitt vanliga hotelltraktamente och bor hos dig i
stället. Eftersom jag har högre rang lägger jag
beslag på sovrummet. Du får sova i skafferiet eller
var du vill.

Fyllhick grymtade något ohörbart, som man
kan frukta gav uttryck åt en icke fullkomligt
helhjärtad iver att efterfölja Nick Sonnys direktiv.

--Okej, sade han. Jag skall bara tömma skåpen i
sovrummet först.

--Det behövs inte, sade Sonny med ett glatt
och sadistiskt leende. Jag klarar mig nog ändå.
</chapter>
<chapter name="5">
5

Tavlan var en reproduktion av Pundhufvuds
"Variationer kring ett gengasianskt motiv". Jala
Lurt stod och njöt av de nyneonavanoveaukubistiska 
mönstrens matematiska precision, av 
sammanflätningen av färger och nyanser, av dukens
pris som antydde stora solochvårbara tillgångar
hos den lätt bedagade överliggerska han raggat upp
på en kårdans kvällen innan och nu gästade, även
i förhoppning att möjligen kunna få någon ledtråd
till Longobardiska Ligans närmare lokalisering.
Han struntade i det traditionella vinglaset (man
skåpsöp rätt allmänt i galaxen) och den symboliska 
kakan (en direkt parallell till den grå,
förgalaktiska forntidens lika symboliska 
ölmackor), som Tanta Prutta hade givit honom när
han kom. Hon kom fram till honom och befriade
honom från båda två.

--Tycker du inte om våra seder, Jala?

--Jag förstår deras ursprungliga innebörd, Tanta.
Med så mycket betong omkring sig är det lätt
gjort att börja kröka. Han hade snabbt fört över
deras förhållande på ett informellt plan. På så vis
räknade han med att det skulle gå lättare att
klämma ur henne både det ena och i synnerhet
det andra. Men du kanske har överseende med en
gammal man?

--Du behöver ingen mat och är för bakfull för
att kunna få i dig något vin, sade hon. Jag
beundrar din självdisciplin. Och du är inte
gammal, Jala. Inte så gammal som du ser ut
åtminstone.

--Äldre än jag skulle vilja.

--Det är allmänmänskligt, men mognaden har
också sina fördelar. Hon satte kakan och den
etylalkoholhaltiga druvsaften åt sidan och nickade
i riktning mot tavlan. Du uppskattar Pundhufvud,
förstår jag.

--Jag beundrar precision.

--Det borde du, som vetenskapsman. Men nog
får du väl ut mer av att se på tavlan än en mental
tillfredsställelse? Jag har inte mycket till 
konstnärlig talang, fortsatte hon med falsk blygsamhet,
för även om det var sant så visste hon inte om det
själv, men jag kan ändå känna vad det var han
försökte åstadkomma Det är inte bara ett mycket
invecklat färg- och formschema, utan en vädjan
till primitiva känslor, plus en massa goja som man
måste vara konstkritiker för att haspla ur sig och
mer än så för att förstå. Känner ni till berättelsen
om det gengasianska motivet?

--Nej.

--Pundhufvud var på en expedition till systemet
Sigma Draconis. Det var i forna tider, ack så forna
tider, och återstoden av ett främmande, oj så
främmande släkte dvaldes ännu på en av planeterna. 
Ett släkte av fågeltyp som hade degenererat
och var nära att dö ut. Rena äggen med andra
ord. De hade accepterat sitt öde och väntade på
att bli slutgiltigt utplånade. Han fann de sista av
dem, en liten stam, och försökte hjälpa dem. De
vägrade att ta emot hans hjälp. Deras rasstolthet
gjorde det omöjligt för honom att rädda dem,
gjorde det omöjligt att få dem att inse att

inlemmandet i Nostranska Kretsen inte var så
mycket värre än döden. Den siste av dem, en
unge, dog i hans armar sedan han råkat knäcka fel
ägg till frukost.

--Och?

--De hade en enkel konst. Det synliga spektrums 
sju huvudnyanser växlade om i matematisk
ordningsföljd. De tänkbara kombinationerna 
utgjorde hela deras konstrepertoar.

--Fyratusentrehundrafyrtio kombinationer, sade
Lurt precis. Om varje färg fick ta upp en remsa
med en centimeters bredd, så skulle alltsammans
fylla en väggyta som jag banne mig inte tänker
räkna ut på fritid. Han tystnade och tillade sedan:
En synnerligen begränsad konstproduktion för
vilket släkte som helst. Uppenbarligen dålig arbetsmarknad 
för galleriägare. Det förvånar mig inte att
de saknade föreställningsförmåga nog att hålla sig
vid liv.

--Kanske var deras föreställningskraft alltför
stor, föreslog hon. De kanske såg hur Nostranska
Kretsen bredde ut sig och förutsåg att livet inte
skulle vara mödan värt när den väl omfattade hela
galaxen.

--Ha, falska kvinna! utbrast han. Ditt yttrande
röjer ett opatriotiskt sinnelag! En stor del av din
förmögenhet kommer att tas i anspråk för att jag
inte skall rapportera det till myndigheterna.

--Dessutom, fortsatte han, finns det inga bevis
för den saken, och deras konst tyder absolut inte
på det. Enligt min erfarenhet är livets viktigaste
regel att överleva, med tonvikt på över. Ett
intelligent släkte sätter sig på mindre intelligenta
släkten till vilket pris som helst, som de sedan får

igen med god ränta från de underkuvade. Leve
Nostranska Kretsens vördade ledare! Hurra!

--Är det ett fastslaget vetenskapligt faktum,
Jala?

--Ett iakttagbart faktum som bekräftas av logiken.
Ett dött släkte kan inte göra något för att
förbättra sin situation. Eller för att förvärra
andras. Så länge det lever kan det fortfarande
arbeta och sträva Så länge det finns liv finns det
hopp. Och om det går under så gör det det under
strid. Stå stark, du ljusets riddarvakt! Kring dina
fosterländska FAAN!

För dessa ord föll Tanta Pruttu som en sten,
och vad som sedan hände får läsaren föreställa sig
själv.

*

Jala Lurt kände sinnesfrid. Han satt vid ett bord
djupt under Atsnets Universitetsbiblioteks 
dammlager, omgiven av söndermultnande gravar och
reproduktioner av antika konstföremål, och var så
nöjd en människa kunde vara efter händelser av
ovannämnda art.

Han vände pä en sida, antecknade omsorgsfullt
i blocket han hade bredvid sig och sträckte sig
efter ett annat band. Här inne var det mycket
lugnt, det var bara några få privilegierade forskare
som gitte masa sig in och forska.

Officiellt forskade han om Ctulhyanas hemlighet.
Det Gamla Släktet upphörde aldrig att fascinera
honom. Kanske hade de haft tillgång till
något djävulusiskt vapen, som han kunde 
återupptäcka och som i Nostras ägo skulle innebära en

säker makt över hela galaxen -- eller som, än
bättre, i hans egen ägo skulle innebära en säker
makt för honom över hela Nostra.

Naturligtvis var dessa Ctulhyanastudier på 
biblioteket bara en täckmantel för att han skulle
kunna luska fram hemligt material om den fruktade 
Longobardiska Ligan, som för övrigt Tanta
Pruttu inte hade haft den ringaste kontakt med
eller ens känt till. Nåja.

I varje fall utgick Nick Sonny från att Lurts
Ctulhyanastudier var en täckmantel för att
komma åt longobarderna. Men eftersom professor
Lurt just hade fått reda på, att Sonny för tillfället
var så nöjd med den nuvarande fasen i sitt eget
arbete att han inte var överdrivet ivrig att 
fortsätta till nästa, så gav han blanka faderullan i att
snoka fram något om Ligan utan forskade om
Ctulhyana i stället.

Han hade just upptäckt en mycket intressant
sak i en gammal bokrulle från Aiklipsum. Det
handlade om magiska ritualer i samband med
jordfästning, något med att man hällde tre skopor
jord på de döda för att de inte skulle gå upp och
hoppa omkring, och det hade vissa påtagliga
likheter med några primitiva seder som påstods
skulle ha förekommit på Nostra i en dimmig
forntid. Naturligtvis kunde det vara ett rent
sammanträffande, men han trodde att det var mer
än så. På en del gamla tempel fanns dessutom vad
som bara kunde vara en avbild av Ctulhyanas
tecken -- två linjer i rät vinkel mot varandra, varav
den vertikala var ungefar dubbelt så lång nedanför
skärningspunkten som ovanför. Mycket intressant.

Professor Jala Lurt var helt försjunken i sina

studier, och lade därför inte märke till när en
skum figur utan studentlegitimation kom
insmygande i biblioteket, på tå trippade fram till
bordet där han satt, smög in en lapp i
pappers travarna, stoppade en ovärderlig 
originalhandskrift under armen och gick därifrån, muntert
visslande på en oanständig visa sedan han märkt
hur omöjligt det i alla fall var att få något
livstecken från de mossbelupna gubbstruttarna vid
forskarborden.

Lurt fortsatte mödosamt att bläddra igenom
dokumenten, anteckna, klia sig i huvudet och
fnatta runt mellan referenshyllorna Det hade
visat sig, att Ctulhyanas tecken hade funnits i ett
parallelluniversum, som en slarvig 
rymdskeppskapten råkat komma in i genom felnavigation.
Klumpigt! Men intressant!

Han återvände till sitt bord, forskade och slet.
Till slut hade han bläddrat sig ned till den
insmugglade lappen, tänkte lägga den åt sidan men
fick plötsligt syn på texten på den:

--Bege er genast till Cafe Urkbo. Väl mött!
Hjärtliga hälsningar, Longobardiska Ligan.

Lurt stirrade som förhäxad på lappen. Sedan
fick han ett beslutsamt uttryck i ögonen, vek
prydligt ihop lappen, glömde kvar den, reste sig
och gick.

Mot Urkbo!

*

Platsen stank av hysteri. Trummor och pipor, det
monotona dunkandet som blandades med det
gälla, höga  klagandet, som  påskyndade värmen


och spände nerverna -- Galaxtoppslåtarnas kvalité
var verkligen inget vidare, där de sprutades fram
ur kaféets tesseractiska stereoanläggning. 
Tobaksrök gjorde luften suddig, tung, skarp, grep tag om
sinnena och inhöljde ögonen i dimma så att
gestalterna tycktes slingra sig och röra sig av egen
kraft, tills man lyckades genomskåda dimmorna
och såg att de var så fulla att de inte iddes röra
ett lillfinger.

Ingen drack något svagare än Brontosaurusöl,
utom professor Jala Lurt, som satt ensam med en
kopp kaffe vid ett bord och hade svårt att
påminna sig att han själv en gång varit en ung och
yster student. Men det är klart, på hans tid hade
det varit pli på ungdomen. Inga slappa mähän som
nu inte.

Att kaffekonsumtionen var obetydlig märktes
på smaken, tänkte han. Man kunde rentav börja
längta tillbaka till Smils och Bengans
produktutvecklande strävanden.

Han betraktade med fasa de skäggiga, långhåriga
gestalter som gick omkring mellan borden och
utbytte uppenbarligen kodade meddelanden.

--Ayag te uletasca.

--Selif om phrenec juoosat?

--Ki elmquar hommanda zultenianac miielt
coorm!

--Nämen!

De såg ut som om de hyste misstänkt stor
sympati för Longobardiska Ligan. Kanske någon
av dem var rentav var medlem av denna lömska,
försåtliga, otäcka rörelse... Så måste det vara.
Han hade blivit kallad hit för att kontakta denna
ärkefiende. Hör oss Nostra, moder för oss alla!
Tiden gick.

Lurt drack ur, beställde påtår, drack ur igen.
Ingen longobard kom fram och presenterade sig.

Tiden gick litet till.

Lurt hade fått så många koppar han tålde.
Klockan var en god bit över småtimmarna. Det
tjänade uppenbarligen ingenting till att vänta
längre.

Han begärde notan, fick den, ryste ät priset,
men det här fick gå på representationskontot,
betalade, fick kvitto. Han tänkte just stoppa
kvittot i fickan, när en snilleblixt slog honom.

Han höll upp kvittot, vände på det. Mycket
riktigt. På baksidan stod:

—Bege er genast till ert hotellrum. Väl mött!
Hjärtliga hälsningar, Longobardiska Ligan.

När Lurt återkom till sitt rum, satt en man där
och väntade på honom. Den första häpenheten
stoppade det obligatoriska "Vad gör ni här?" som
låg på hans tunga.

Mannen reste sig. Han var gammal och nästan
skallig, två mycket starka skäl att inte misstänka
honom för något samröre med Longobardiska
Ligan. Han haltade, vilket kanske ändå kunde
tyda på att han varit med i något råkurr nyligen,
eller kanske i all hemlighet blivit utsatt för ett
polisförhörs stundom något drastiska metoder.
Ögonen var klara och mycket mörkblå.

--Jag är herr Snubbe, sade han, ögonblicket
innan Lurts förvirrade hjärna (vad hade man
blandat i det där kaffet egentligen?) hade lyckats
placera in hans ansikte efter den minnesbild han
hade från de foton han sett av mannen. Herr
Snubbe -- en av den vetenskapliga världens
välkändaste charlataner. Han höll på med något
fuskverk i psykologins utmärker -- psykohistoria
eller vad det var han kallade det.

--God afton, sade Lurt. Jag... jag... (Nu
började han stamma också. Vad hade man blandat
i kaffet?)

--Ni trodde inte jag skulle vara här? Det trodde
inte jag heller. Att jag skulle behöva. Jag trodde
en logiskt tänkande människa som ni skulle ha
vett att hålla sig borta från de reaktionära
bastionerna när det började hetta till.

De reaktionära bastionerna? Egendomliga ord
för att komma från en gammal och nästan skallig
man med mörkblå ögon.

--Min herre, sade Lurt, er uppenbarelse gör ett
något blandat intryck på mig. Jag får rentav en
vild impuls, som jag verkligen hoppas är felaktig,
nämligen att ni rentav skulle kunna hysa några
sinnesrubbade sympatier för.. för de där...

—För Longobardiska Ligan? Det är mycket
riktigt felaktigt. Jag sympatiserar inte med dem.
Jag är medlem.

Lurt drog häftigt efter andan.

--Förvånar det er? fortsatte Snubbe. Hade ni
inte väntat er att en medlem av Ligan skulle vara
gammal och nästan skallig och ha mörkblå ögon?
Man skall inte döma schmoytzen efter
pseudohåren, professorn. Allt är inte sedlar som
prasslar.

--Men min bäste herre, sade Lurt precist, ni
inser väl det riskabla i att tala om en sådan sak
för mig. Ingenting hindrar mig från att när jag
behagar uppsöka närmaste polismyndighet och
ange er.

--Ingenting hindrar er från att uppsöka
närmaste polismyndighet, så långt har ni rätt,
medgav Snubbe. Men jag varnar er. Jag
härstammar i rakt nedstigande led från Mandrake,
visserligen illegitimt, vilket framgår av våra skilda
efternamn, men jag har ändå fått lära mig ett och
annat av de gamla familjetraditionerna. Alldeles
när ni kom in blixtförsänkte jag er i djup
hypnotisk sömn under tjugofyra timmar
lokalstandard -- ni har väl händelsevis inte sett på
datumrutan på någon klocka sedan ni kom in?
(Det visste han mycket väl att Lurt inte hade
gjort -- liksom de flesta som hattade runt mellan
stjärnorna ägde han ingen klocka, eftersom det
skulle ha varit ett rent oskapligt besvär att rucka
den efter varje ny planets rotationstid.) Under det
dygnet pumpade jag er så full med posthypnotiska
suggestioner, att om ni så mycket som tänker på
att avslöja något om mig eller Ligans övriga
medlemmar, så kommer ni i stället att på ert
precisa sätt säga så mycket ofördelaktiga saker om
er själv och era kumpaner, att ni kan betrakta era
karriärer som avslutade för gott.

--Men nog pratat, fortsatte han. Jag kom inte
hit för att slösa bort min tid på tomt prat, även
om jag har rätt svårt att låta bli, gaggig som jag
är. Jag kom för att överlämna den här lilla lappen.

Varefter han överlämnade en liten lapp, artigt
bugade sig och gick.

Lurt såg precist på lappen. Där stod:

--Okamrat! Bege er genast tillbaka till
biblioteket, eller vart ni vill, eller stanna för allan
del kvar på hotellrummet om ni inte ids något
annat. Ni trodde väl inte ni skulle få veta något?
Vi är inte alls intresserade av att hjälpa er. Vi har
lurat runt er bara för att göra den här boken litet
spännande. Tji! Väl omött! Hjärtlösa hälsningar,
Longobardiska Ligan.

Lurt blev högröd i ansiktet. Uppenbarligen hade
man drivit med honom. Annat hade det varit på
den tiden han själv hade varit student! Då hade
de studentikosa skämten verkligen varit roliga!
Och framför allt hade de riktat sig mot andra än
honom själv.

I vredesmod kastade han lappen i öppna spisen,
som sprakade så vänligt med sin flammande ved.
Det var en anakronism, men en god anakronism --
något som mänskligheten hade fört med sig ur
grottorna. Meningslöst, eftersom atomvärmen var
bättre -- men trevligare. Man kunde inte sitta och
titta på atomkraften och drömma och bygga slott
i lågorna.

En öppen spis var också något lättare att i
vredesmod kasta lappar i. Men under en bråkdels
sekund, mellan den tidpunkt då lappen uppvärmts
till brinnbar nivå och den tidpunkt då den
faktiskt tog eld, inträffade något märkligt, som
endast en man med professor Jala Lurts
knivskarpa intelligens och snabba
uppfattningsförmåga kunde ha hunnit uppfatta.

Här måste vi kanske infoga en liten förklaring.
Eftersom Longobardiska Ligan var en ganska
omfattande organisation, höll den sig givetvis -- för
att inte på något sätt vara underlägsen de stora
myglarna -- med tryckt brevpapper. Eftersom den
var olaglig och följaktligen hemlig, gick det ju å
andra sidan inte an att den tryckta
avsändaradressen på brevpappret syntes. Därför

hade man tryckt den med osynlig trycksvärta,
som endast blev synlig när pappret uppvärmdes så
mycket att det nästan tog eld.

Detta inträffade nu. Professor Jala Lurt hade
endast ett försvinnande ögonblick på sig att lägga
ligans namn och adress på minnet. Fast namnet
kunde han ju redan förstås.

Professor Lurt gav uttryck åt sina känslor med
ett triumferande haha! som inte bådade gott för
Ligans lömska planers utsikter att framgångsrikt
genomdrivas.
</chapter>
<chapter name="6">
6

Tänk er ett rum!

Rummets placering är för tillfallet utan
betydelse. Att det ligger på Atsnet har ni
förmodligen redan misstänkt, men mer än så får
ni inte veta. Det skulle ni förresten inte ha någon
större glädje av, eftersom ni förmodligen inte är
särskilt välbevandrad i utomjordisk geografi.

Det räcker med att säga att Longobardiska
Ligan fanns väl så mycket i detta rum som någon
annanstans.

Det var ett rum som under århundraden hade
varit boning för revolutionära planer -- men där
fanns ändå ingen av de livsfarliga apparater som
under årtusendenas lopp hade kommit att
betraktas som liktydiga med revolution. Det var
en revolution som var smartare än så -- en
revolution som påminde om en del uråldriga
individers spekulationer under den primitiva,
förhistoriska tiden innan teknologin hade
utvecklats så långt att människan hade spritt sig
bortom en enda värld.

För det första fanns i detta rum -- skyddad av
en mental klipskhet som Nostranska Kretsens,
Laoschtjianska Komplexets och den övriga
Vintergatans förenade fysiska styrka ännu inte
lyckats bryta igenom -- skumma planer på den
galaktiska civilisationens omkullrunkande.

För det andra fanns också en man i detta rum --
Ordföranden.
Hans titel hade ingen annan innebörd än att
han var den som hade svårast att hålla mun när
Longobardiska Ligans medlemmar sammanträdde.

Ordföranden såg upp när dörren öppnades.
Redan medan han ensam begrundade de gångna
årtusendenas ansträngningar som nu minsann såg
ut att närma sig sin klimax, redan medan han
hade varit upptagen av detta hade han varit
medveten om besökarens existens och sett fram
emot besöket med glad tjoflöjt. En ung man, en
kamrat, en av dem som snart skulle kastas ut i
sista striden det är.

Den unge mannen stod tveksam i dörröppningen,
så att Ordföranden måste gå fram till
honom och leda in honom med en vänlig hand på
axeln.

Ynglingen log blygt, och Ordföranden sade:
--Först måste jag tala om för dig varför du är här.

De satt nu på var sin sida om skrivbordet.
Ingen av dem talade på ett sådant sätt att det
skulle ha uppfattats som begripligt tal av någon
människa i Vintergatan som inte själv tillhörde
Longobardiska Ligan eller hade lyckats knäcka
deras kod.

Men eftersom det i ett samhälle där en stor del
av tankeutbytet sker skriftligen är omöjligt att ge
en fonetiskt korrekt transkription av den metod
Longobardiska Ligan använde vid sina samtal,
kommer allt detta att lämnas åsido i
fortsättningen. Ordföranden kommer att 
framställas som om han talade på vanligt sätt, och
även om tolkningen ibland är tvivelaktig så måste
vi nöja oss med den.

Vi låtsas därför att Ordföranden verkligen sade:

--Först måste jag tala om varför du är här. Medan
han i själva verket rapade så och (ordet censurerat
av förlaget) så här.

Ordföranden sade: --Du har studerat revolu-
tionsteori under större delen av ditt liv. Du har
lärt dig allt som dina lärare rår med att lära ut.
Det är dags för dig och några andra att börja
tänka på praktiken. Snart blir det allvar.

En av kulspetspennorna på skrivbordet spetsade
intresserat öronen.

Upphetsning från bordets andra sida.

--Nej, du måste ta det här lugnt. Du har vetat
hela tiden att tidsschemat närmar sig sin
vändpunkt. Jag kan rita upp ett enkelt diagram
över utvecklingen.

Ordförande sträckte ut handen efter pennstället.
Som tur var såg han åt ett annat håll,
annars skulle han ha fått se hur en av
kulspetspennorna förskrämt smög sig undan för
att inte väljas ut av hans subversiva fingrar. Smil
Senil ville inte att hans blod skulle spillas på några
vänstervridna diagram, i tron att det var rött
bläck.

Ordföranden tog en annan penna, som inte var
någon förklädd agent för Nostra, och började rita.

--Så här. Under årtusenden har vi förberett oss,
har vi agiterat på galaxens alla bebodda planeter,
oavsett invånarnas antal armar, ben och huvuden.
Och nu kvasarer anamma börjar det koka ihop sig.
Om en vecka är Vintergatan fri, det vill säga vår!

En stor bläckplump bredde ut sig på
skrivbordsunderlägget. Senil hade litet svårt att
hålla tätt när han utsattes för starka
sinnesrörelser.

--Våra kadrer är redo, fortsatte Ordföranden.
Överallt där det finns människor eller något
liknande väntar våra trogna kamrater bara på den
slutgiltiga signalen för att skrida till direkt aktion.

Ynglingen grymtade instämmande.

--Den avgörande punkten kan vi placera in --
på rumsaxeln här och på tidsaxeln sisåhär,
fortsatte Ordföranden.

Den kulspetspenna som nyss hade hållit sig
undan förvandlades snabbt till ett suddgummi och
smög försiktigt in över pappret.

--Ursäkta att jag påpekar något ovidkommande,
insköt ynglingen. Inte för att revolutionens öde
hänger på det, men vad har man för nytta av
suddgummin när man skriver med kulspets? Är
för övrigt inte självrörliga suddgummin en
kapitalistisk plöj som kostar mer än de gör rätt
för sig?

--Självrörliga suddgummin? På mitt skrivbord
har det aldrig funnits något suddgummi, sade
Ordföranden tankspritt. Allra minst något
självrörligt. Jag skriver nämligen aldrig fel.

--Förlåt, men vad är det då som ligger på
diagrammet? frågade ynglingen och var ofin nog
att peka.

--Ett vanligt enkelt suddgummi som krupit dit
av sig själv, förstås, sade Ordföranden, tog tag i
detsamma och försökte slänga undan det i ett
hörn. Detta förhindrades av att Senil snabbt
omformade sig till en sedelräknare och därmed
fick ett fast grepp om Ordförandens tumme.
Denne glömde bort det hela och ynglingen ansåg
det hela alltför oväsentligt för att hårdra
resonemanget.
--Vad vi nu framför allt måste se upp med,
fortsatte Ordföranden, är att våra exakta planer
inte kommer till några fula reaktionärers
kännedom. Väggarna har öron! tillade han
förnumstigt, varvid sedelräknaren på hans tumme
småskrattade för sig själv.

--Sedelräknare som småskrattar för sig själv kan
jag inte heller se fyller någon annan funktion än
att öka bruttogalaxprodukten, sade ynglingen.

--Alldeles riktigt, i synnerhet som vi inte i det
kommande frihetliga samhället får några sedlar att
räkna, varför sedelräknarna inte kommer att ha så
mycket att skratta åt, sade Ordföranden. Dessa
vänstervridna ord fick Senil att rysa, vilket var
dumt av honom eftersom hans darrningar via
känselkropparna i ytterhuden på Ordförandens
tumme vidarebefordrades till densammes hjärna.
Han såg förvånat på sin tumme och var på vippen
att få syn på sedelräknaren, om inte Senil i sista
stunden hade hunnit omforma sig till en liten lort
och krupit in under tumnageln.

--Som jag nyss sade, väggarna har öron, sade
Ordföranden, tog upp en tandpetare och började
förstrött peta naglarna. Nu säg det verkligen illa
ut för den tappre Smil Senil. Var hans sista stund
kommen? Skulle han krossas och petas bort som
den lilla lort han för tillfället var? Vem skulle i så
fall fått ärva?

Ack nej, ett så bittert öde kan vi inte låta
vederfaras en trogen försvarare av det bestående.
Då vet man aldrig vad som skulle kunna hända
oss.

I sista stunden (lägg märke till att Senil gör
allting i sista stunden - det blir mer spännande

så, nämligen) omformade den modige nostranske
agenten sig till ett litet virus, som via en por tog
sig in i Ordförandens blodsystem och ådrog
honom en elakartad influensa. Detta visade sig
dock ha vissa nackdelar, då Senil fick ägna så
mycken uppmärksamhet åt ett i mer ovanlig
bemärkelse blodigt slagsmål med Ordförandens
antikroppar, att han inte lyckades uppsnappa
något mer av samtalet

*

Tänk er ett rum till!

Ett större rum den här gången -- ett mycket
större rum. Närmare bestämt en stor samlingssal,
smockfylld med longobarder, var och en glatt
svingande en sejdel öl. En sejdel stod litet avsides
och läskade sig försiktigt med sitt eget innehåll.
Smil Senil kunde verkligen behöva en styrketår
efter ovannämnda slagsmål, vars detaljer, läsaren
kan vara glad att vi besparat honom.

Så småningom dämpades det upproriska sorlet.
Skummet i den ensamstående ölsejdeln höjdes och
sänktes i en lättad suck. Men man skall inte ropa
hej förrän man är genom nebulosan. Rösternas
disparata surr hade tystnat endast för att sagda
röster odelat skulle kunna stämma upp en enkel
och en samfälld kampsång:

Sitter på högen
högättad hövding
med hackan i huvet...

Fortsättningen på detta poetiska mästerverk

lämpar sig inte för vår kapitalistiskt
välindoktrinerade läsekrets.

Sången tystnade. En törstig strupes ägare
sträckte ut handen efter den ensamma sejdeln,
som blev förargad, skaffade sig tänder på
handtaget och bet honom i fingret.

Ordföranden klev upp på ett bord, vilket var
mycket simpelt och typiskt för longobardernas
brist på hyfs. De hade åtminstone kunnat skaffa
en ordentlig talarstol.

--Kamrater! sade han. Mina medrevolutionärer!
Galaktiska män, kvinnor och kryptogamer,
oväldiga ombud för er själva!

Folkets jubel idog emot honom.

--Det är ett obestridligt, fortsatte han, av
erfarenheten tusenfalt bestyrkt faktum att
myndighet utövar en fördärvande verkan på dem i
vilkas händer den har lagts. Det är en omöjlighet
för en människa, eller för en representant för
vilket intelligent släkte som helst, ta inte illa upp
för allan del, alltså: det är en omöjlighet för en
intelligent varelse som fått makt över sina likar att
förbli en moralisk människa, eller en moralisk
representant för det intelligenta släkte han, hon,
den eller det nu råkar tillhöra.

--Hör, hör! ropade massorna.

Smil Senil ryste så han automatiskt fick
istärningar i sitt öl, vilket är dålig smak.

--Individerna, fortsatte Ordföranden, är de
celler, som tillsammans utgör Longobardiska
Ligan. De individer som tänker själva, vill säga. De
andra stackars individerna sitter hemma och glor
på sina mimor och applåderar Elihu Burnscar och
hans lumpna kollegor  inom  de  andra politiska
enheterna.

--Rabarber rabarber, mumlade folket instämmande, 
i den mån de inte kom på något bättre att
säga. Senil klirrade högljutt, vilket som tur var -- 
för honom -- inte hördes i det allmänna larmet.

--Men för den som anslutit sig till
Longobardiska Ligan uppstår inte den 
nedstämmande företeelse som är utmärkande för de
kretsar där man tror att Nostranska Kretsen,
Laoschtjianska Komplexet eller någon annan
supraplanetarisk statsbildning löser alla problem,
fastän det i allmänhet är de som har skapat dem.

--Anslutningen till Longobardiska Ligan innebär
inget undertryckande, ingen förminskning av den
mänskliga, eller motsvarande, personligheten. Jag
ber om ursäkt för mitt ordval, men de här
pampiga gamla dokumenten jag plankat har tyvärr
ett ganska begränsat ordförråd för galaktiskt bruk.

--Den mest nogräknade skulle inte kunna
upptäcka det minsta intrång på den mänskliga -- 
ursäkta -- personligheten. Före som efter är ligisten
det som han, hon, den eller det förut var: var han
etc. förut självständig, så förblir -- nu orkar jag
inte räkna upp alla personliga pronomina igen -- 
självständig.

—Hurra, sade mängden. Senil sade ingenting,
men det väckte inget större uppseende, eftersom
ölsejdlar inte brukar tala.

--Genom att gå in i Longobardiska Ligan gör
ligisten ingenting annat än att sluta ett fördrag
med kamrater i motsvarande belägenhet och med
samma avsikt, ett fördrag som alltid kan uppsägas,
om vederbörande inte begriper bättre, och inte vid
något tillfälle får de meningar han kan vilja

framföra, de handlingar som han kommer att
delta i, den karaktär av avsägelse som är
utmärkande för en anslutning till Nostranska
Kretsen eller någon annan supraplanetarisk
statsbildning.

--Tjosan! sade hopen. Senil hade slagit av sig
för länge sedan.

--Ingen jämförelse är alltså möjlig, och ännu
mindre någon förväxling, mellan Ligans handlande
och att slicka staternas stövlar, vilket endast leder
till besvikelser.

En longobard var fräck nog att smutta på Senils
hjärteblod, men gillade inte avslagen pilsner, vilket
räddade dennes liv.

--Därför, kamrater! Revolutionärer! och allt
annat fint jag inte kommer på för tillfället! Vi är
samlade till en stor begivenhet! Ett dygn skall
galaxen bliva vår -- och snart, snart kamrater! Är
det dygnet inne! Då galaxen skall bli! Vår!

--Vår ute, vår inne, vår i hjärta, vår i sinne,
sjöng pöbeln. Senil var helt förlamad.

--Och nu skall jag tala om detaljerna för er,
sade Ordföranden och tog fram en bunt papper.

Nu kvicknade Smil Senil till, omformade sig till
en liten våt fläck som flöt fram mot ordföranden
och uppför benet på honom, fortsatte i en
fästings gestalt till huvudet och blev där till ett
par glasögon för att se allt som Ordförande såg.

Hela folksamlingen höjde på ögonbrynen. De
hade aldrig sett Ordföranden i glasögon förut.

Denne lät sig inte bekomma, utan fortsatte med
en detaljerad redogörelse för de omstörtande
planerna.

Senil tittade ivrigt i papprena från sin upphöjda

utsiktsplats och gömde och begrundade allt detta i
sitt hjärta.

--Och därmed vet ni allt, slutade Ordföranden,
tog av sig glasögonen och stoppade dem i
bröstfickan, där de förvandlades till en lös
trådända, som föll ned på golvet, förvandlades till
en liten vit mus och glatt pipande kilade in i ett
lägligt råtthål, där en förråande våldsscen
utspelade sig genom att den råkade i öppen
konflikt med de där bosatta mössen. Senil
omformade sig till en katt, tog kål på dem, blev
termit och grävde sig ivrigt gnagande upp mot
marknivån (samlingssalen låg nämligen under
denna. Nämnde jag inte det?).

Han kom ut i en fashionabel lägenhet, höll på
att duka under för en sträng av antimyrpulver
man förvandlade sig hurtigt till en dammflaga,
som svävade upp i luften och sakta fördes ut mot
det öppna fönstret. Där ute väntade Nick, Jala
och Bengan -- de fyra modiga kämparna (om man
räknade in honom själv, alltså), på vilka det nu
ankom att frälsa den galaktiska civilisationen ur
alla Longobardiska Ligans garn.
</chapter>
<chapter name="7">
7

Föreställ er SKUM 9!

Och gitter ni inte göra det, så har ni en
beskrivning i början av fjärde kapitlet.

Där hade nu samlats Smil Senil (i egen form för
en gångs skull), professor Jala Lurt och Bengan
Saatana, som varit där hela tiden och fördrivit
tiden med att göra ritningar till helvetesmaskiner.

Nick Sonny själv var frånvarande. Han hade
låtit ursäkta sig med att han hade ytterst
angelägna personundersökningar för händer, som
bara kunde utföras hemma hos agent Fyllhick.

--Fysiskt sett lever han rullan, sade Lurt
precist. Tala om hjärtverksamhet! Men jag
ifrågasätter om han har några spår av psykiskt
medvetande av vilken farlig situation vi befinner
oss i.

Vissa detaljer hade tydligen sipprat ut om vari
personundersökningarna bestod.

--Var har han ögonen? undrade Saatana.

--Inte på Longobardiska Ligan i varje fall. Jag
hade väntat mig annat av honom. Man får vara
glad om han inte får brännskador på hornhinnan
eller rent av på näthinnan, så som han glor. Felet
med dagens ungdom är att den har det alldeles för
bra. Annat var det på min tid.

--Jaja, muttrade Saatana.

--Egendomligt, fortsatte Lurt oberört, med
tanke på att han stod så nära målet. Men skenet
bedrar. Jag skulle tro att det delvis, om inte helt,
rör sig om en process av psykisk art. En inre
stimulans av psykiska processer snarare än en rent
fysisk eggelse. Det kan ge oss en ledtråd.

--Att få tillbaka Nick?

--Naturligtvis. Lurt såg för sin inre blick agent
Fyllhicks bostad. Hans snuskiga fantasi utmålade
de vildaste scener där inne. Det måste bli vårt
främsta syfte.

--Hade jag varit där skulle det inte ha hänt,
sade Senil.

--Må tro det, genmälde Saatana. I så fall skulle
vi varit av med dig i stället. Onekligen en
betydligt mindre förlust.                                          »

Senil omformade sig till en fullt funktionsduglig
granatkastare.

--Smil, fräste Lurt. Sitt ned i båten! Och du,
Bengan, får vänta med dina spydigheter tills faran
är över.

Det var ett egendomligt liv Nick Sonny ägnade
sig åt för tillfallet, tänkte Saatana. Kroppen
fungerade utan någon nämnvärd användning av
hjärnan. En mänsklig, levande grönsak som bara
kunde äta, sova, andas och röra sig -- om än med
besked! Hur länge, undrade han, kunde man leva
på så sätt? Han visste svaret. Med tillräckliga
ekonomiska tillgångar kunde han roa sig hur länge
som helst. Han såg på sina händer, knöt dem där
de vilade på knäna. Verktyg för hämnd och
förstörelse om han kunde finna en måltavla (nu
börjar vi bli råa igen). Men vem skulle han klandra
för att det inte var han själv som utvalts i Sonnys
ställe?

--Jag borde ha varit där, sade Senil igen. Jag
kunde ha lärt mig ett och annat. Jag kan

fortfarande smussla mig in. Med en och annan
lämplig omformning...

--Det ger du tusan i, Smil, sade Lurt precist.
Det räcker att en av våra tappra kamrater vältrar
sig i lastens brunnar.

--Någon kommer att utnyttja det. Longobardiska
Ligan är fullt kompetent att handla på
eget bevåg. Något måste sättas igång snart. Senil
slingrade sig fram och tillbaka och hade mycket
svårt att hålla sig i form, säkra tecken på att han
var upprörd. Om vi bara kunde få ned honom på
jorden igen, klagade han. Det kanske skulle göra
nytta.

--Det låter sig knappast göra, Smil, sade Lurt.
Fysiskt sett är Nick i god kondition och orkar
hålla igång länge än. Inga yttre eller inre skador,
såvitt vi vet. Det är bara hans psyke som har åkt
på en knäpp. Jag tror vi får göra grovjobbet själva,
som vanligt. När det blir dags att kamma hem
förtjänsten vaknar nog hans pliktkänsla på nytt.
Plikten framför nästan allt! Till Nostra i tid!

Nå, om vi då räknar med att Nick är ur leken
så länge, fortsatte han, så återstår våra egna
framsteg. Smil, du tog dig till Longobardiska
Ligans högkvarter sedan du fått adressen av mig?

--Jadå, svarade Senil. Och tack vare att Nostras
skickliga kryptotekniker för länge sedan lyckats
tyda deras kod fick jag all nödvändig information,
även om den delvis framfördes på ett sätt som
pinade mina luktnerver.

--Knappast värre än av ditt eget kaffe, kunde
inte Saatana avhålla sig från att säga. Han
tystnade dock skamset sedan han fått en
mördande  blick  från  Jala  Lurt och Smil Senil

dessutom hade omformat sig till en piporgel med
hundra stämmor och fyra manualer, kopplat in
fullt verk och brassat på med ett dissonerande
ackord som gjorde övriga argument överflödiga.

Och du, Bengan, sade Lurt, hur har det gått
med dina ritningar till helvetesmaskiner?

--Strålande, strålande, svarade Saatana. Jag har
just kommit på en extra raffinerad grej, som...

--Detaljerna har vi tyvärr inte tid att avnjuta,
avbröt Lurt honom. Se hur hela galaxen står i
lågor!

--Alltså, sammanfattade han, förefaller det
bästa handlingsprogrammet vara att vi tar oss ned
på Atsnet, att du, Bengan, ser till att apparaten
blir konstruerad och att vi sedan helt enkelt basar
på. Någon som är oförskämd nog att komma med
några invändningar?

Han såg från Senil till Saatana och från Saatana
till Senil. Båda grymtade instämmande.

--Nåväl. Verkställ alltså!

*

Någonstans på Atsnet. En dyster, betongtäckt
plan mellan lika dystra betongskrapor. Vid ena
bortänden hade en betongestrad byggts upp. På
denna stod Bengan Saatana i egen imponerande
gestalt. I handen hade han en piska, vars snärt
smorts in med litet irriterande retningsmedel och
annat smått och gott. Denna var till för att han
skulle kunna hålla kontroll över de båda vakterna
som stod på ömse sidor om honom, stöddiga
gossar med fulladdade strålpistoler skjutklara.
Strålpistolerna var i sin tur till för att vakterna

skulle kunna hålla kontroll över Nostras lojala
arbetare, som knegade på den öppna platsen, som
med förenade ansträngningar höll på att bygga en
apparat.

Och vilken apparat!

Någon fullständig beskrivning kan vi tyvärr inte
ge våra kära läsare. Låt oss bara säga, att forna
tiders stridsvagnar förbleknade i jämförelse, att
den var försedd med finurliga grävmekanismer
som skulle gjort en mullvad grön av avund, och
med vars hjälp den skulle kunna gräva sig ned till
den underjordiska rörelsens högkvarter på mycket
kort tid. Bestyckningen var så omfattande, att
man kunde frukta att Nostranska Kretsens alla
Snabbt Kringilande Upprustnings Maskinerier hade
berövats sina vassaste tänder. Vi kan trösta läsaren
med att så inte var fallet. Vapnen hade nallats
från officerarnas privata samlingar, med tillhjälp
av litet elementär utpressning.

Saatana kände sig varm vid tanken på de lojala
gossarna ute på planen och deras iver att hjälpa
till att försvara den galaktiska civilisationen, så
länge någon pekade på dem med en laddad
strålpistol. För att den galaktiska civilisationen
skulle kunna bestå, måste den ha ett starkt
försvar, som har en fredsbevarande effekt. Med
"fredsbevarande effekt" menas att de högsta
hönsen får fortsätta att mygla i fred.

Försvarets betydelse underströks också av alla i
ansvarig ställning i Nostranska Kretsen. Med folk
"i ansvarig ställning" menas sådana, som har så
svårt att ta ansvaret för sig själva att de föredrar
att ta ansvaret för andra i stället. Ingen ville
föreslå en isolerad nostransk ned- eller avrustning,


för i så fall kanske en full basse skulle slå honom
i huvudet med gevärskolven. Tvärtom framhölls
ofta -- även utomplanets -- att ett starkt nostranskt
försvar behövdes för stabiliteten i Vintergatan. En
isolerad nostransk nedrustning skulle ha följder
inte minst för befälen, som var för dumma för att
kunna omskola sig till något annat.

Under mycket lång tid hade Nostra undgått
krig. Man hade sluppit ockupation. Man hade
myglat till sig en dominerande ställning på
utplanetiska marknader utan att det märktes
alltför väl. Men man hade inte fått sin fred och
sin frihet att göra precis som pamparna ville
gratis.

Man hade i byråkratisk ordning bestämt att
man skulle ha en krigsmakt, som man för skams
skull kallade försvar. Alla var skyldiga att försvara
rätten att låta sina överordnade fatta sina beslut
och styra sina planeter utan främmande diktat.

Man kunde och man skulle försvara sig. Man
kunde och man skulle anfalla också för den delen,
om det visade sig lönsammare.

Krig är hårt och brutalt. Men jag är hårdare och
brutalare, tänkte Saatana, och tjo vad roligt det
är! Han log ett sadistiskt leende och lät
pisksnärten glida mellan sina behandskade fingrar.
Till sin besvikelse fann han, att ingen arbetade
tillräckligt slött för att förtjäna ett rapp. Nå, bara
invasionen av Longobardiska Ligans högkvarter
kom igång skulle han nog få sitt lystmäte på den
sortens njutningar.

Han visslade falskt men glatt och såg hur
maskinen tog form inför hans blickar.
*

--Håll!

Ropet kom som ett pistolskott (för att använda
en liknelse från tiden innan pistolerna blev
ljudlösa) från andra sidan betongplanen, från en
man som uppenbarligen var van att befalla. Hans
stämma genljöd av en sådan självklar myndighet,
att allt arbete genast upphörde.

Han kom gående över planen fram mot
Saatana. Han var prydligt kortklippt och bar en
uniform, som var ägnad att inge den djupaste
respekt

--Ni där!  Vad heter ni? Kan ni legitimera er?

Bengan Saatana blev förtörnad, lade armarna i
kors över bröstet och stack hakan i vädret.

--Min herre, ni vet inte vem jag är...

--Alldeles riktigt. Det är därför jag ber er
legitimera er, genmälde den andre torrt.

Saatana drog häftigt efter andan, såg en gång
till på uniformen och fann det därefter lämpligt
att mjukna. Överheten bär inte strålpistolen
förgäves. Han stack handen i innerfickan och tog
fram passet.

--De båda herrarna bredvid er också, tack. Plus
strålpistollicens, pisklicens, bister minlicens,
högmodslicens, byggnadstillstånd, slavdrivartill-
stånd, kritiskt tillstånd...

Saatana och de båda vakterna på ömse sidor
om honom grymtade men överlämnade de begärda
handlingarna.

Den uniformerade herrn ögnade noggrant
igenom dem, lade dem i en prydlig trave, kastade
upp   denna   trave   i   luften,   drog   därefter   sin
strålpistol snabbt som ögat, eller noga räknat
ytterligare något snabbare, samt förvandlade de
livsnödvändiga papperen till aska i tur och ordning
innan de hunnit nå marken.

Saatana betraktade med en känsla av beundran
detta prov på god vapenförmåga. Trots allt fanns
det även sund ungdom i galaxen!

Först efter en stund gick det upp för honom
vad som hänt. Han saknade nu pass, han saknade
tillstånd att över huvud taget vistas på Atsnet, för
att inte tala om just denna betongplan, han
saknade tillstånd att fortsätta konstruerandet av
den helvetesmaskin i vilken han lagt ned sitt
hjärta och sin själ... Noga räknat existerade han
inte längre.

En djup suck steg upp ur hans förtvivlade
bröst, och han såg klentroget på den skicklige
prickskytten.

--Men varför gjorde ni så där? frågade han.

Längre än så hann inte samtalet utvecklas just
då, ty i detsamma kom fyrtioen vildögda personer
inrusande på planen. Det var Svarte Lasern och de
Fyrtio Fantastiska Fribytarastronauterna.

Högst densamme gick lugnt och sävligt fram till
Saatana, tog fram en lång och vass kniv samt satte
spetsen av denna mot hans hals. I normala fall
skulle Saatana ha gjort kål på honom med
strålpistolen, men nu hade han ju just blivit av
med licensen.

--Puts dunderväder, din tölp, väste Lasern. Jag
råkade bara ha mina vägar förbi och tänkte jag
skulle fråga om du möjligen kunde tala om vägen
till agent Fyllhick för mig.

Den uniformerade myndighetspersonen förhöll

sig helt passiv. Något annat var ju heller inte att
vänta, när Saatana inte kunde legitimera sig och
Lasern inte besvärade någon atsnetiansk
medborgare.

Saatana funderade på att svälja besvärat, men
kom på att hans struphuvud i så fall skulle
passerat den punkt i det rumsliga 
koordinatsystemet, där en knivspets just befann 
sig. Han nöjde sig därför med att avmätt fråga:

--Får jag möjligen ta mig friheten att fråga vad
som för min herre till Atsnet i allmänhet och
agent Fyllhick i synnerhet, hur min herre fått
reda på sagde agent Fyllhicks identitet och varför
min herre är så ofin att min herre avslöjar den på
offentlig plats?

--Det får min herre ta sig friheten att fråga,
genmälde Svarte Lasern med den fina ironi som
var så utmärkande för honom i hans bästa
stunder. Ett och annat kan jag rentav tala om.
Det där att Nick och jag skulle varit bröder visade
sig ju dessvärre vara ett beklagligt misstag. Sedan
jag givit pamp Bumscar på nöten och träffat min
bror -- på riktigt som omväxling -- fick jag reda på,
att Nick just levde glada dagar med agent
Fyllhicks mätress, som nu dessvärre råkar vara
min köttsliga syster. Och någon måtta på
mesallianserna inom familjen får det ju ändå lov
att vara!

(Nu undrar säkert den uppmärksamme läsaren,
hur Svarte Lasern kunnat få reda på det
ovannämnda från sin bror, när mötet mellan de
båda bröderna enligt kapitel fyra ägt rum innan
brodern i fråga fick på nöten av Nick Sonny i den
skumma gränden, vilket i sin tur inträffade innan

Nick Sonny träffade Svarte Laserns syster. Nå?
Tja, försök med litet kvasieinsteinsk 
kröktatidenteori, så går det nog bra, skall ni se.)

Då sade Bengan Saatana, med sin kärva humor:

-Jaså.

Därefter talade han om vägen. Det var ett grovt
svek mot solidariteten hemliga agenter emellan,
men eftersom han inte kunde legitimera sig och
följaktligen inte existerade fanns det ju ingen som
begick sveket i fråga.

*

Nick Sonny drömde att han hängde i fingrarna
utanför ett klippstup, att en representant för
Pangalaktiska Fredrika Bremerförbundet hoppade
på de fingrar han höll sig fast med, att
representanten bar spikskor och att spikarna som
kronan på verket hade smorts in med ett snabbt
verkande nervgift.

Med ett skri vaknade han upp ur sin dröm och
fann till sin omätliga lättnad, att hans intuition
inte hade bedragit honom nu heller. Hans dröm
hade varit fullkomligt sann. Han hängde i sina
kraftiga, välformade fingrar utanför ett klippstup
bakom agent Fyllhicks hus, en representant för
Pangalaktiska Fredrika Bremerförbundet hade
slagit honom medvetslös och släpat ut honom dit
och hoppade nu på fingrarna iförd spikskor. Som
tur var för Sonny hade hon dock begått ett fatalt
misstag då hon valde gift att smörja in spikarna
med. I stället för att välja ett förlamande gift,
som skulle ha gjort hans grepp kraftlöst och fått
honom att störta ned i den bottenlösa avgrunden,

hade hon tagit ett krampframkallande, som bara
gjorde hans grepp än fastare.

Bottenlös avgrund förresten. Nick Sonny vågade
sig på en hastig blick ned i djupet, och med sin
säkra avståndsbedömning kunde han med denna
enda blick konstatera, att avståndet mellan hans
fotsulor och marken nedanför var exakt fem
centimeter.

Med ett isande dödsförakt släppte han därför
taget, tog mark med ett sviktande språng,
gnuggade fingrarna mot varandra för att häva
krampen och började gå bortåt trappan som förde
upp till tomtens högre nivå. Fruntimmer! Vad
angick det dem om han behandlade det han
funnit i skåpet som en möbel?

När han hunnit uppför trappan viftade han
undan några blodtörstiga extraterrestriska
monster, som det alltid vimlar av i sådana här
dåliga böcker, och gick fram till köksingången.
Han fortsatte till salongen, där han bedrev sina
idoga studier för att hindra den galaktiska
civilisationen att gå under eller åtminstone ha litet
livat så länge den varade.

Han hade besök.

Den väntande herrn presenterade sig som
Emanuel alias Svarte Lasern. Därefter tog han
fram en lång och vass kniv och satte spetsen av
denna mot hans hals, samt påminde honom
förbindligt om en och annan gemensam upplevelse
i det inte alltför avlägset förflutna.

Sonny funderade på att svälja besvärat, men
kom fram till samma slutsats som Saatana hade
kommit på strax innan. Dessutom kom han på,
att en FAAN är ren i tanke, ord och gärning och
aldrig är besvärad, samt inte visar när han är det.

Med den blixtsnabba beslutsamhet, som
utmärker verkligt stora män, tog han till flykten.

*

--Men varför gjorde ni så där? upprepade
Bengan Saatana till den uniformerade herre, som
just hade förvandlat alla hans officiella papper till
askflagor.

--För att få er att ompröva er inställning till
tillvaron, genmälde denne. För att ruska om er.
För att rädda mitt eget skinn, och en hel del
andras.

--Ert eget skinn? Vad menar ni? Mitt arbete är
verkligen inget hot mot sunda, kortklippta
människor som ni och era kolleger.

Den uniformerade log ett gåtfullt leende och
tog av sig skalpen. Befriade från korthårsperuken
flödade hans långa lockar fritt. Han tog bort en
hudfärgad löshaka och blottade sitt långa, toviga
skägg. Därefter stämde han upp ett sardoniskt
skratt.

Saatana drog häftigt efter andan. Han skulle ha
hoppat på honom och stött och blött honom, om
han inte i sista stunden kommit på att han inte
längre hade tillstånd till detta.

Helvetesmaskinarbetarna stod orörliga. Var
deras korta hår äkta, eller...?

Världen snurrade runt för Saatana. I en
sinnesförvirrad, vansinnig vision såg han Nick
Sonny med långt hår. Han satte händerna för
ögonen och sjönk ihop till en gråtande hög.

Den uniformerade, som just hade visat sig vara
ett får i ulvahamn, rörde vänligt vid hans axel.

--Statt upp, du utsugna! Vänd om! Ser du inte
själv vart det gamla systemet har fört dig? Utan
passet och alla tillstånden är du platt intet. Men
en ny framtid väntar dig, om du i stället vill ägna
dina krafter åt att verka för en galax, där en
människa eller en sådan som du har sitt
människovärde -- förlåt uttrycket -- även utan
papper.

Bengan Saatana torkade tårarna ur ögonen och
klippte med dessa. Och se, då hände sig att ett
sken från himmelen plötsligt kringstrålade honom.
Och han föll ned till jorden och hörde då en röst
som sade till honom: --Nå, hur blir det?

Då sade han: --Vem sjutton är du? Han
svarade: --Att jag tillhör Longobardiska Ligan syns
ju på håret, och namnet vill jag inte tala om med
så här mycket skumt folk omkring oss. Men stå
nu upp och skrota maskinen, så skall dig bliva
sagt vad du har att göra.

Och helvetsmaskinarbetarna stod mållösa, om
av skräck eller för att de inte hade något att säga
må vara osagt. Men Saatana reste sig upp från
jorden, och då han öppnade sina ögon såg han på
det som han hade gjort, och se, det var nu inte så
gott.

Det förhöll sig nämligen så, att medlemmarna
av Bengan Saatanas släkte i beklagligt hög grad
saknade föreställningsförmåga, och då longobarden
dessutom snabbt och skickligt hade utnyttjat
Saatanas ljushallucination blev han ett snabbt
offer för den vänstervridna propagandan.

Longobarden lade armen om hans axlar, eller så
mycket han rådde med, och vände honom runt.

Därmed kom Saatana att se i en annan riktning,
vilket var uträknat, eftersom han annars skulle ha
fått syn på den vilda jakt som just stormade fram
i närheten.

Först sprang Nick Sonny -- självfallet
fortfarande prydligt kortklippt. Sedan kom Svarte
Lasern, som viftade med en laddad strålpistol i
ena handen och en lång och vass kniv i den andra.
Efter Svarte Lasern kom de Fyrtio Fantastiska
Fribytarastronauterna i vild abandon, beredda att
slita sönder Nick Sonny i sina molekylära
beståndsdelar, eller alternativt passa på att göra
myteri mot Svarte Lasern, om detta visade sig
lägligare.

Varje standardår inträffar svåra trafikolyckor i
samband med vilda jakter, där nostranska agenter
är inblandade. Dessa olyckor har ofta dödlig
utgång, vilket är slöseri med nostransk arbetskraft.

Ta det lugnt under jakten! Du förlorar inte
många minuter genom att springa med ansvar och
omdöme. Respektera hastighetsbegränsningarna --
de är till för att skapa en lugnare och säkrare
trafikrytm, anpassad efter vägens standard och
bebyggelsen längs vägen. Om du är jagad -- ta det
lugnt! Om du jagar -- hetsa inte den jagade! Det
är han som har ansvaret för att trafikreglerna
följs.

Se till att du är i god kondition. På de
nostranska förbanden ordnas gratis frivillig
hälsokontroll av agenterna. Passa då på att få dig
kontrollerad. Se särskilt upp med knäleder och
skosulor. Slitna sulor ger dåligt väggrepp och
sämre bromsförmåga. Att springa med blankslitna
sulor är inte bara förbjudet i lag -- det är också
fult.

Men på Atsnet fanns en longobard vid namn
Aschplantjasik. Till honom sade den longobard,
som hade omvänt Bengan Saatana, över
armbandsvideofonen:

--Stå upp och gå till den betongplan som kallas
Dysterplan och lägg där vantarna på en man vid
namn Saatana, från Nostranska Kretsen. Ty se,
han håller på och skrotar den maskin med vilken
han skulle ha ödelagt våra planer.

Då svarade Aschplantjasik: --Hördudu, jag har
av många hört hur mycket ont den mannen och
hans kompisar har gjort alla progressiva krafter.
Dessutom ligger Dysterplan på andra sidan Atsnet,
varför det skulle ta en ansenlig tidsrymd att gå dit
till fots.

Men den andra sade till honom: --Gå åstad, ty
denne man har vi vänt om. Han är oss nu ett
redskap till att stötta upp våra planer inför
nostraner och laoschtjianer och alla andra folkslag,
som jag inte kan uttala namnet på. Och vad det
där med ”gå” beträffar, så behöver du inte ta mig
så på orden när jag talar så här uppstyltat, idiot.
Ta en markfarkost eller ett flygplan eller vad du
vill, bara du pallrar dig iväg.

Och han gjorde sålunda.

Under tiden hade Bengan Saatana börjat skrota
den helvetesmaskin, som nu aldrig skulle få
uppfylla sin bestämmelse.

</chapter>
<chapter name="8">
8

En mörk och kulen källarlokal. Fuktiga väggar,
råkallt. Tortyrredskap längs väggarna. En reslig
och muskulös person i svart huva med ett gissel i
handen.

Så såg det inte alls ut där Bengan Saatana nu
befann sig. Rummet var tvärtom både varmt och
ljust, och personerna såg riktigt normala ut när
man vant sig vid deras skägg och långa hår.

När nu Bengan Saatana trädde in i detta rum,
såg han longobarder sitta runt bordet. Då torkade
han sig i pannan, och hans hjässa sken över hela
rummet. Sedan gick Saatana fram och tillbaka tills
han hittade sin plats. Han hade en bastant stol.
Annars skulle den ha gått sönder under hans
kroppsvikt.

Omsider kom det så långt, att frågor började
ställas. Ingen tunga mäktar uppräkna de frågor,
som ställdes till Bengan Saatana. Men Bengan
Saatana svarade inte på alla frågor. På dumma
frågor svarade han inte. Med "dumma frågor"
menade han de frågor han inte kunde svara på.

Nu frågade man honom vad han hade för yrke.
Då lät han upp sin breda näbb och svarte: --Jo,
soldat.

Nu frågade man honom vad han hade för namn
och grad. På den första frågan svarade han riktigt.

Nu frågade man honom vad han hade för
politisk uppfattning. Då svarade han:

--Man bör veta att det ges två sätt att taga sig

fram här i Galaxen: antingen på laglig och lovlig
väg eller med den råa styrkans rätt. Det första
sättet anstår intelligenta släkten, det andra mindre
intelligenta. Men då det förra ofta nog inte räcker
till, måste man också begagna sig av det senare,
och därför måste en nostransk agent kunna
uppträda både som intelligent varelse och som
dumskalle. Vi kan och skall försvara oss.

En agent varken kan eller bör hålla ingångna
avtal, ifall han därigenom skulle komma till fysisk
eller psykisk skada, ifall de omständigheter har
bortfallit, som förmådde honom att skriva under
detta avtal, eller ifall han inte har lust. Om alla
intelligenta släkten vore goda, så vore detta råd
dåligt, men vi vet ju alla vilka dekadenta skurkar
laoschtjianerna är och hur ädla vi själva är av
naturen. Det skall heller aldrig fattas oss lämpliga
förevändningar, varmed vi kan försköna vår
bristande ordhållighet. En kurs i kansligalaktiska
gör susen.

Alltid går den störste räven med bytet ur
striden. Men detta är en egenskap som man måste
med lämpliga medel försköna. Man måste kunna
konsten att låtsa och föreställa sig. Så enfaldig är
fienden, så helt och hållet styrd av ögonblickets
behov, att man lätteligen finner dem som låter
lura sig.

--En agent behöver alltså inte äga några goda
egenskaper, om han bara när det behövs kan ge
sig sken av att äga dem. Ja, jag vågar till och med
påstå, att den som verkligen äger och ständigt
utövar några mjäkiga dygder skadar sig själv.
Skenet därav är däremot alltid nyttigt. Även att
utöva   dygden   är   nyttigt,   om   man   bara   äger

själsstyrka nog att vid behov sadla om.

Vad jag nu har sagt bör man sålunda förstå:
agenten och särskilt karriäristagenten (och vilken
agent är inte karriärist?) kan inte iaktta ett sådant
handlingssätt, som man vanligen kallar gott. Vill
han upprätthålla Nostranska Kretsens inflytande,
tvingas han ofta att handla mot allt vad gott och
riktigt är. Hans sinnelag måste därför vara så
beskaffat, att det vänder sig efter väder och vind
och lyckans växlingar. Eller som jag redan sagt
(eller har jag det?): han skall vara rättskaffens så
länge det är politiskt försvarligt, men blir det
nödvändigt, och det blir det i vart och vartannat
kapitel, bör han också veta att slå in på brottets
väg.

Då kliade sig longobarderna i huvudet, harklade
sig, rapade, fjärtade, gäspade, spottade, nös och
snöt sig som om de inte vetat bättre. Men det
gjorde de. Deras uppträdande berodde alls inte på
något ofint sätt, utan var ett sätt att meddela sig i
kodad form.

Vad de med dessa kryptiska kommunikationer
ville ha sagt var följande: --Ajaj, den här blir svår
att dunka något vett i skallen på.

Därefter påminde man honom, att han inte
längre ägde några giltiga legitimationshandlingar
och därför inte längre var någon hemlig agent,
varför han fick vara så god att hålla sig i skinnet.
Sedan lade man fram ansökningshandlingar till en
frivillig, hypnotisk snabbomskolningskurs. I
desperation skrev Bengan Saatana under.

Därefter fördes han bort

*
Han fick ett glatt mottagande av Jala Lurt och
Smil Senil när han återvände till SKUM 9 och
Mördarn.

Ser man på, är den djävulska helvetesmaskin-
en färdig nu? frågade Lurt precist.

--Det är ett obestridligt, av erfarenheten
tusenfalt bestyrkt faktum att myndighet utövar en
fördärvande verkan på dem i vilkas händer den
har lagts, sade Saatana med om möjligt mer
glasartad blick än vanligt.

Lurt ryckte till. Senil omformade sig till en
galen hund och började tugga fradga.

--Vad menar du? undrade Lurt. Mår du inte
riktigt bra? Har man gjort dig illa?

--Ledarskap föder slaveri, fortsatte Saatana.
Ingen intelligent varelse är född att vara en annan
intelligent varelses herre.

Lurt tog sig för sin höga, välvda panna.

--Longobardiska Ligans första plikt är att
förinta varje politisk makt, fortsatte Saatana
oförtrutet. Leve Longobardiska Ligan! I smutsen
med Nostranska Mygelkretsen! Elihu Burnscar
kan ta sig i hjälmbusken!

Senil omformade sig till en pytonorm, smög sig
fram, ringlade sig om Saatana och höll fast
honom. Lurt tog pulsen.

--I de interstellära djupen räddarn vi ej hälsa,
mumlade Saatana förvirrat. Ej kosmiska andar
eller planetariska byråkrater stå oss bi.

Lurt skakade uppgivet på huvudet.

—Det här ser verkligen allvarligt ut, viskade han
till Senil Han har tydligen blivit utsatt för de
longobardiska uslingarnas specialbehandling. De
har   utsatt   honom   för   en   snabb,   lömsk   och

effektiv hypnotisk indoktrinering, som i värsta fall
upphävt den snabba, lömska och effektiva
hypnotiska indoktrinering som FAAN utsatt
honom för. En förrädare i våra led! En
femtekolonnare! En röd djävul i de nostranska
bastonerna!

--Usch, svarade Senil.

--Som tur är har vi ombord på Mördarn en
installation för helautomatisk snabb, lömsk och
effektiv hypnotisk motindoktrinering för dem där
hava avfallit, sade Lurt. Ledsen, Bengan, men det
blir avfallskvarnen för dig.

Saatana drog upp överläppen i en ilsken
morrning, lyfte näven, knöt den och lät den falla
ned på Lurts huvud i ett förkrossande slag, som
skulle gjort mos av vilken genomsnittlig galaktisk
medborgare som helst.

Professor Jala Lurt var inte vilken genomsnittlig
galaktisk medborgare som helst. Även om hans
kroppskonstitution verkade spröd, så hade han
skrivit på Rymdhjältekontraktet, vilket räddade
honom ur alla faror av detta slag. Han vacklade
till en liten smula, det var allt.

Senil drog åt litet. Ni kommer väl ihåg, att han
för tillfallet var en pytonorm och gav Saatana en
varm omfamning? Nu hade han sitt livs chans att
en gång för alla avgöra den oupphörliga tvisten
om vems kaffe som var bäst.

Men det var han alldeles för snäll för.

—Hur skall vi få dit honom, Jala? väste han
med temporärt kluven tunga. Han är starkare än
vi båda tillsammans. Och jag orkar inte hålla den
här formen länge till. Den kräver så kolossalt
mycket energi. Jag känner redan hur jag börjar bli

mattare. Jag...

--Skada, Smil, sade Lurt till den daggmask
denne just hade förvandlats till. En daggmask som
låg i farlig närhet av Bengan Saatanas
mastodontfötter. Visserligen var Saatana innerst
inne alldeles för snäll, han också, för att avsiktligt
ta kål på en gammal vän och trätobroder. Men i
sitt nuvarande omtöcknade tillstånd kunde han
lätt trampa fel, och då...

Senil tänkte svara något spirituellt på detta,
men det gick inte, för daggmaskar kan ju inte få
fram något läte som är hörbart för mänskliga
öron. Så förarligt! Han kunde inte ens ropa på
hjälp. Och de minuter han hållit fast Saatana hade
varit så ansträngande, att han nu inte orkade byta
form en gång till.

Ingen vet hur det hade gått för vår tappre, om
än för tillfället något småvuxne, hjälte, om inte
Nick Sonny själv just då kommit inrusande på
Mördarn från SKUM 9:s hangarområde.

Det blev ett liv och ett kiv.

Lurt och Saatana rusade fram till honom, och
Senil kröp efter så gott det gick.

--Kul att se dig, Nickegubben, dånade Saatana.
Det är ett obestridligt, av erfarenheten tusenfalt
bestyrkt faktum...

--Käften, Bengan, fräste Lurt precist. Nå, Nick?
Hur är läget? Har -- ähum -- 
personundersökningarna givit resultat?

Så där, svarade Sonny. Tyvärr blev jag
tvungen att avbryta dem ganska brådstörtat. Jag
är alldeles slut, och med tanke på min strålande
kroppskondition och omätliga förträfflighet i alla
avseenden, för att inte tala om min ödmjukhet

och blygsamhet, så kan ni själva räkna ut vad det
måste innebära. Jag vill ha kaffe.

--Det skall bli, Nick, mullrade Saatana och
stormade bort mot pentryt, varvid han med 0,267
millimeters marginal undvek att trampa på
daggmasken Smil Senil. Denne suckade djupt,
gjorde en kraftansträngning och omformade sig till
en pelargonia.

--Du blev tvungen att avbryta dina
undersökningar brådstörtat, sade du? inflikade
Lurt. Hur så? Av vilken orsak?

--Vår gamle vän Svarte Lasern, svarade Sonny.
Han kom och störde mig i mina djupaste
forskningar. Drummeln. Och viftade med sådana
maktmedel, att till och med jag, trots min
strålande kroppskondition och omätliga förträfflighet
i alla avseenden, för att inte tala om min
ödmjukhet och blygsamhet, såg mig nödsakad att
taga till det, som man med en något förklenande
term brukar beteckna som "harvärjan" men som i
vissa desperata situationer faktiskt kan bli ett
nödvändigt taktiskt hjälpmedel till och med för
den som har en strålande kropps...

—Du börjar upprepa dig, Nick, avbröt Lurt
honom.

-Gör jag? Nå, där ser du hur utpumpad jag är
trots min strålande... ursäkta. Men det var
verkligen en pärs. Tänk dig själv, att hux flux
ryckas bort från ditt käraste forskningsobjekt. Ett
forskningsobjekt som till och med fick Ctulhyana
att förblekna i jämförelse.

Nick Sonny började få ett lyriskt uttryck i
ögonen.

-Mådä? invände Lurt torrt.
--Exakt, svarade Sonny. Jag blev jagad till fots
ända från agent Fyllhicks bostad och till
rymdfältet. Där exproprierade jag ett litet skepp,
tyvärr utan att i förväg hinna införskaffa nödiga
handlingar. På så vis blev jag av med Lasern, men
fick atsnetianska polisen efter mig i stället. Högst
pinsamt för en lagens och ordningens väktare. Nå,
man har ju skrivit under Rymdhjältekontraktet.
Jag lade mitt skepp i några halsbrytande
manövrer. Polisen var tillräckligt skicklig för att
kunna följa efter mig, men eftersom de inte hade
skrivit på Kontraktet blev de beklagligtvis
krossade till mos av accelerationen. Ett par tappra
ordningsbastioner mindre vilket i och för sig är
tråkigt. Å andra sidan belastas statskassan i
framtiden med ett par pensioner mindre, för
vilket jag hoppas på en riklig bonus. Dessutom
räknar jag med att deras efterträdare av pur
tacksamhet i förening med vissa medel skall se sig
nödsakade att förstärka min kassa något litet.

--Minsann? sade Lurt menande.

--Just, svarade Sonny. Under min vilda flykt
råkade jag förresten passera Dysterplan, där
Bengans helvetesmaskin just höll på att ta form.
Eftersom han är ombord igen antar jag att den är
färdig, och att vi är beredda att kassera in
resultatet av era ansträngningar, så att jag i alla
fall hade anledning att återförena mig med er?

--Tyvärr, sade Lurt. Det är en tråkig historia.
Bengan kom ombord för inte länge sedan. Han är
alldeles bakom flötet, med förlov sagt. Vi
misstänker att de lömska, förkastliga, vedervärdiga, 
vämjeliga, motbjudande, tölpaktiga och
allmänt ouppfostrade longobarderna har huggit sin

lömska etc. klor i honom.

--Hudå, genmälde Sonny.

--Precis, svarade Lurt precist. Han kom ombord
och började vräka ur sig, inte de goda, patriotiska,
realpolitiska floskler som han genom posthypnotiska
suggestioner betingats att recitera när någon
förhör sig om hans politiska uppfattning, utan
subversiva, undergrävande, anarkistiska, 
kommunistiska, nihilistiska, fascistiska, 
lagochordninguppryckande, brottsliga genomtänkta tankegångar
som det verkligen är synd och skam att man skall
behöva höra från en nostransk agent. Brottstänkande
kort sagt. Det är skräp med ungdomen
nu för tiden, som inte kan stå emot litet fientlig
propaganda. Annat var det...

--Jaja, avbröt Sonny. Men som tur är har vi ju
ombord på Mördarn en installation för helauto-
matisk snabb, lömsk och effektiv hypnotisk
motindoktrinering för dem där hava avfallit.
Varför har ni inte använt den?

--Jag nämnde den saken för Smil, svarade Lurt.
Han var just då en pytonorm som höll fast
Bengan, så det gick inte att diskutera saken utan
att han hörde det. Omtöcknad som han var slog
Bengan mig i huvudet när han fick höra våra
planer. Hade jag inte skrivit på Rymdhjältekon-
traktet kulle jag ha varit en liten våt fläck nu.

--Vilket inte skulle ha påverkat din intelligens
nämnvärt, sade Sonny maliciöst. Det är skräp med
ålderdomen nu för tiden, som inte tänker på att
diskutera sådana saker så att det tilltänkte offret
inte hör på. Annat var det på den gamla goda
tiden.

Lurt morrade lätt, men visste bättre än att säga

emot en överordnad.

--Kaffet är klart, Nick, hördes Saatanas röst
från pentryt. Ett splitter nytt recept. En böna på
tio liter vatten, så du inte blir upphetsad. En nypa
vaniljsocker, en gnutta valeriana, tio burkar
sömntabletter, så du inte skall stå hindrande i
vägen för den nya ordningen...

Sonny gjorde en ful grimas, vilken som tur var
inte syntes ut i pentryt.

--Du glömmer väl inte cayennepepparn,
Bengan? ropade han.

--Cayennepeppar? Ånej, den sortens
kapitalistiska vulgariteter tillhör det förflutna för min
del. Jag har börjat ett nytt liv. Det förflutna ligger
i spillror. Inget mer löneslavande för de
nostranska utsugarna! Flower power! Den
blomsterprydda gondolen gled...

Nick Sonny avhöll sig med en kraftansträngning
från att kräkas på mattan, på samma sätt som ni,
käre läsare, förmodligen med en kraftansträngning
avhåller er från att kräkas på denna bok.

--Upp till kamp emot kvalen, gnolade Saatana
glatt, tänk om, Nick! Vänd om från din
fördärvliga bana! Än finns det hopp! Kom till
Longobardiska Ligan! Jag är så glad att jag är
longobard! Förfäras ej, du lilla hop! Gå varsamt,
min longobard!

Sonny var synnerligen upprörd i djupet av sitt
hjärta.

Då Saatana kom in med kaffet, omformade
Senil sig till en snubbeltråd med högst
tillfredsställande resultat för honom själv. Sonny
suckade. Det godmodiga munhuggandet kunde gå
honom på nerverna ibland. Nu fick han klara sig
utan kaffe. Å andra sidan fick han också klara sig
utan de tio burkarna sömntabletter, som skulle ha
banat väg för longobardernas respektlösa makt-
övertagande.

--Bengan, röt han som ett piskrapp (för att
använda en liknelse från tiden innan man lyckades
lösa problemet med ljudbangar och som en
biprodukt fick fram ljudlösa piskor), kom hit!

Longobarderna hade tyvärr (ur deras egen
synvinkel) haft mycket kort tid på sig att omskola
Bengan Saatana. Alla reflexer hade de inte lyckats
utrota. Då han hörde ett framrytet kommandorop
flög han automatiskt upp i givakt.

--Se mig i ögonen, sade Sonny.

Bengan gjorde så.

--Slappna av, Bengan, fortsatte Sonny. Slappna
av. Longobarderna är skurkar... Longobarderna
är skurkar... Longobarderna är skurkar...

Bengan Saatana började vinda med ögonen.

-Du är patriotisk, du är patriotisk, du är
patriotisk, fortsatte Sonny.

--Flamma stolt mot dunkla stjärnmoln,
nynnade Saatana. Måtte fanan brinna som...

—Käften, fräste Sonny. Första raden var riktig,
fortsatte han mjukare. Men de andra dumheterna
måste vi få ur dig. Säg efter mig: Leve Nostra...
Leve Nostra... Leve Nostra...

Bengan Saatana brast i häftig gråt, ett offer för
motstridiga känslor. Den longobardiska
indoktrineringen hade inte gått särskilt djupt, men han
hade en hemsk hemlighet att bära på. Han bölade
som en stucken blåval.

--Nick, snyftade han, det är hyggligt av dig att
vilja vända tillbaka mig igen, men du vet inte hela

sanningen. Orsaken till att jag lät longobarderna
omvända mig. De ... de... Han försökte ta sig
samman. De ... brände upp ... min 
legitimationshandlingar ... Nick, jag är
obefintlig. En nolla. Tji och intet. Nick, du
ser en dropout framför dig. Allt hopp är ute.

Sonny stirrade klentroget på honom.

--Bengan, sade han långsamt, nog för att jag
visste att du saknade föreställningsförmåga, men
att du var så himla tjockskallig kunde jag inte
drömma om. Kom du verkligen inte ihåg att alla
handlingar du hade med dig ned på Atsnet var
falska? De äkta ligger i trygg förvar i Mördarns
kassavalv.

Saatana rullade med ögonen och föll ihop
medvetslös. Glädjechocken hade blivit för mycket
för honom.

--Jala, sade Sonny, ta tag i hans fötter så
kånkar vi in honom till apparaten för en sista
avputsning. Sedan får vi se om några lömska
upprorsmän kan locka honom bort från den rätta
vägen igen. Och du, Smil, sade han, kan sätta på
kaffepannan. Gamla stilens recept, tack!

*

Det saknades bara kandelabrar vid bårens övre och
nedre ändar för att den skulle bli traditionell. Och
det borde ha funnits blommor, tänkte Nick
Sonny, liljor och vaxblommor som fyllde luften
med en kväljande doft, rökelse kanske, och en
pampig kyrkokör som fyrstämmigt stämde upp
några högtidliga ord de inte trodde på.

Ty det var fullbordat. Den gamle Adam i


Bengan Saatana hade dött Den personlighet som
longobardernas behandling hade frammanat var
död och begraven. Hans sinne var nu rent och vitt
såsom snö (för att använda en liknelse från tiden
innan de allt svårare nedsmutsningsproblemen
gjorde all snö i hela galaxen grå).

Han vilade med ett fridfullt leende på läpparna.
Sonny, Senil (i normal form igen) och Lurt stod
runt honom med förväntansfulla miner. Hade
behandlingen lyckats? Hade de renat honom från
alla orena, vänstervridna tankar och återbördat
honom i den galaktiska civilisationens tukt och
förmaning?

Några oklara ljud hördes från hans läppar.
Sonny böjde sig ned och hörde vad Saatana ville
ha sagt.

--Die Fahne hoch, viskade Saatana. Die Reihen
dicht geschlossen...

-Kosmosanden ske lov, sade Sonny andäktigt.
Kamrater, förlossningen är vunnen. Han har ryckts
ur den lede fiendens klor. Jublen!

Man jublade.

--Fröjdens!

Man fröjdades.

--Hysen glädje i edra hjärtan!

Man hyste glädje i sina hjärtan.

--Och nu när vi är klara med formaliteterna,
sade Nick Sonny, så kanske någon av er kan hälla
en hink kallt vatten över huvudet på honom, så
han kvicknar till och kan sätta sina pånyttfödda
insikter i verket.

Man gjorde så.

Därefter bänkades man på nytt kring
kaffepannan.

--Kamrater, sade Nick Sonny. Stora tider
stundar. En gudom fattar mig, det bor en gud i
sången.

--Å fasen, väste Senil till Lurt. Skall han börja
sjunga, så får jag nog omforma mig till något
dövt.

--Jag ser en syn! fortsatte Sonny. O lyssnen till
orden! Det dånar i jorden, det flammar i skyn.

--Kombinerade syn- och hörselhallucinationer,
viskade Lurt tillbaka. Vi får hoppas de går över
snart. Annars går hela projektet åt pipan, som så
många gånger förr.

--Upp männer till striden! öste Sonny på. Kära
kamrater, även om jag uppskattar era förenade
ansträngningar att försöka åstadkomma något
vettigt under min frånvaro, vartill jag ju var nödd
och tvungen av synnerligen trängande plikter, så
måste jag nog konstatera att era planer var i
primitivaste laget. En helvetesmaskin är ett
alldeles för grovt vapen mot den fiende vi har att
göra med. Man skjuter inte löss med 
luftvärnskanon.

—Mummel mummel, mumlade de övriga
motvilligt instämmande.

Men misströsten icke! Min knivskarpa 
intelligens står odelat till Nostras förfogande, så
effektiva utpressningsmetoder som vår -- eller
åtminstone min -- kära hemplanet förfogar över.
Jag hade tänkt mig att vi skulle kunna göra så
här. Tissel tissel...

Fyra huvuden med olikartad utformning lutades
mot varandra över bordet.

--Tissel, slutade Sonny. Nå?

--Onekligen en okonventionell infallsvinkel,

medgav Lurt. Det bör kunna gå, med litet tur i
förening med allas vår omättliga tapperhet och
oräddhet.

--I subtilaste laget för mig, Nick, sade den
nyåteromvända Saatana. Jag föredrar rejäla tag.
Pang på käften och inte mer med det. Men om du
nödvändigtvis vill så.

--De rejäla tagen ser vi redan vart de höll på att
leda dig, invände Senil syrligt. Jag är helt inne på
din linje, Nick.

--Då så. Lurt, du kanske vill bereda de
nödvändiga ingredienserna. Smil som är bra på
kamouflage kan göra i ordning några lämpliga
förklädnader. Bengan kan gå ut och tala med
Fröfln. SKUMmet kommer att få spela en viktig
roll i aktionens slutskede. Upp till kamp!

--Emot kva ... började Saatana, men hejdade
sig förläget vid de misstänksamma blickarna från
de tre andra. Emot det lömska, longobardiska
packet, menar jag förstås, skyndade han sig att
tillägga. Han gnuggade sig i ögonen. Han upplevde
en lätt identitetskris efter alla indoktrineringsom-
gångar. --Ske alltså, sade Sonny. Verkställ!
</chapter>
<chapter name="9">
9

--Nå, sade Nick Sonny uppfordrande. Är jag
inte vacker?

De övriga övervägde om de skulle svara
sanningsenligt på denna fråga eller om de skulle
ljuga och rädda sitt skinn.

--Säkert en effektiy förklädnad, sade Lurt
undvikande och precist.

Och nog var den effektiv. Någon riktigt genuin
longobardförklädnad hade varit svår att hitta i
Mördarnas maserkingsförråd (det hade kunnat
verka misstänkt annars), men det man hittat stod
inte långt efter. Sonny var utklädd till en
lejonmänniska på planeten Centrifugalis, med yvig
man kring huvudet och hakan och med en buskig
svans.

Lurt hade iklätt sig en synnerligen naturtrogen
galaxhippieuniform. Senil behövde ingen annan
förklädnad än den han med sin speciella förmåga
kunde skaffa sig. Inte heller Saatana behövde
förklä sig, då ju longobarderna trodde att han var
en av dem.

--Kamrater, sade Sonny. Vi står nu inför ett
avgörande ögonblick i våra respektive liv. Inför ett
ögonblick, då galaxens öde vilar i våra händer. Ett
ögonblick, som tusentals -- eller åtminstone ett par
stycken -- läsare av skräplitteratur har dreglat sig
fram mot i from förväntan, genomlidande kapitel
efter kapitel av usla pennskriverier, upprörande
våldsscener och mycket mindre porr än de har

väntat sig, för att få veta hur det skulle gå. Skall
vi äntligen lyckas gäcka de upproriska planerna
och återinföra lag, ordning och regelrätta väpnade
konflikter i galaxen? Skall longobardernas uppsåt
gå om intet? Eller skall vi ömkligen gå i putten
och tillspillogivas i ett modigt, heroiskt och
idiotiskt försök att tjäna vår, eller rättare sagt
min, planet? Skall galaxen gå under i kaos,
elände, anarki och frihet? Är det hovmästaren
som är mördaren?

--Kamrater fortsatte han, jag litar på att varje
man gör sin plikt, ja, att varje man är villig, riktigt
längtar sig fördärvad efter att få ge sitt yttersta
samt sig ut i striden och bjuda fienden stången,
med tanke på de stora ekonomiska fördelarna om
de gör sålunda och än mer med tanke på de stora
nackdelarna i fråga om fysisk smärta om de inte
gör det.

--Kamrater, bladdrade han vidare, jag skulle
kunna tala uppmuntrande, stärkande, eggande,
patriotiska och tomma ord till er hur länge som
helst, jag skulle kunna göra vad som helst för er,
eller för vem som helst, bara jag kunde smita ifrån
det här uppdraget eller åtminstone uppskjuta dess
genomförande något litet till. Men då denna kalk
icke vill gånga ifrån mig, ser jag ingen annan råd
än att vi får skrida till handling så snart jag bytt
kalsonger och stoppat i mig en massa koltabletter.

--Hör! Hör! mullrade Bengan Saatana, som var
den ende som blivit uppeldad av detta tal, men så
saknade han också föreställningsförmåga. Därefter
väckte han Senil och Lurt, som aldrig riktigt
förstått att uppskatta Nick Sonnys retoriska
begåvning.

*

Lugnt och stilla gled Mördarn ned genom Atsnets
atmosfär. Ombord satt de fyra trogna vännerna
och försökte göra ett gott och förväntansfyllt
intryck på varandra. Det lyckades dåligt.

Jala Lurt ägnade en beklagande tanke åt de
grundliga Ctulhyanastudier han aldrig hann ägna
sig åt. Nick Sonny tänkte på alla schyssta fajter
han lyckats hitta på en förevadning att hålla sig
borta från. Smil Senil tänkte efter, vilken
förklädnad som skulle vara minst ägnad att dra på
sig någon eldgivning. Bengan Saatana tänkte som
en tröskmaskin.

Av någon anledning utnyttjade man inte
Mördarns hela kapacitet i fråga om topphastigheten.
I själva verket faktiskt kröp man fram. Men
till slut gick det inte att komma ifrån det längre:
man var framme. Mördarn lade sig tillrätta i en
liten diskret betongglänta.

Ännu mer diskret hade Skum 9 redan tagit
mark och kamouflerat sig till ett huskomplex.

Pröfln Tell och hans bastana mannar låg nu
utspridda i alla trappuppgångar i närheten. En
förbipasserande skulle ha tagit dem för några av
de fyllon som då och då brukade vilja värma sig,
men tji vad de bedrog sig. När man kommer upp i
de höga grader, som dessa elittrupper hade
tilldelats, så är man inga fyllon. Möjligen
pokulerar man litet.

*

--Nå, väste Nick Sonny. Klara?

--Klara, svarade de andra tre i korus.

--Färdiga?

--Färdiga.

--Riktigt säkert?

--Jadå.

--Usch då. Ingen förevändning där heller. Nå,
har ni satt in näsfiltren?

--Jamän.

--Nåväl. Eftersom jag inte kommer på något
pampigt att säga heller, så avdelning framåt --
smyg!

De gick till synes obesvärat fram till den
kritiska dörröppningen. Åtminstone intalade de sig
att de nog såg obesvärade ut.

I gåsmarsch gick de in i farstun. I gåsmarsch
gick de ned i källaren och fram till den låsta
dörren, först Sonny, sedan Lurt, Senil och sist
Saatana. Att Saatana gick sist var dåligt uträknat,
eftersom han var den ende av dem som kunde
lösenordet.

Sonny sade något, som hos en vanlig dödlig
skulle ha kallats en svordom, högg Saatana i örat
och släpade fram honom till dörren. Denne
muttrade något ohörbart för sig själv. Han skulle
ha kunnat göra mos av Sonny, men så gör man
inte mot en överordnad. Inte om man hoppas på
en fortsatt karriär.

Han lyfte sin kraftiga, muskulösa näve, knöt
den och knackade med knogarna en invecklad
serie långa och korta slag på dörren. Med ett
spöklikt, stämningsförhöjande gnissel gled den
långsamt upp. Ett maskerat ansikte kom till synes
i öppningen och viskade:

--Lösen!
--Flusch ischka blummblumm, svarade Saatana.
Tjuutinen parakamtjatka filibombombom.

--Och de andra tre?

--Dem går jag i god för, sade Saatana. Jag
kanske får presentera den framstående hemlige
age...

I sista minuten hann Nick Sanny täppa munnen
till på honom.

--Vad de heter spelar ingen roll när de har så
goda referenser, sade det maskerade ansiktet
förbindligt. Kom in för allan del! Folk har redan
börjat samlas.

Därefter fladdrade det åt sidan för att släppa in
dem. Det var nämligen inte alls något maskerat
människoansikte, utan en dödskalleliknande livs-
form från en avsides planet i en skum stjärnhop,
vars medlemmar länge fått en nödtorftig utkomst
genom att ställa upp som statister i dåliga
skräckfilmer.

De fyra undertryckte var sin rysning och gick
in genom dörren. En lång trappa förde ned i
jordens inre, eller rättare sagt i Atsnets inre,
eftersom det var där de var, men så petnoga får ni
väl ändå inte vara?

Steg för steg gick de utför, djupare ned i
planetens innanmäte. Lurt hyste en defaitistisk
tanke hur han skulle orka gå upp igen när
uppdraget var färdigt, men tröstade sig med att
han kanske inte levde då, eller att longobarden
skulle vinna kanske och han själv hinna byta sida i
sista momangen. Sådana långhåriga saker måste väl
ändå ha några anordningar så de inte behövde gå
upp, så slapp som ungdomen var nu för tiden?

Ansiktet  flaxade  fram  bredvid  dem   och  såg

gillande på deras bastanta vapen. Ha, tänkte
Sonny, vänta ni! Grymta månde grisarna! Ni tror
att det här blir välbehövliga vapen i den
revolutionära kampen. Ni skulle bara veta vad de
är laddade med!

Ansiktet sade ingenting. Ingen av de andra sade
någonting heller. Alla fortsatte under en djup
tystnad, som endast bröts av de dämpade
explosionerna när Pröfln Tell och hans mannar
sprängde sig fram genom hälleberget.

Omsider hade man hunnit ned till de nedersta
regionerna, där Senil spionerat och Saatana blivit
omvänd.

--Tjänare, Bengan! utbrast en subversiv
drummel och kom fram till dem. Du har lyckats
värva ett par nykomlingar, ser jag.

--Just det, svarade Saatana. Det här är en
fnoskig jeppe som öser bort sina livsdagar på att
gräva i gamla arkiv och lort, och det här är den
tappre hemlige ag...

--Det är rätt att göra uppror, skyndade sig Nick
Sonny att avbryta honom, innan han hunnit prata
bredvid sin breda mun. Avskaffa alienationen.
Död åt borgarpacket. Mänskligheten och
motsvarande grupper blir inte lyckliga förrän den siste
byråkraten dinglar i den sista kapitalistens tarmar
eller motsvarande organ, beroende på vilken
planet han nu kommer från.

--Förbaskade frasradikal, sade den subversive
drummeln. Så osammanhängande som du strör
slagord kring dig i stället för att göra något kunde
man tro att du var hemlig agent för Nostranska
Kretsen och försökte spela revolutionär.

Nick Sonny hickade till.

--Nå, fortsatte drummeln. Får du bara litet
skolning inom rörelsen så kan det nog bli folk av
dig också.

--Darra byråkrater, viskade Sonny av bara
farten. Snart sopas ni undan av ... av ...

--Av arbetarrådens interstellära makt, heter det,
fyllde drummeln i. Vad menar du med att kalla
oss byråkrater för resten? Och ställ undan den där
stora puffran du har. Här är vi inga simpla,
vulgära bombkastare. Talet börjar snart, slutade
han.

--Tjo faderittan lambo, sade Sonny. Inte för att
det låg så mycket i det, men han kom nu inte på
något annat att säga. Ängsligt ställde han ifrån sig
strålgeväret.

Longobarden gick därifrån. Illa kvickt ryckte
Sonny till sig geväret igen och kramade om det
som en länge saknad vän.

Ordföranden klev upp på ett bord.

Simpelt, tänkte Sonny.

--Kamrater, sade han (Ordföranden alltså). Idag
skall jag inte gagga så mycket som jag brukar, för
det är viktiga saker på gång. Vi står just i begrepp
att ta över galaxen!

Sonny genomfors av en patriotisk rysning och
tänkte, att det nog trots allt var tur att han inte
kunnat skjuta upp sitt ingripande längre.

--Om fem minuter, fortsatte Ordföranden,
välter vi det gamla systemet över ända.

--Hurra, hurra! ropade allt folket så när som på
fyra stycken.

Nu rann sinnet på Nick Sonny.

Han hoppade upp på ett bord. (Otäckt så
snabbt man anpassar sig  till populasens simpla

vanor, tänkte han. Men nöden har ingen lag.)

--Darra, era presumtiva oroselement! ropade
han. Inte för att han visste vad "presumtiv"
betydde, men litet fina ord skulle väl alltid
imponera på draggen, tänkte han.

Han lyfte strålgeväret och lade an.

Lurt och Saatana gjorde sammalunda.

Senil omformade sig till en strålkanon. Han
siktade noga.

De fyra tappra kamraterna öppnade eld.

Normalt skulle denna eldgivning ha gjort kål på
hela Longobardiska ligan. Eftersom de befann sig i
ett slutet rum, skulle värmen dessutom ha fått
äggviteämnena i skyttarnas egna kroppar att
koagulera, med synnerligen besvärande konsekvenser.

Men så dum var inte Nick Sonny, att han inte
hade förutsett det. Det var inga vanliga strålvapen
de hade. De bara såg ut så.

I själva verket var de laddade med nyspulver.

Ordföranden drog häftigt efter andan och hade
äran vara den förste som nös.

I samma ögonblick brast väggen, och trupperna
från SKUM 9 kom instormande under ledning av
kapten Pröfln Tell. I likhet med Nick Sonny och
dennes direkta underhuggare skyddades de av
näsfilter.

De fyras vapen spred snuva och förödelse
omkring sig. SKUMmisarna hade bara att gå runt
och ta hand om de bedrövliga människospillrorna.
Det gjorde de så gärna. På så vis fick de tillfälle
att öva upp sin batongteknik och sin
vältalighetsförmåga (Snorungar ha ha!).


*

--Bra gjort, gossar, sade Nick Sonny när
operationen var över. Om ni nu snällt och
oprovokativt drar er tillbaka i glömskan, så skall
jag vid tillfälle ta kontakt med Nostra och
rapportera och ta åt mig äran.

--Hum, sade kapten Tell. Han tänkte mer än så,
men eftersom Sonny hade högre rang sade han
det inte.

--Och när ni går, fortsatte Sonny, så kan ni
vara vänliga och lämna kvar en av era
mullvadsfarkoster. Det är för långt för oss att gå
uppför trapporna.

--Men i våra mullvadsfarkoster finns det inte
plats för fler än som kom hit i dem, invände Tell.
Om ni lägger beslag på en, så blir fyra stycken av
våra tappra gossar utan plats.

--Då kan de gå uppför trapporna, sade Sonny.
Det är bara nyttigt för ungdom att få litet
motion. Förresten har jag högre rang och tål inga
invändningar. Håll mun, knekt, annars rapporterar
jag till högre ort!

--Hum, sade Tell. Därefter vände han på
klacken för att dölja sin upproriska min, kallade
samman sina mannar och lämnade platsen.

--Tänk, grabbar, sade Sonny, vilka hjältar vi är
ändå. Tänk bara med vilket okuvligt mod vi
satsade allt på att slå tillbaka detta lömska hot.

De tre jublade instämmande. Alla små
pliktförsummelser var glömda och förlåtna,
eftersom de låg på ungefar samma nivå alla fyra.

--Och nu, grabbar, fortsatte Sonny, kan vi snart
börja tampas som vanligt igen. Ge laoschtjianerna

på nosen och så. Kul va?

--Jätteball. Nick, sade Saatana. Jag riktigt
längtar efter att få göra ett rejält dagsverke igen.
Nyspulver är i mjäkigaste laget för mig.

--Ehuru nog så effektivt när det gäller,
påpekade Lurt precist. För min del skulle jag
gärna vilja dra mig tillbaka. Jag är ju i alla fall
sjuttio år och en god bit över militär
pensionsålder. Du kan väl lägga ett gott ord för
mig hos höga vederbörande, va, Nick?

--Trodde du va, gubbtjuv? genmälde denne
glatt. Ånej, så roligt skall vi inte ha det. Håll
gamlingarna i frontlinjen, så spar vi in pensioner.
Skam och nesa drabbar en här, då i
fylkingespetsen framom de gamle man ser
ynglingen slå sig på tummen.

--Och så, gossar, innan vi ger oss härifrån,
fortsatte han, så får vi väl lov att städa upp efter
oss. Eftersom vi inte fick med oss någon
sopborste ser jag ingen annan rad än att Smil får
forma om sig. Smil?

Intet svar.

--Smil?

Intet svar.

--Var håller den lilla rackaren hus nu igen?
muttrade Sonny. Han är praktisk att ha ibland,
men det är irriterande med livsformer som kan
göra sig osynliga när de åker på städtjänst.

En taklampa darrade indignerat vid dessa
insinuerande ord.

--Tittut! utbrast Sonny och pekade pä lampan.
Du får nog lov att träna upp dina nervösa reflexer
litet, Smil. Jag ger privatlektioner i Flummdisciplin
för en rimlig summa -- rimlig ur min

synvinkel, alltså.

Lampan svarade inte på erbjudandet. Den nöjde
sig med att sucka och omforma sig till en
sopborste, varefter den med bister beslutsamhet
grep sig verket an.

Medan han jobbade och slet satte sig de tre
andra i ett hörn, tog fram en kortlek och började
spela träkarl. Det var ju onödigt att mer än en slet
ut sig. Dessutom fanns det ju bara en borste, och
den klarade sig själv.

Senil jobbade och slet. Jobbade och slet.

Plötsligt slet han fram ett kuvert ur ett hörn.
Kuvertet var igenklistrat. Det låg något i det.
Vad? Ingen visste.

Senil såg misstänksamt på kuvertet. Det såg
skumt ut. Var det månne viktigt? Ett hemligt
meddelande från en eller annan fiende? En kodad
order från någon överordnad? En 
penningförsändelse som någon glömt kvar?

Han återtog sin normala form, böjde sig ned
och tog upp kuvertet. Han vägde det i handen.
Hmmm...

Han gick fram till Nick Sonny, bugade sig,
överlämnade kuvertet, omformade sig till en
papperskniv och sprättade upp kuvertet. Om han
omformat sig till något vassare skulle han nu ha
haft sitt livs chans... Men bort falska tanke!
Hans nuvarande arbete var alldeles för bra betalt.

Sonny grep ivrigt tillfället att avbryta spelet.
Han satt nämligen med ganska dåliga kort på
hand, men då han lade ned korten lyckades han
blanda bort dem så effektivt att en omgiv skulle
bli nödvändig.

Han tog emot kuvertet, väntade tills Senil hade

sprättat upp det, gav honom därpå en skarp order
att återgå till arbetet och inte stå där och hänga,
tog ut innehållet, vecklade upp det och började
läsa. Under läsningen gav han klara belägg för att
även andra släkten än Smil Senils i viss mån
kunde omforma sig, i varje fall när det gällde att
förlänga ansiktet.
</chapter>
<chapter name ="10">
10

Detta är det brev som Nick Sonny läste i
Longobardiska Ligans sprängda högkvarter (efter
vad han trodde), sedan Smil Senil hade städat
fram det och därmed givit honom tillfälle att
fuska bort sina dåliga kort:

Från: Atsnets Lokala Samorganisation av Longo-
bardiska Ligan.

Till: Misslyckade agenten Nick Sonny och hans
lika misslyckade medhjälpare.

Angående:   Misslyckat   försök att gäcka
Longobardiska Ligans planer att ta över galaxen.
Detta brev har för er operations inledande lagts i
ett hörn i förhoppning att ni skall hitta det där
när ni är klara, eftersom agent Sonny säkert är
plikttrogen nog att låta någon underordnad städa
upp efter sig.

Hejsan svejsan gamla galoscher!

Nu är ni allt bra stöddiga va? Tror ni har gjort
något va? Det har ni inte. Tråkigt. För er.

Ni tror ni har sprängt Longobardiska Ligans
högkvarter va? Det har ni inte. Tråkigt. För er.

Om ni och er organisation haft tillräckligt
skickliga spioner för att ta reda på något om oss
och vår organisation, så skulle ni ha fått reda på
att Longobardiska ligan inte har något högkvarter.
Förargligt va?

Det ni sprängt var bara en liten lokalbas. Men
det gör ingenting, för vi har så många andra. På
varenda bebodd planet i hela galaxen, närmare


bestämt. Plus en till på Atsnet, som ni inte visste
om.

Och den här basen som ni sprängde kan ni gott
ha. Den var nämligen avsedd för det. Att bli
sprängd av er, alltså. Så Nostra och Laosch och
alla andra maktcentra kunde sitta med armarna i
kors och lita på att ni klarade skivan åt dem.

Det gjorde ni inte. Tråkigt. För er.

Om ni undrar, så var det vi själva som spred ut
uppgiften att den här basen skulle vara vårt
högkvarter. Så Nostra och Laosch och alla andra
mygelcentra kunde sitta med armarna respektive
tentaklerna i kors medan ni jobbade åt dem och
vi tog över galaxen. Förarligt va? För er.

Ni är ena riktiga slöfockar förresten. Vi fick
själva sätta in en av våra hemliga agenter för att få
Sonny att tänka på sina plikter litet och komma
igång med att bekämpa oss någon gång. Det visste
ni inte, va? Att Svarte Lasern var en av våra
agenter? Så tråkigt. För er.

Så nu har vi tagit över galaxen. Nostranska
Kretsen, Laoschtjianska Komplexet och alla andra
imperialistiska härvor är minnen blott. Så tråkigt.
För er.

Om ni går uppför trappan eller gräver er ut
genom berget spelar ingen roll. Vi har vakter
överallt. Som tar hand om er. När ni kommer ut.
Förargligt va?

Men häng inte läpp för den sakens skull! Ni får
välja. Antingen går ni över till oss och låter
omskola er. Eller också återvänder ni till Nostra.
Vi har nämligen gjort om den kära gamla planeten
till en zoologisk trädgård att förvara gamla
perukstockar i, vilket noga räknat innebär att vi

inte har gjort om den alls. Bara hindrat den från
att sätta sig på nya, djärva världar. Så det så.

So long!

LL

Nick Sonny var inte bara lång i ansiktet när
han läst igenom brevet. Han var även blek. Hans
underläpp darrade. Det gjorde den aldrig på en
nostransk agent, men eftersom Nostranska Kretsen
inte fanns kvar så var han ju inte nostransk agent
längre utan kunde ta sig vissa friheter.

Utan ett ord räckte han över brevet till
professor Jala Lurt, som högt läste upp det. Till
Senils och Saatanas uppbyggelse.

När han läst färdigt lägrade sig tystnaden över
nejden.

Genom hålet som SKUMmisarna hade sprängt
ned genom berget hördes en ensam fågel av någon
enstaka ras, som planetens alla avgaser ännu inte
lyckats utrota.

Senil hade omformat sig till en sophög, för så
kände han sig.

Saatana spelade förstrött på läppen. Lurt satt
och reciterade halvmumlande Euklides för sig
själv.

Kortspelet hade fallit i fullkomlig glömska.

Städningen hade fallit i ännu fullkomligare
glömska. Hade longobarderna tagit över stället, så
kunde de sannerligen få sköta om jobbet själva.

Nick Sonny världsbild störtade samman, men
bara litet grand. Han hade ställts inför en
skiljeväg, ett val. Men i grund och botten visste
han från första början att han inte hade något val.

En gång FAAN, alltid FAAN. En FAAN är ren
i tanke, ord och gärning. En FAAN gör sin plikt

mot Kosmosanden, mot fostergalaxen och mot
alla pampar. I synnerhet mot alla pampar, för det
fick han betalt för.

Han måste återvända. Till Nostra i tid! Han
måste hem, måste möta Elihu Burnscar ansikte
mot ansikte och inkassera sitt arvode. För så
småsnål kunde väl ändå inte Burnscar vara, att
han lät ett sådant här litet misslyckande inverka
på den saken? Själva Nostra skulle ju i alla fall
tydligen vara oförändrat, och alla fientliga hot
undanröjda till på köpet. Tyvärr till priset av att
även Nostras hot mot fienden undanröjdes, men
man kunde ju inte få allt här i galaxen.

Han reste sig iskallt. Med bergfast beslutsamhet
gick han fram till mullvadsfarkosten som
SKUMmisarna lämnat efter sig, satte sig vid
kontrollerna och slog på motorn. De andra tre var
för apatiska för att röra sig, och Nick Sonny var
alltför upptagen av att anpassa sig till den nya
situationen för att ägna dem en tanke.

Han lade in växel och började borra sig upp
mot solskenet, mot den fria utsikten mot den
galax han hjälpt sin planet att tappa kontrollen
över.
</chapter>
<chapter name="11">
11

Överresan till Nostra var händelselös, vilket var
mycket ovanligt för Nick Sonny.

De longobardiska vakterna hade tagit emot
honom när han kom upp till marken, hade inte
rört en min när han tillkännagav sin avsikt att
återvända till Nostra utan bara stuvat in honom i
en markfarkost och kört honom till rymdfältet,
där rymdskeppet Sven Hedin låg och väntade på
att föra de sista hårdnackingarna hem till det
fallna imperiets ännu slående hjärta.

Sven Hedin hade mellanlandat på ett antal
planeter längs vägen och plockat upp fler Fritt
Arbetande Alerta Nervknippen och en och annan
bofast agent. Återseendet de gamla kämpaglada
kamraterna emellan blev dock något dämpat.

Till slut hade man landat på kära gamla Nostra
med dess myllrande städer, fast de myllrade
liksom litet lugnare nu, med dess rekreationsom-
råden och väldiga museer, nav och centrum
för... nävisstnä, inte det nu längre inte.

Nick Sonny stod på rymdfältet och funderade
på, om han först skulle ge sig hem och tömma
brevlådan, eller om han skulle fara direkt till
Burnscar. Det blev Burnscar. Han kanske skulle bli
skjuten där, och i så fall var det onödigt att redan
ha grämt sig över obetalda räkningar.

Han fick ett iskallt mottagande. Det låg liksom
inte någon riktig värme i Elihu Burnscars leende,
när han sade:

--Jaha du, Nick, du har pallrat dig hit nu. För
att få ut ett arvode antar jag. Anser du att du har
gjort dig förtjänt av det?

Sonny funderade på om det hade varit dumt av
honom att inte låta omskola sig till det nya,
longobardiska samhället som nu dominerade hela
galaxen utom själva Nostra.

--Ähum, sade han. Hrm...

--Du behöver inte besvära dig med att svara,
sade Burnscar. Du får ändå inte vad du själv anser
att du gjort dig förtjänt av, utan vad jag anser att
du har gjort dig förtjänt av. Jag satt just och
bläddrade i straffbalken för att se om jag kunde
hitta något när du kom in.

Det hade varit dumt av honom att inte låta
omskola sig. Nå, nu var det för sent. Nick Sonny
förstod att hans stund var kommen. Han hade
inte längre någon framtid.

En sista gång samlade han allt sitt mod och
sade:

--Har jag gjort bort mig nu igen?

--Hm, sade Burnscar.

--Nå, sade Nick Sonny. Om inga andra utsikter
väntar mig, så måste jag åtminstone få ljuga dig
full en sista gång.

--Kör i solvind, sade Burnscar.

-Käre Elihu, sade Nick Sonny. Detta är den
femtioelfte gången jag talar till dig i detta kontor,
där så många beslut, vilka har format Nostras
historia, har fattats. Varje gång har jag gjort det
för att med dig diskutera någon fråga som jag
ansett berör nostranska intressen.

—Det vill säga, avbröt Elihu Burnscar, att du
velat bortförklara någon ynklig tabbe och försökt
få betalt ändå.

--Avbryt mig inte, sade Nick Sonny. Det tål jag
nämligen inte.

--Vid alla beslut som jag har fattat i mitt
offentliga liv har jag alltid försökt göra vad som
var bäst för Nostra. Jag har betraktat mina egna
intressen som gemensamma med Nostras.

--Det kan tolkas på två sätt, sade Burnscar.

--Avbryt mig inte, sade Nick Sonny. Under
detta långa och svåra uppdrag har jag ansett det
vara min plikt att hålla ut, att göra varje möjlig
ansträngning för att föra det lyckligt i hamn och
få bra betalt.

Under de senaste minuterna har det emellertid
blivit klart för mig att jag inte längre har en
tillräckligt stark militär bas i galaxen för att
fortsätta dessa ansträngningar.

--Det kan du klappa dig i baken på att du inte
har, sade Burnscar. Den stormakt du försvarade
finns inte längre. Buhu!

--Sedan nu denna bas alltså har försvunnit,
fortsatte Nick Sonny, anser jag nu att det inte
tjänar något till att förlänga denna smärtsamma
process.

--Menar du att du tänker hänga dig? frågade
Burnscar. Hans ansikte lystes upp av ett hjärtligt
leende.

--Nej, jag snackar bara, svarade Nick Sonny. Jag
skulle i och för sig ha föredragit att fortsätta till
slutet, vilka personliga själskval det än hade
inneburit. Men Nostras intressen måste alltid
komma före personliga överväganden.

--Då menar du att du tänker hänga dig,
konstaterade Burnscar.

--Jag har aldrig varit en smitare, invände Nick
Sonny. Att lämna min post i FAAN innan jag
dött en våldsam död på ärans fält strider mot
varje instinkt i min kropp. Men som Fritt
Arbetande Alert Nervknippe måste jag sätta
Nostras intresse först.

--Varför gjorde du inte det medan du var i
tjänst? frågade Burnscar maliciöst.

--Då vi blickar mot framtiden, sade Nick Sonny
lyriskt och undvikande, är den första viktiga
uppgiften att börja läka Nostras sår, att lämna den
senaste tidens bitterhet och splittring bakom oss
och att återupptäcka de ideal vi delar som ligger
oss om hjärtat för vår styrka och vår enhet som
ett stort och fritt folk.

Burnscar gäspade.

--Genom att handla på detta sätt, fortsatte
Nick Sonny, hoppas jag att jag har påskyndat den
läkningsprocess som Nostra så förtvivlat väl
behöver.

--Genom att handla hur då? undrade Burnscar.
Genom att hänga dig?

--Jag beklagar djupt de skador jag kan ha
orsakat under det händelseförlopp som ledde till
detta beslut, sade Nick Sonny i stället för att
svara på frågan. Jag vill bara säga att om en del av
mina bedömningar var felaktiga -- och en del var
felaktiga...

--Eller rättare sagt allihop var felaktiga,
kompletterade Burnscar.

--... så så gjordes de i vad jag vid denna tid
trodde var Nostras bästa intresse.

--Varvid du ansåg att Nostras bästa intresse
krävde att du räddade ditt eget skinn och fick en

fet check på köpet

--Jag lämnar detta uppdrag med beklagande
över att inte ha fått avsluta det som jag velat,
men med tacksamhet över att jag har fått
privilegiet att tjäna dig, käre Elihu, som Fritt
Arbetande Alert Nervknippe under de senaste
åren.

--Tidigare har du kanske lyckats smickra dig till
en och annan extradusör från mig, sade Burnscar.
Men det är slut med sådana fasoner nu. Jag har
inga pengar kvar, nämligen

Inte ens detta fasansfulla besked kunde hejda
Nick Sonny, när han väl kommit i gasen.

--Dessa år har varit en betydelsefull tid i
Nostras och i Vintergatans historia, fortsatte han.
Det har varit en tid med gärningar som vi alla kan
vara stolta över, gärningar som representerar mina
och dina delade ansträngningar.

--Fast det pajade ju på slutet, förstås, sade
Burnscar.

--Men de utmaningar som ligger framför oss är
lika stora, fortsatte Nick Sonny oförtrutet, och
även de kommer att kräva stöd och ansträngningar
av ... och ansträngningar av...

--Kyl ned dig. Vi kan ta det lugnt nu när vi
bara har en planet att bekymra oss om.

--Vi har avslutat Nostras alla interstellära krig.

--Eller rättare sagt longobarderna har avslutat
dem.

--Men i arbetet med att säkerställa en varaktig
fred i världen...

--I den enda värld vi har kvar. Hulk hulk!

--... är de mål som ligger framför oss ännu
mer vittgående och ännu svårare.

--Hur så?

--Vi måste avsluta fredsarbetet så att nostraner
och alla planeters folk...

--Gagga lagom. De andra planeterna har vi ju
ingenting att säga till om på längre.

--... kan säga om denna generation, vår
generation, att vi inte endast avslutade ett krig
utan förhindrade framtida krig.

--Eller i varje fåll hindrade oss själva från att
föra krig interstellärt. Visste du att den nya
pangalaktiska regimen har dragit in alla nostranska
rymdcertifikat?

--Vi måste ha som vårt mål att vända oss bort
från krigsproduktion mot ökad produktion för
fredliga ändamål.

--Eller också, kom Burnscar på, kan vi ju återgå
till förgoldondiska traditioner och börja kriga mot
andra trakter på själva Nostra...

Han tog fram papper och penna och började
göra ivriga anteckningar.

--Elihu, du hör ju inte på, sade Sonny kränkt.
Ljuger jag inte bra kanske? Här på Nostra är vi så
lyckligt lottade, att större delen av makthavarna
inte bara har frihetens gudagåva utan också medel
att leva fullt och väl -- i synnerhet fullt -- och med
galaktiska mått till och med ett liv i överflöd. Vi
måste emellertid pressa på vidare mot målet ...
pressa ... pressa...

Under lång tid har jag delat denna eras stormiga
historia, avslutade han.

--Och hjälpt till att avsluta den, muttrade
Burnscar.

--Jag har kämpat för det jag trott på kunde
betala sig. Jag har efter bästa förmåga försökt

uppfylla de förpliktelser och möta det ansvar som
anförtrotts mig.

--Fast förmågan varit skral.

--Ibland har jag misslyckats och ibland har jag
inte lyckats, men jag har alltid hämtat styrka ur
något gammalt pekoralistiskt citat som är så
pinsamt dåligt att jag inte vill besudla dina öron
därmed, käre Elihu.

--Humhum.

--Jag lovar dig i kväll...

-Nog snackat, Nick. Att du är en mästare på
tomma fraser visste jag redan. Nu är det min sak
att läsa upp en sak för dig.

Elihu Burnscars ansikte klövs av ett sadistiskt
leende, när han sträckte ut handen efter
Nostranska Straffbalken.

Nick Sonny svalde hörbart.

--Du kanske känner till det här stället, Nick,
sade han. Kapitlet om rymdhjältars behandling
och sista paragrafen i Rymdhjältekontraktet, som
du som bekant har skrivit under, vilket hittills har
brukat rädda ditt liv. Hehehe.

Nick Sonny ställde sig i givakt, blek men
fattad.

-Jag citerar, sade Burnscar. "Väl utfört
uppdrag lönas med hurtfriska tillrop". Knappast
aktuellt i det här fallet. "Medelmåttigt uppdrag
lönas med att avrättningen sker smärtfritt." Det
skulle du ha åkt på för länge sedan, Nick, om du
inte haft så inflytelserika kontakter.

Sonny försökte anpassa sig. Livet efter detta
kanske inte var så pjåkigt trots allt?

--Men den här gången kan vi i ditt fall bara
tillämpa sista stycket, fortsatte Burnscar. "Alldeles

hopplöst bortschabblat uppdrag lönas med ett öde
värre än döden: den skyldige tvingas tillbringa sitt
återstående liv med att läsa dåliga space
operahistorier."

--Mycket nöje, Nick. Din cell är redan
iordninggjord och bokleveranserna kommer att ske
regelbundet. Du för börja med de gamla mästarna
-- Kern, Tubb, Fitzschkloff -- och sedan deras
gelikar under seklers produktion. Som sagt,
mycket nöje -- hehehehehe...

Burnscars skratt hade en omisskännligt
hysterisk karriär. Men det skulle inte rädda Sonny
från helvetet på Nostra.

Men kanske Flummdisciplinen skulle göra det?

Det var värt ett försök. Vad som helst var
bättre än det fruktansvärda öde han enligt lagens
bokstav gjort sig förtjänt av.

Hans händer rörde sig som ett flimmer. Inom
kort låg Elihu Burnscar medvetslös i ett hörn.
Nick Sonny kastade sig ut genom fönstret, snodde
en markfarkost och gav sig i ilfart mot rymdfältet,
förföljd av Nostras samlade poliskår.

Väl framme trodde han knappast sina ögons
vittnesbörd. Var det inte gamla Mördarn som låg
där, som han hade lämnat kvar på Atsnet? Hur
hade den kommit hit?

Nå, förklaringen fick vänta. Han rusade fram
till det kära gamla skeppet och kastade sig in
genom luftslussen. Vart som helst, bara han kom
bort från Nostra! All hans tidigare patriotism var
som bortblåst.

Han låste omsorgsfullt luftslussen efter sig och
gick in i styrhytten. Han slog på motorerna.

Eller rättare sagt, han vred på den knapp som

skulle ha slagit på motorerna.

Ingenting hände.

För sent upptäckte han sitt misstag.

Motorerna i det skeppet skulle aldrig lyda hans
kommando mer. Inte heller skulle luftslussen
öppnas för att han ville det.

Det var nämligen inte Mördarn. Det var Smil
Senil. Mums.

Men Svarte Lasern levde lyckligt ända tills han
gifte sig. Och hur det gick för Chiang Tse-tung vet
jag inte, ty han hade som sagt ingenting med den
här berättelsen att göra.

Så slutar denna historia.

SLUT
</chapter>




SCIENCE FICTION
4<sup>25</sup> <sub>c:a inkl moms</sub> SERIEN

På en fjärran, ökenartad värld som sällan besöks av
någon, finns en ödslig och isolerad dalgång. I dalgången
finns en väldig och urgammal kolossalstaty liknande en
sfinx.

Kap Kennedy följde ett spår som ledde över många
världar -- via mord, dueller och ondska -- och fann att
det slutade här vid sfinxen, ett mysterium äldre än
människosläktet.

Under sfinxen fanns något som lockade till sig
äventyrare från hundratals världar. Men ingen visste
exakt vad det var -- inte förrän Kap Kennedy själv
släppte loss Världsslukaren.

Missa inte nästa bok i SCIENCE FICTION-serien:

Nr 15 Kern:
VÄRLDSSLUKAREN




ÅRETS MEST SPÄNNANDE THRILLER

RICHARD MARTIN STERN/LINDFORS
TORNET

En andlöst spännande berättelse om en grupp människor,
fångade i en fälla 125 våningar över marken. Om deras
reaktioner; rädslan, paniken -- men också kärleken och
modet.

Under dem rasar en eld med allt kraftigare styrka.

Minut för minut kommer katastrofen närmare. Ska 
räddningsmanskapet där nere hinna fram i tid?

--En  fruktansvärt spännande roman -- omöjlig att
ifrån sig när man väl börjat läsa.

Hemmets Journal


FINNS I BOKHANDELN




UPPROR!

Ferdinand
Fitzschkloff

Galaxens väl och ve stod på spel; ett
antal långhåriga huliganer som kallade
sig Longobardiska Ligan stod i begrepp
att överta ruljansen och avsätta alla gamla
pålitliga envåldshärskare och diktatorer.

Det såg mörkt ut för civilisationen,
men nu som alltid var Nick Sonny, Fritt
Arbetande Alert Nervknippe, beredd att
frälsa universum. Naturligtvis mot ett
skäligt honorar. Han och hans pålitliga
kumpaner professor Lurt, gummimänniskan 
Smil Senil och den urstarke
Bengan, stormade ut i rymdskeppet
Mördarn mot nya häpnadsväckande
äventyr.

En mördande parodi på våldsamma
rymdäventyr, som faktiskt har vissa 
likheter med Kap Kennedys stordåd.

EN SCIENCE FICTION-POCKET
FRÅN LINDFORS

4<sup>25</sup> <sub>c:a inkl moms</sub>


