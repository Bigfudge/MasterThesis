<h2>S<sc>tudentföreningen</sc> VERDANDIS SMÅSKRIFTER 7.</h2>

<h1>LARS JOHAN HIERTA.</h1>
<h2><sc>en förkämpe för utvecklingen.</sc></h2>

<sc>af</sc>

<sc>harald wieselgren</sc>

bibliotekarie.

<i>(Första—fjärde tusendet.)</i>


Stockholm.    Albert Bonniers förlag.

Pris 20  öre.

<i>Utgifvas till ett antal af 4—5 hvarje gång, men säljas hvar för sig till pris
mellan 10 och 25 öre pr häfte.</i>

Omslagets 2:a, 3:e och 4:e sidor torde observeras.


<chapter name="Studentföreningen Verdandis småskrifter n:o 1-33">
<h2>Anmälan.</h2>

Studentföreningen Verdandis småskrifter äro närmast
afsedda för de lager af vårt folk, som icke äro i tillfälle
att i omfattande, lärda och dyra arbeten hämta sitt vetande.
Det gäller sålunda att i dessa skrifter förena lättfattlig
framställning och sakrikt innehåll med ringa omfång och
billigt pris.

Skrifternas innehåll kommer att fritt växla inom alla
kunskapsområden. Valet af ämnen skall göras så
mångsidigt som möjligt, åsyftande att äfven för de minst
bemedlade bereda ett tillfälle att vinna kännedom om
forskningens resultat på olika fält.

Priset, som kommer att växla mellan 10, 15, 20 och
25 öre pr häfte, är beräknat så lågt, att ett motsvarande
innehåll hittills icke i några öres- eller folkskrifter kunnat
erhållas så billigt inom den svenska bokmarknaden.

Upsala i maj 1888.

<tab><tab><tab><b>Föreningen Verdandi.</b>

*

<h2>Verdandis småskrifter säljas i alla boklådor.</h2>

<h2>Af Studentföreningen</h2>
<h2>Verdandis Småskrifter</h2>
<table o>
<td 2 c>hafva utkommit:
<td 2 c><b><big>Första bandet,</big></b> <b><i>årgången 1888, innehåller:</i></b>
<td r>1.<td><b>Om människans ursprung</b> af docenten, fil. doktor <i>G. Adlerz</i>. 2:a tillökade uppl. 25 öre.
<td r>2.<td><b>Dödlighetens aftagande i Sverge och orsakerna därtill</b> af professor <i>Curt Wallis.</i> 2:a uppl. 10 öre.
<td r>3.<td><b>Koranen, Muhammedanernas bibel,</b> af professor <i>Herman Almkvist.</i> 2:a uppl. 15 öre.
<td r>4.<td><b>Nutidens arbetssätt</b> af Civilingeniören <i>Karl af Geijerstam.</i> 2:a uppl. 15 öre.
<td r>5.<td><b>Om öfverläggningar och beslut,</b> en hjälpreda för deltagare i möten och sammanträden, af skolläraren <i>Axel Svenson.</i> 2:a uppl. 10 öre.
<td r>6.<td><b>Istiden,</b> <i>ett skede i jordens historia,</i> af docenten <i>Arvid Högbom.</i> 20 öre.
<td r>7.<td><b>Lars Johan Hierta,</b> <i>en förkämpe för utvecklingen,</i> af bibliotekarien <i>Harald Wieselgren</i>. 20 öre.
<td r>8.<td><b>Skolans ställning till religionsundervisningen i Sverge och
andra länder</b> af skolföreståndarinnan <i>Anna Whitlock</i>. 15 öre.
<td r>9.<td><b>Skatterna till staten.</b> Kort redogörelse för deras allmänna grunder
och olika former, af redaktören <i>Harald Sohlman.</i> 15 öre.
<td r>10.<td><b>Från människosläktets barndom</b> af skollärarinnan<i> Ellen Key.</i> 15 öre.
<td 2 c><b><big>Andra bandet,</big></b> <b><i>årgången 1889, innehåller:</i></b>
<td r>11.<td><b>Den industriella arbetarfrågan,</b> nutidens förnämsta sociala
spörsmål, af ingeniör <i>Gustaf F. Steffen.</i> 25 öre.
<td r>12.<td><b>Husdjurens skötsel</b> af folkhögsk.-läraren <i>J.F. Hallenborg</i>. 25 öre.
<td r>13.<td><b>Tillståndet i Frankrike före revolutionen 1789</b> af filosofie licentiat <i>Otto v. Zweigbergk.</i> 20 öre.
<td r>14.<td><b>Voltaire och hans strid mot fördomarna i religion och
samhälle</b> af litteratören <i>Hellen Lindgren.</i> 25 öre.
<td 2 r><small>(Forts. å omsl. 3:e sida.)</small>
</table>
</chapter>
<chapter name="Titelsida">
STUDENTFÖRENINGEN VERDANDIS SMÅSKRIFTER. 7.
—


<img><h2>LARS JOHAN HIERTA.</h2></img>

<h2>EN FÖRKÄMPE FÖR UTVECKLINGEN.</h2>

AF

<b>HARALD WIESELGREN,</b>

bibliotekarie.

—

STOCKHOLM.

ALBERT BONNIERS FÖRLAG.
</chapter>
<chapter name="Tryckår">
STOCKHOLM.

ALB. BONNIERS BOKTRYCKERI 1888.
</chapter>
<chapter name="1.">
<h1>1.</h1>

Det är lätt att finna <i>utveckling</i> vara något godt, när
man om våren ser träd och blommor utveckla nytt lif
efter vinterns skendöd, eller när man ser ynglingens
utveckling till en man; det är icke lika lätt, när man om
hösten ser utvecklingen fortgå till en ny skendöd, när
man ser den kraftfulle mannen utveckla sig till en svag
gubbe. Men hoppet om, tron på en kommande vår, ett
ungt släkte, som tager de gamles arf, låta oss äfven i
vintern och affälligheten se utvecklingens goda.

"Evigt kan ej bli det gamla" — medge alla. Men
när någon ruskar på det gamla, är det icke därför sagt,
att det gamla är utdömt, ännu mindre att denne <i>någon</i>
är i sin goda rätt, när han ruskar på det. Men det är
utveckling, att nytt skjuter upp och gammalt förgås, äfven
i människovärlden. På somliga områden går det fortare,
på andra långsammare, allt efter områdets art, det
beståendes rötter i föreställningen — och kraften hos det
nyas förkämpar.

Naturligtvis är det nya oförsökt. Denna sanning är
för många den viktigaste. De känna sig därför fientligt
stämda mot dem, som arbeta för det oförsökta. Det
gamla är icke häller för alla lika fallfärdigt. Att
utveckling är något godt, bestrides därför af ganska många,
då det gäller utveckling i en viss riktning, om de än
icke vilja jäfva den allmänna satsen. Och emedan
människornas anlag och utbildning äro olika samt olika lager
i samhället känna olika behof af förändring i det
bestående, olika åldrar olika kraft och lust att strida för
sådana förändringar, antager denna strid under tidens
lopp olika former, röjer sig svagare eller starkare, kring
större eller mindre frågor. Fortgången af ett folks
utveckling är mycket beroende af den grad af frihet, med
hvilken striden får föras. Det offentliga ordets frihet är
utvecklingens viktigaste häfstång.

När striden mot det bestående saknar denna viktiga
häfstång, blifva ryckningarne häftigare, omslaget plötsligare,
i synnerhet om yttre omständigheter, i sig själfva
främmande för utvecklingskampen, påskyndat förändringen.
Ett sådant läge var Sveriges 1809. Det var en
övermäktig fiendes framgång, som framtvang en annan
styrelse, än den, hvars oförstånd framkallat kriget och
förlamat försvaret. Åtskilliga af samhällsutvecklingens
kraf blefvo då jämväl beaktade, i det riksstyrelsen
annorlunda inrättades, folkets rätt att hämma missriktningar
bättre tillgodo sågs och det offentliga ordets frihet inom
lagbundna gränser faststäldes som en grundval för hela
den nya samfundsordningen.

Men det nyinrättade led af några väsentliga brister.

Först däraf, att folkets ombud för lagstiftning,
skattebevillning och kontroll å regeringen bestodo af ombud
för tre stånd och själfskrifna ledamöter af det fjärde,
alla dessa öfverläggande och beslutande i fyra skilda
kamrar. För det andra däraf, att förhållandet mellan
konungens rådgifvare, statsråden, de inför konung och
statsråd föredragande, statssekreterarne, och underlydande
embetsvärk, länsstyrelser, domkapitel m. m., var alltför
lösligt för att bilda en kraftfull administration, under det
bestämmelserna om riksdagens kontroll på
regeringsmakten för mycket bundo det grundlagsenliga ansvaret
vid rena former och i tillämpningen gjorde det föga
värksamt.

För det tredje däraf, att det allmänna tänkesättet i
landet icke nått samma utveckling, som betingat
lagstiftarnes åtgöranden. En återgång från de
frihetsgrundsatser, hvilka flerstädes i den nya regeringsformen voro
uttalade, kunde därför lättare äga rum.

Återgången uteblef icke heller. Tidningspressen lades
under godtycket redan 1812, utan iakttagande af 

lagstadgad form för ändring af grundlag. "Allenastyrandet"
— så kallades konungens personliga regering, med eller
utan de lagliga formernas tillämpning — blef åter en
vana. Klander af regeringsåtgärder stämplades som
majestätsbrott, för hvilka lagen endast kände ett straff: lifvets
förlust. Religionsfrihetens påbjudande i regeringsformen
hindrade icke fortsatt tillämpning af äldre lagar om straff
för icke blott öfvergång till annan religion än den svenska
statskyrkans, utan till och med för "renläriga"
andaktsöfningar utan presterlig ledning. Offentlighet vid
allmänna ärenders behandling, vid domstolar som i
embetsvärk, led grofva intrång af högre och lägre myndigheter.
Enskilda intressen fingo alltjämt smycka sig med namn
af allmänt väl och makt af lag och förordning. Och
den ombildning af riksdagen, som 1809 förebådats, blef
afförd från statsbehofvens dagordning.

Under det skede, som förlopp ifrån 1809 års
grundlagsstiftning, till dess 1809 års grundlagar tagit lif i
folkets medvetande, och den afsedda lagbundenheten blifvit
en sanning, hafva många män kämpat för denna
utveckling. Men kring intet namn knyter sig minnen af en så
väldig kamp, som kring namnet <i>Lars Johan Hierta.</i> Han
har kämpat för utveckling inom alla samhällslifvets
områden: han har gjort det som själfskrifven och vald
medlem af riksdagen, som utgifvare af tidskrifter och
böcker i hundradetal, som grundläggare och värksam
deltagare i industriella företag, som författare af skrifter, som
ledare af partier och organisationer för främjande af
politisk utveckling. Men främst står hans bedrift, att i
Sverige hafva skapat <i>en inflytelserik tidningspress,</i> om hvilken
man före hans uppträdande icke i vårt land hade någon
aning; och detta i kamp med själfva det godtycke, som
1812 blifvit infört för att sätta regeringsmakten i stånd
att förlama och tysta det offentliga ordet.
</chapter>

<chapter name="2.">
<h2>2.</h2>

<i>Hierta</i> är det efter vapenmärket tagna namn, som,
sedan släktnamn blifvit brukliga inom den svenska adeln,
burits af en frälsesläkt från Vestergötland. En stor
mängd officerare i här och flotta har tillhört släkten
under de senaste århundradena och några af dessa ha
förvärfvat ett ärat namn i våra häfder. Den första af
ätten, som gick lärda vägen, var Karl Didrik Hierta,
adjunkt i kemi, sedan räntmästare vid Upsala universitet.
I äktenskap med Hedvig Johanna Schmeer blef han
fader till

Lars Johan Hierta, som föddes i Upsala den 23
januari 1801. Fadern var en angenäm, synnerligen bildad
och demokratiskt sinnad man, som i mycket stod framom
sin tids åskådningssätt, men inskränkte meddelandet af
sina tankar till hemmet och de enskilda vännerna. Bland
dessa räknade han äfven sina små gossar, Lars Johan och
Karl Peter, hvars födelse kostade modern lifvet. Han
blef deras käre vän och lekkamrat, egnade dem hälst
sina lediga stunder, lärde dem mycket under glada samtal,
läste med dem, öfvade dem i hufvudräkning, och
inplantade särskilt hos dem att aldrig visa öfvermod mot
tjänare och arbetare eller tala om "bättre" och "sämre"
folk, efter som de voro klädda och efter arten af deras
arbete och lefnadsställning.

Äfven när gossarne fått särskilt lärare stäldes
undervisningen mera på utbildning af iakttagelseförmåga
och omdöme, än på minnets fyllande, alltså fick
naturläran stort försteg för latinska grammatikan. Men denna
fick ock sin tid; hon var då det hufvudsakliga
läroämnet för en blifvande student. Och att hvarken latin
eller grekiska försummats visade sig nogsamt, då Lars
Hierta före fjorton års ålder med goda vitsord inskrefs
som student.

Han var en munter och liffull yngling, som med
lust och framgång deltog i de nyinförda öfningarne i
gymnastik och simning och, trots sitt högre kunskapsmått,
gärna lekte på backarne med andra pojkar. Men han

grät af blyghet, då inspektor för den nation, han som
student tillhörde <footnote>Studenterna vid de svenska universiteten fördela sig enligt
åldrigt bruk i »nationer» eller »landskap», efter de olika provinser,
ifrån hvilka de själfva eller deras fäder kommit till universiteten, och
bland professorerna utser hvarje sådan afdelning en inspektor, d. ä.
tillsyningsman.</footnote>, vid en bjudning egnade honom några
berömmande ord. Snart skulle lifvets allvar stäcka den
unges sorglöshet och mana honom till skärpt tanka på
framtiden. Om sommaren 1816 afled hans far, och nu
blef det brådt för Lars att låta studierna skaffa utkomst.
I november månad 1820 aflade han filosofie
kandidatexamen och begaf sig till Stockholm, där han 1821
ärhöll inträde som auskultant i Bärgskollegium. Han
återvände därefter till universitetet för juridiska studier. På
sommaren promoverad filosofie doktor, aflade han mot
slutet af året juridisk kandidatexamen. Han var nu väl
rustad för inträde på tjänstemannabanan. I
hufvudstaden ägde han anförvandter och vänner, hans friska
arbetshåg, kloka sparsamhet och snabba uppfattning borde
föra honom långt, oafsett hans adliga börd. Och han
arbetade med lust och ifver i Bärgskollegium, hvars
mineralkabinett han redan i februari 1822 förordnades att
förestå, i kommerskollegium, i finansexpeditionen af konungens
kansli, i justitie-revisionens och justitiekanslerens
expeditioner samt i Svea Hofrätt, för att lära känna
arbetssättet och förvärfva meriter för kommande befordran, hvar
ledighet kunde uppstå. Han följde domare på ting och
erhöll själf förordnande att döma, i Bärgskollegium blef
han notarie (1825), förordnades flera gånger att förrätta
bärgmästaretjänst inom olika distrikt och fick ganska
länge förestå sekreteraretjänsten i kollegium. Vid
riksdagarne 1823 och 1828—30 hade han anställning i
Riddarhusets kansli. Men under detta årtionde af
tjänstgöring i embetsvärk och riksdagskansli hade Lars Hiertas
framtidsplaner tagit en annan riktning. Och långt innan
han 1833 tog afsked från notariesysslan och satte eget
bo, i äktenskap förenad med Vilhelmina Fröding från
Göteborg, hade han både förberedt och begynt sitt stora
lifsvärk: grundandet af en politisk tidning.
</chapter>



<chapter name="3.">
<h2>3.</h2>

Sveriges riksdag hade 1810 valt till tronföljare en
fransk marskalk, svåger med kejsar Napoleons broder, i
den förmening att valet skulle tillföra landet den
mäktige kejsarens beskydd och bistånd, när den förväntade
striden för återförening med Sverige af det 1809
förlorade Finland skulle utbryta. Men det var endast
Napoleons segerglans, icke hans sätt att behandla
bundsförvandter och skyddslingar, som var den svenska riksdagen
bekant. Icke häller kände den förhållandet emellan
kejsaren och hans frände marskalken. Helt annorlunda
än väntat var, utvecklade sig Sveriges politik under
marskalk Bernadottes ledning, sedan han som kronprins
Karl Johan tagit statsrodret i sin hand. Traktater med
England och Ryssland stälde redan 1812 Sverige i ledet
af den franske världshärskarens fiender och tillförsäkrade
landet, i stället för det förlorade Finland, en ö i
Vestindien, Guadeloupe, och hela det med Danmark
förenade Norge. När striden slutat med Napoleons fall stod
jublet högt i Sverige. Nyss vid undergångens brant, hade
Sverige genom den store härföraren och klarsynte politikern
förts till seger på Gustaf II Adolfs valplats och
förvärkligat de tre Gustavernas tanke, att under en spira
förena den skandinaviska halfön. <i>Huru</i> föreningen afslöts
visste man föga, man jublade öfver den nya äran och
kunde ingenting neka segraren, kronprinsen, som 1815
fick riksdagens bifall såväl till riksakten med Norge
som till öfverflyttandet på honom och hans arfvingar af
de lösemedel, hvilka erhållits för den till Sverige afträdda
Vestindiska ön. Hotet, att han skulle lemna Sverige, om
ej rätt att godtyckligt göra slut på en misshaglig tidning
blefve regeringen beviljad, hade redan 1812 förmått
lagstiftarne att öfverträda grundlag och bryta med 1809
års grundsatser. Hvad skulle de väl då kunna neka
segraren 1815?

Men ingalunda ville denne franske marskalk sitt
nya land illa. Tvärtom, han ville göra hvad godt han

förmådde, och just i denna afsikt var det, som han var
angelägen att öka så väl sina materiela tillgångar, som
sin regentbefogenhet, Den nominella konungen, Karl
XIII, var gammal och svag samt delade sitt folks
beundran för kronprinsen. Statsrådets sammansättning och
förhållande till underordnade myndigheter var, som redan
framhållits, särdeles otillfredsställande, riksdagen var
splittrad på flerfaldigt sätt. Det fria ordet var kväst
inom den gryende tidningspressen och de sätt, på hvilka
det inom riksstånden hämmades, voro mångahanda. Folket
visste föga besked om allmänna angelägenheter och hade
mer än nog af sina ekonomiska bekymmer — och sin
nya ära. Det var under sådana förhållanden mer än
förklarligt, det var naturligt, att en stark vilja skulle göra
sig gällande, äfven om den icke leddes af tillräcklig
kännedom om land och folk, om dess lagar och
inrättningar, om dess språk och seder. När därtill kom, att
den starka viljan hos kronprinsen förenades med ett
häftigt lynne och en hög grad af misstänksamhet, är det
lätt att förutse, hur misstag och olagligheter skulle
förekomma, äfven utan afsikt att begå dem, hur återgången
från 1809 års stämning skulle påskyndas, och hur ny
strid behöfdes, för att göra grundlagen gällande i anda
och sanning.

Karl Johan hade nyligen bestigit tronen (1818), när
Lars Hiertas lif och värksamhet i hufvudstaden begynte.
Hans första politiska väckelse hade redan dessförinnan
ägt rum, genom i tidningen "Anmärkaren" införda
berättelser om maktmissbruk och svårigheterna att få dem
beifrade och skaffa de oskyldigt lidande upprättelse.
Åtskilliga åtal för majestätsbrott hade ock stämt sunda
sinnen afvogt mot dylikt bruk af lag och rättegång.
Små, retsamma saker, oegentligheter i måls handläggning,
motstridiga regeringsbeslut i likartade ärenden och mest
af allt, de godtyckliga tidningsindragningarne, för hvilka
aldrig skäl uppgåfvos, hade inom många sinnen grundlagt
missnöje och tanken på att vid den först
sammanträdande riksdagen söka värka för förbättring i det
bestående. Vid denna, 1823 års riksdag, ägde Hierta som
kanslist tillträde till Riddarhuset, och det dröjde icke
länge, innan hans plats i det politiska lifvet var
bestämd.
Han har fyrtio år senare skildrat ett uppträde på
Riddarhuset natten mot den 1 mars 1823, då meningarne
häftigt bröto sig mot hvarandra. Den nyligen för
majestätsbrott — med anledning af det i en besvärsskrift
använda uttrycket: riksfördärfliga regeringsåtgärder —
anklagade friherre Karl August Anckarsvärd hade väckt
motion om nedsättning i anslaget till
utrikes-departementet (d. v. s. yrkat lägre rang och aflöning för svenska
sändebud i utlandet) och som anledning uppgifvit
allmogens ekonomiska betryck, hvilket målades i särdeles
starka färger. Regeringen hoppades, att Riddarhuset
skulle vägra att taga förslaget under behandling, eller
åtminstone att Anckarsvärd skulle kunna skrämmas att
själf taga sitt förslag tillbaka. En af regeringens
största talanger, den därjämte allmänt aktade grefve
Platen, Göta kanals upphofsman, uppträdde i denna afsikt
mot Anckarsvärd, och när Platen slutat med att besvärja
honom att återtaga sin motion, genljöd hela Riddarhuset
af samma rop. Att följden eljest skulle blifva hans
uteslutande från Riddarhuset, ansågs man och man emellan
gifvet. Men nu uppträdde en af den oberoende adelns
främste, prosten i Sala grefve Schwerin, och efter honom
Anckarsvärd själf under nära en timme. Nu hälsades
hans anförande med handklappningar, motionen
remitterades i laga ordning och hela riksdagen bibehöll en viss
benägenhet att frigöra sig från regeringens ledband.

"Det är omöjligt att beskrifva den hänförelse af
olika sinnesrörelser," skrifver Hierta på gamla dagar,
"hvarmed jag var vitne till denna och andra politiska
scener, hvarvid lifliga sammandrabbningar förekommo
mellan det tillförne opåtalt allsmäktiga regerings- och
hofpartiet och en opposition, som, fastän så godt som
nyfödd, var full af eld och ungdomskraft. Sådana
sammandrabbningar inträffade särdeles när det gälde frågan
om tydning af uttrycket i § 4 Regeringsformen, om
konungens rätt att allena styra riket, och huru denna rätt
skulle förstås enligt grundlagen. Jag har talat om detta
därför, att intrycket af de uppenbarelser, hvartill jag
här fick vara vitne, var så öfverväldigande, att det
väckte en brinnande håg att möjligen äfven kunna
värka något för fosterlandets sak inom det offentliga
lifvet, som dittills varit mig alldeles främmande, och
sedermera bestämde mig vid valet af min hufvudsakliga
lefnadsbana."

— — —
</chapter>

<chapter name="4.">
<h1>4.</h1>

Intresset för det offentliga lifvet var fortfarande
ringa utvecklat. Utom vissa kretsar i hufvudstaden
kände man föga till ärendenas gång och behandling, och
inom dessa kretsar ansågs det ytterst opassande att
ytterligare sprida kännedomen. Statsrådsmedlemmar kunde
sinsemellan och till sina vänner muntligen och skriftligen
beklaga detsamma, som "oppositionen" anmärkte, och det
i ganska hvassa ord, men om vida moderatare klander
framfördes offentligen, vid riksdagen, i en ströskrift eller
i en tidning, då voro inga ord nog starka mot "sam hällsfienden". 
Makten att indraga en tidning användes
vid de obetydligaste anledningar.

Tidningarne skulle dock icke stupa i striden. Det
gick dem, som galten Sehrimner i den nordiska
gudasagan: slaktad hvarje afton, stod han hvarje morgon frisk
och färdig åter upp. Men ännu var oppositionen
ganska menlös och förde ingalunda det häftiga, hänsynslösa
språk, som utmärkt den från högre ort besoldade
Grewesmöhlens tryckalster, hvilka 1812 åberopats som bevis på
tidningarnes fräckhet. Rättegångshandlingar rörande
åtalade maktmissbruk af landshöfdingar, artiklar om nöden
i landet, om tullförbudens orättvisa m. m. gjorde första
insatsen, lindrig kritik af regeringshandlingar kommo efter.
Tidningarne voro små och hade ringa spridning utom
hufvudstaden; det var först vid 1823 års riksdag
tidningen <i>Argus,</i> efter några indragningar, fått mera vind
i segeln. Den ville "grunda ett allmänt tänkesätt", som
skulle hvila på insikt i frågorna och därigenom behärska
den allmänna opinionen; den hade också åren 1823—27
en spridning af i medeltal 1,200 exemplar och väckte
slumrande intresse för offentliga ärenden inom sådana

kretsar, hvilka icke afskräcktes af utgifvarens långtrådiga
stil och lärda öfvermod. Det var den "filosofiska
deduktionens" period inom vår gryende tidningspress. Hierta
blef medarbetare i tidningen under åren närmast efter
riksdagen, skref skämtsamma och kvicka uppsatser i ett litet
blad af dylik syftning, skref i den från Kellgrens tid
fortgående "Stockholmsposten" politiska artiklar och
begynte vid den följande riksdagen en egen tidning, med
hofrättsassessorn M. J. Crusenstolpe som kompanjon.
Riksdagen och tidningen räckte från hösten 1828 till våren
1830. Tidningen åsyftade att snabbare, fullständigare
och bättre, än förut varit fallet, låta allmänheten följa
riksdagens förhandlingar, för att sålunda höja dess
kunskap om och intresse for allmänna angelägenheter.
Tidningen begynte med en väl sammanstäld öfversikt af de
från 1823 års riksdag hvilande frågorna och hvad
regeringen åtgjort med anledning af riksdagens beslut eller
önskningar. Sedan redogjordes för förhandlingarnes gång
under den nybegynta riksdagen. Hiertas (och
Crusenstolpes) riksdagstidning fick betydande spridning och
nådde till 354 nummer. Men det var icke 1823-års
anda, som 1828—30 gjorde sig gällande bland
"rikets fäder". Regeringspartiet var nu bättre ordnat,
riddarhusoppositionen mera förlamad, bondeståndet ofvanifrån
säkrare ledt. En särskild "riksdagsminister" trodde man
sig snart förmärka i konungens vän, riksmarskalken och
general-adjutanten för armén grefve Magnus Brahe, hvars
underbefälhafvare för bondeståndets ledning i de rätta
hjulspåren var häradshöfdingen K. U. Nerman.
Bondeståndets röst hindrade också indragningsmaktens
afskaffande vid denna riksdag. Riddarhusets kloka ledning
afledde oppositionens åskor, ja, oppositions-chefen
Anckarsvärd uteslöt sig själf från Riddarhuset i förtrytelse
öfver sin vanmakt. Regeringspartiets öfvermakt var
oemotsäglig, men det var <i>vid sidan af</i> statsrådet,
tyngdpunkten blifvit förlagd. Ur 1828—30 års riksdag
framgick den enskilda organisation, som för det följande
årtiondet skulle sätta sin prägel på konung Karl Johans
regering, och som fått namnet <i>Brahe-väldet</i> Vid
riksdagens slut ådagalade konungen sin belåtenhet med
"riksdagsministern" och hans "högra hand" genom Brahes
utnämnande till generallöjtnant och excellens, Nermans
till polismästare i Stockholm, — från hvilken plats han inom
få år steg till justitiekanslär — <i>mot</i> hela konseljens
afstyrkande. Hiertas kompanjon om "Riksdagstidningen"
hade långt före riksdagens slut närmat sig Brahe, som i
Crusenstolpe ville vinna den nya organisationens
vapendragare inom pressen. Hur förhållandena tillspetsade
sig, märkte nogsamt Hierta. Den tidningspress, Sverige
1830 ägde, var långt ifrån "tidsenlig", långt ifrån i stånd
att varda utvecklingens häfstång. Men Hierta kände ej
ännu omfånget af sin begåfning och misstrodde sin
förmåga att själf utföra den plan, som inom honom mognat.
1829 inköpte han för sitt sparade fädernearf det
tryckeri, på hvilket Riksdagstidningen trycktes, och
begynte sina lärospån som boktryckare och bokförläggare.
1830, sedan riksdagen slutat och han återkommit från
tjänstgöring i Dalarne såsom t. f. bärgmästare, skred han
till utförandet af sin stora plan. Han samlade i kring
sig några vänner af olika studieriktningar men
framstående duglighet och, som han trodde, med honom
politiskt liktänkande. Bland desse var äfven Crusenstolpe.
Hierta förtrodde dem sin afsikt att i hufvudstaden
utgifva en daglig tidning, som skulle kämpa för reform af
representation och styrelsesätt, för folkupplysning,
näringsfrihet och ekonomisk stadga i landet, som skulle
bättre än föregångarne sköta det offentliga ordets
kontroll öfver de makthafvande, nu mer än någonsin ett
trängande behof. Han önskade de tillkallade vännernas
biträde, ville med dem dela den möjliga
nettobehållningen af prenumerationen men ensam ikläda sig den
möjliga förlusten, mot rätt att ensam uppbära
annonsinkomsterna, om sådana kunde fås. Vännerna sade ja,
en anmälan skulle snart utgifvas och en hvar närmare
bereda sig på sin andel i arbetet.

Till Hiertas och tidningsföretagets lycka — ty en
dylik månghöfdad tidningsregering bar upplösningens frö
i sitt sköte — fingo flera af vännerna snart de
obotfärdigas förhinder och de, som lofvade kvarblifva, önskade
hellre aflöning som medarbetare än ekonomisk
delaktighet i företaget. Så gick Crusenstolpe sin väg: till
<i>"Fäderneslandet",</i> "Brahe-väldets" officiösa blad, Hierta sin
till <i>Aftonbladet,</i> enkom uppsatt mot "Brahe-väldet". Den
ene ville strida <i>för</i> konstitutionel utveckling, den andre
<i>mot</i> denna utvecklings anspråk. När Crusenstolpe, trots
biträdet af Brahe-väldets stormän, ja af konungen sjelf,
med ekonomiskt, politiskt och moraliskt nederlag efter få
år slutat sin kamp i Fäderneslandet, hade Hierta af
Aftonbladet gjort en erkänd politisk makt, med en
stor prenumerations goda ekonomiska och moraliska
underlag.

— — —
</chapter>

<chapter name="5.">
<h2>5.</h2>

I december 1830 utkom första numret af <i>Aftonbladet
i Stockholm</i>, hvars ägare, tryckare, redaktör och ansvarige
utgifvare var Lars Johan Hierta. Han bröt med
"deduktionen" och införde "lättlästheten" — ett "fel", som
Argus' utgifvare aldrig kunde förlåta den framgångsrike
rivalen. Hierta bröt med de flesta af den
gammalmodiga stockholms-pressens vanor och fick dem därför
alla emot sig. Han gaf en öfversikt af Post-tidningens
officiela meddelanden, han samlade nyheter från olika
håll, hans "Utrikes" var vida rikhaltigare än
föregångarnes, hans kvicka infall sparades icke hvarken i
polemiken eller notiserna: han <i>följde med</i> sin tid bättre
än någon före honom, så fick han tillfälle att <i>invärka på</i>
sin tid. För att smäda Hierta anmärkte hans
motståndare "Minerva" (1831), att "då Aftonbladet först
utkom, tyckte mången, att <i>lilla Lasse</i> var rolig, och han
gjorde sin fortune på detta tycke". Minerva påpekade
ett år senare, likaledes för att håna, den "mogna
betänksamhet, denna omhugsan att icke säga något i
otid ... denna stoiska förmåga att lägga band på sin
talträngdhet, som så fördelaktigt utmärker mången eljest
språksam publicist och i synnerhet dem, som hafva
Aftonbladet till organ", samt tillägger — profet emot sin
vilja —: "Det är på sådant sätt man vitsordar sin
kallelse att blifva något stort, när en gång världen blir
mogen därför". Ännu ett vitnesbörd om Lars Hiertas
duglighet för sitt åtagna kall kunna vi hämta från en man,

som med anmärkningen ville visa sig pikant. Excellensen
G. Adlersparre, i början Aftonbladets och dess utgifvares
stora gynnare, men sedan missnöjd, då Hierta icke ville
förlägga nya delar af hans "Historiska handlingar", skref:
"Tit har värkligen den sällsynta förmågan att förena det
nyttiga och goda med det vinstgifvande".

Ekonomiskt förstånd, klok betänksamhet i uttalanden,
kvickhet och lättlästhet, dessa viktiga egenskaper hos en
tidningsutgifvare tillerkände således äfven motståndarne
Lars Hierta redan innan hans tidning hunnit besegra dem
alla. I dessa erkännanden ville de söka tröst emot den
sorgliga företeelsen, som dag för dag tydligare framstod,
att Lars Hierta <i>politiskt</i> påvärkade sin oerhördt stigande
publik. Men sanningen kunde icke fördöljas. En af de
från högre ort understödda tidningarne, "Granskaren",
klagar redan 1832 i december, att Aftonbladet "så
bemästrat sig folkmassans opinion, att det numera blott
behöfver <i>vilja</i> för att vara sinnenas behärskare och
opinionernas ledare".

Det var icke häller förgäfves Aftonbladet, trots den
evinnerliga polemiken med yrkesbröderna, trots alla
"pojkaktigheter, slarf och konditorikram" (Dagl.
Allehandas ord), fört den politiska eftertankens talan inför
tusentals landsmän under de tre år, som förgingo mellan
1830-talets båda riksdagar. I jan. 1831 anmärker
Aftonbladet, att en skatteregleringskomité blifvit tillsatt för
syns skull och fordrar, att regeringen i ett eget
tidningsorgan framträder inför landet, på det en offentlig
diskussion måtte kunna föras om offentliga ärenden.
"Denna egyptiska tystnad, som svenska regeringen
merändels iakttager, denna från forna envåldsstyrelser ärfda
och af bibehållna rådgifvare vårdade likgiltighet för
allmänna opinionen förekommer i ett fritt land besynnerlig
och nedslående." Den från envåldsstyrelsen ärfde, främste
rådgifvaren i konungens konselj, grefve Rosenblad, fasade
öfver ett sådant språk. Han ville visst icke veta af en
sådan "utveckling". Det nya strafflagförslaget, som 1832
låg färdigt, genomandat af nyare tidens humanitet, hade
i honom sin värksammaste motståndare; utfärdande och
upphäfvande af ut- och införselförbud, af
bränvinsbränningsförbud — med ty åtföljande extra tillåtelser ("licenser")
o. d. ostadighet i den ekonomiska lagstiftningen, hade i
honom sin vane utöfvare. Dylikt kunde ju ej offentligen
diskuteras — ty det kunde ej förnuftigtvis försvaras.
Han utlät sig också (1832) i enskilt bref till en nyss
afgången medbroder i konungens råd: "Tidningsskrifveriet
är en från afgrunden i senare tider uppstigen oren ande,
att störa samhällens och enskildes lugn''. Så stört blef
värkligen lugnet, att <i>"Sveriges Statstidning"</i> framtvangs
några år efter Aftonbladets först därom framstälda fordran.

Kort efter framställandet af fordran på öppen och
ärlig diskussion, framhöll Aftonbladet styrelsens plikt att
arbeta på en fortgående förbättring i våra till stor del
föråldrade styrelseinrättningar. Därför tror A. B. "att
de högsta embetena äfven hos oss fordra stora insikter,
om än denna tanke i någon mån motsäges af den
ogenerade lätthet, hvarmed man nu för tiden ifrån en skvadron
eller ett kompani klifver utskotts- eller ackords-vägen
upp till civila chefsplatser". <footnote>Utskotts-vägen: sedan riddarhusets valmän till riksdags-utskotten
efter en vink från vederbörande utsett en behaglig person till ledamot
(ordförande, om han ägde högt nummer å riddarhuset) i ett utskott,
där han helt kort tid behöfde fungera. Ackords-vägen: befordran på
grund af en till företrädaren eller hans Sterbhus erlagd penningesumma
(ackord). Detta fortgick ifrån »frihetstiden», då embeten och tjänster
ansågos säljbara såsom annan privategendom och tolererades af
regeringen ännu på 1830-talet, t. ex. vid landshöfdingeutnämningar.</footnote> Att befordringssystemet
hvilade på helt andra grunder, än kunskap och
skicklighet, är ett anmärkningsfält, till hvilket A. B. oupphörligt
återkommer. Men dylika anmärkningar ägde <i>två</i> adresser:
en till statsrådet, den andra till den "private"
föredraganden, hvars välde mer och mer blef tydligt för en
hvar. Grefve Brahe mottog alla tjänstsökandes
uppvaktningar och ansågs med sina privata föredragningar ofta
gå de officiela i förväg, alldeles som Armfelt hos Gustaf III.
I febr. 1831 uttalar sig A. B. i en väl skrifven
artikel <i>Om favoriter.</i> Om en favorit blandar sig i
statssaker, som icke angå honom, utlofvar sitt förord till
sysslor, med hvilkas tillsättande han icke har att göra,
gör han, <i>äfven om hans afsikt är god, sitt favoritskap
förhatligt, "ty folket i ett fritt samhälle älskar laga former mer
än godtycke".</i>

Näringsfrihetens tillstånd betraktas längre fram,
nykterhetsföreningarne främjas alltifrån deras uppkomst,

den från 1830 brännande frågan om lagfästande af det
myntvärde, som faktiskt bestod, till undvikande af
förlängd osäkerhet, en fråga som 1833 föranledde kallelse
till urtima riksdag, behandlas med stort allvar. Hierta
tar till orda för "kvinnofriden på Stockholms gator" så
väl som mot den juridiska "utdragningsmakten", han
skrifver långa artiklar om beskattningen och
statsutgifterna, så att själfva statskontorspresidenten ansåg sig
böra utgifva en motskrift. Tullvärket, icke mindre än
teatern, landshöfdingar lika väl som polisbetjänter,
konsistorier så väl som rikets kollegier fingo snart vänja sig
att i Aftonbladet se ett kritiskt öga; meddelanden inflöto
från alla orter. Och i utpekandet af den sidoordnade
styrelsen tröttnar det icke: "kamarillan", "favoritstyrelsen",
"braheväldet", "sängkammarstyrelsen" äro de växlande
benämningar på denna utväxt på konstitutionen, hvilken
Hierta önskade med allmänna opinionens understöd operera
bort ifrån samhällskroppen.

Anckarsvärd, som dragit sig ifrån riksdagen, utgaf
1833 en "Politisk Trosbekännelse", i hvilken bl. a.
framhölls det otillfredsställande i riksdagens sammansättning
och nödvändigheten af en representationsreform.
Tidningarna dryftade frågan; böneskrifter till K. M:t,
begärande hans medvärkan till förändringen, kringsändes i
landskapen; ordalydelsen i en af dessa trycktes i Dagl.
Allehanda och i Aftonbladet, hvilka båda åtalades för
<i>smädelse mot rikets ständer!</i> Allehandas "ansvaring" fäldes,
Lars Hierta frikändes, af olika jurymän. Böneskrifter
med tusentals underskrifter inlämnades, men blefvo utan
värkan. För Hierta bilda de emellertid utgångspunkten
för en aldrig hvilande värksamhet för detta mål, tills
segern ändtligen vans.

Den urtima riksdagen sammanträdde i hufvudstaden i
början af 1834 och fortgick halftannat år. Aftonbladets
första riksdagsseger betecknas af afslaget å ett från förra
riksdagen hvilande förslag, att gifva regeringen andel i
riksbankens styrelse. Redan riksdagsmannavalen buro
spår af den liberala pressens värksamhet; Hierta hade
flitigt framhållit de förväntningar landet ägde rätt att
ställa på riksdagen.

Men motståndskrafterna voro betydande, striden blef
ytterligt bitter. Riksdag, stånd eller utskott, för så vida

de ej antogo hvad regeringen föreslagit, betraktades af
hennes organ som om de öfverskridit sin befogenhet,
under det oppositionen beskylde regeringen för att ha
öfverskridit sin. "Regeringen" var emellertid ett begrepp,
som de konservativa icke ville erkänna. <i>Konungen,</i> det
var regeringen, och konungen personligen. Därför drog
man nu åter fram med ett majestätsbrott för att visa, hur
den gamle konungen smädades af tidningsmän, då de
angrepo beslut, som utgått från konungens råd. Men det
var icke Aftonbladet, som kunde åtkommas på denna
väg: därtill lade Hierta sina ord alldeles för försiktigt.
En af hans medarbetare däremot hade i en skrift till
justitie-ombudsmannen gifvit hugg på sig. Det var kapten
Lindeberg, under anfall mot det åt kungl. teatern häfdade
monopol, som föranledt förnyade afslag på hans ansökan
att i Stockholm få öppna teater. Hans klander mot dessa
i statsrådet gifna afslag var hänsynslöst, men han
lagfördes icke för "smädliga uttryck om rikets embets- och
tjänstemän i och för embetet". Han åtalades för
majestätsbrott, dömdes till halshuggning och vägrade att mottaga
benådning till fästningsstraff. Då man visst icke ville
beröfva honom lifvet, blef det hela ett af åklagare och
domare utfört spektakel, som ingalunda stärkte aktningen
för dessa makter. En "allmän amnesti" för politiska
brottslingar utfärdades ändtligen, kapten Lindeberg
motades ut ur fängelset, några landsflyktige personer fingo
återvända, och — oppositionen fick ytterligare vind i
seglen.

Hierta uppträdde själf på riddarhuset, liksom redan
1828, men deltog icke särdeles ofta i dess förhandlingar.
Så mycket lifligare lät han allmänheten i Aftonbladet
följa riksdagsärendenas gång. Och då han någon gång
uppträdde, så väl i ståndets offentliga sammanträden som
vid enskilda öfverläggningar af riksdagsmän ur alla stånd,
egnade han utredande och lugna anföranden åt de
reformer, hvilka förelågo. Så t. ex. om en förändrad
riksdagsordning, om ändring af statsrådet, om näringsfrihet.
Den enda grundlagsändring af vikt, som från detta
riksmöte blef hvilande till det nästa, gälde just statsrådets
sammansättning. Arbetet för indragningsmaktens bringande
i samma läge misslyckades däremot genom tilltaget att
hopkedja denna fråga med den om juryns afskaffande i
tryckfrihetsmål.

Officiella åtal mot Hierta som ansvarig utgifvare
hade redan fyra gånger anstälts, men två gånger ledt
till frikännelse, en gång till obetydliga böter, en gång
blifvit "enligt befallning instält". Nu, mot slutet af
riksdagen, tillgreps en annan utväg: indragning. Den 14
febr. 1835 indrogs "Aftonbladet i Stockholm", hvarefter
Lars Hierta icke själf kunde vara ansvarig utgifvare af
tidning. I stället begynte hans framgångsrika strid med
indragningsmakten, som faktiskt brakte den "på
indragningsstat" sex år innan den hunnit lagligen utmönstras
ur tryckfrihetsförordningen, dit den olagligen blifvit
införd. Men den kitslighet, den retsamhet, det
hemlighetsmakeri med anledningarne till indragning, hvilka åtföljde
utöfningen af denna godtyckliga makt i ett för öfrigt
lagbundet samhälle, gjorde hvarken regeringen någon tjänst
eller tidningarne mera höfviska.

Hiertas raskhet lät icke allmänheten vänta på ny
tidning i den indragnas ställe. Från början hade han
ägt flera ansvariga utgifvare att tillgå, och kunde nu
genast i broderns namn utgifva "Det nya Aftonbladet",
som snart följdes af "Det nyare" . .. "Det fjärde" . . .
o. s. v. ända till "Det tjugondesjätte Aftonbladet".
Fjorton gånger träffades tidningen af hofkanslärens
bannstråle under tiden från 14 febr. 1835 till den 20 juli
1838, hvarje gång utan ett ord om anledningen. Men i
konungens råd, där dessa indragningar anmäldes,
framhölls hvarje gång tidningens smädlighet och vådlighet för
allmänna säkerheten m. m. Det blef den nästföljande
riksdagens konstitutionsutskott beskärt att läsa dessa
hofkanslärens motiveringar. Utskottet fann, att hofkanslären
icke iakttagit rikets sannskyldiga nytta, då han så låtit
regeringsmakten draga kortaste strået i striden mot de
liberala tidningarna. "Innehöllo dessa värkligen," säger
utskottet, "hvad han om dem inför konungen i statsrådet
uppgifvit, hade han ovägerligen bort anlita domstolarnes
lagbundna välde att straffa brott och förbrytelser mot
tryckfrihetsförordningen." Detta var just hvad Hierta
oaflåtligt framhöll, stödd af samtidens förnuftiga opinion.
Därför kunde han öfvervinna indragningsmakten, hvars
hela utöfning, icke mindre än dess tillkomst, vanpryder
vår historia.

— — —
</chapter>

<chapter name="6.">
<h2>6.</h2>

Det lilla Aftonbladet i kvart-format hade hunnit växa
ut till en stor tidning. Lars Hierta var "den erkänt
främste". Skedet emellan riksdagarne 1835 och 1840
bildar den märkligaste delen af hans ihärdiga
tidningskamp.

Ingen annan tidning rymde så mycket, som
Aftonbladet, ingen lästes af så många, ingen värkade så mycket
på sina läsares tänkesätt — ingen afskyddes så högt af
dem, hvilkas intressen eller åsikter voro fientliga emot
den politiska utveckling, för hvilken Hierta stred. Men
tidningsstriden fördes visserligen icke med tillbörligt lugn.
Allra mest under "rabulist-tiden" — så nämns ofta det
ifrågavarande skedet — urartade polemiken til käbbel,
och ehuru Aftonbladet vida mindre än de andra bladen
bär råhetens märken i tillmälen, kan det dock ingalunda
frikännas från sin dryga andel i ansvaret för
"förbistringen". Omisskännelig är Hiertas öfverlägsenhet öfver
medkämparne däruti, att han icke bringas till vrede och
att de grofva utgjutelser, med hvilka han frikostigt
uppvaktas, oftare få kvicka och försmädliga, än grofva gensvar.

Och i striden mot "kamarillan", mot "favoritsystemet"
står han orubblig på sin post, sina politiska grundsatser
sviker han aldrig. Några rättegångar anbefaldes — nu
mot hans ansvarige utgifvare — men liksom förut af
futtiga anledningar. Så t. ex. för en öfversatt artikel
om Österrikes förtryck mot Italien, ehuru Österrikes
sändebud frisade sig från all misstanke att ha begärt åtal;
juryn fälde och hofrätten skärpte det af underrätt ådömda
fängelsestraffet. Att detta icke drabbade Hierta — var
indragningsmaktens skull!

I striden mot Hierta deltogo äfven många af den
svenska odlingens prydnader, t. ex. Tegnér i politiserande
poem och skoltal, Wingård, Beskow, Hans Järta, Franzén.
De skonades icke i svaren, hvilket naturligtvis ökade de
högre kretsarnes hat mot "rabulismen" och dess
"erkänt främste". Så bröt sig striden in i enskilt samlif,

allra värst 1838 efter förnyade åtal för majestätsbrott,
då regeringshandlingar omildt berörts i tryck. Nu var
det den förre vapendragaren åt braheväldet, Crusenstolpe,
som drabbades af hämden. Den ovilja, hans fällande vållat,
gaf sig luft i oljud, folkskockningar och
fönstermslagningar, hvarpå följde truppers inkallande till Stockholm,
gatuanfall af hästgarde mot löfmarknaden, mot gatpojkar
och fredliga vandrare m. m. under flera månader, ja
slutligen gevärssalvor mot folkmängden i närheten af
Crusenstolpes fängelse, å hvars dörrposter öfvervåld försökts.
Blodet sjöd i både unga och gamla. Det är tidningarnas
skull, sade Aftonbladets fiender, isynnerhet öfvertygade
om Hiertas upproriska planer. Det är deras skull, som
såra rättskänslan i samhällsordningens namn, sade
Aftonbladet. Inga "upproriska planer" ha hittills kommit i
dagen. Men Aftonbladets språk var visserligen allvarsamt.

<i>"Något om politiskt samvete"</i> heter t. ex. en artikel i
Aftonbladet, den dag domen öfver Crusenstolpe
afkunnades. Med dessa ord slutar den:

"Emot det slags sjuka i samhället, som kallas
politisk demoralisation, finnes intet annat medel, än att de,
som ännu äro obesmittade däraf, låta sin förtrytelse öppet
träffa de skyldige och offentligt låta dem märka, hvad de
i tysthet tänka om deras handlingssätt, samt icke ursäkta
dem därmed, att de äro hederligt folk i sitt eget hus
eller enskilt icke bedraga och misshandla sin nästa.
Endast på sådant sätt vinnes slutligen det slags offentliga
uppfostran, som bör lära oss att sätta lagens och
rättvisans bud öfver allt annat, äfven när de komma i
konflikt med de mäktiges önskningar."

Godtyckligheter i hufvudstadens polisstyrelse under
den tid, den var anförtrodd åt en af justitiekanslärn
Nerman framdragen person, vållade justitieombudsmannen stort
besvär. Men de gröfsta maktmissbruk hindrade icke
K. M:t att förnya hans förordnanden. Hans gärningar
och åtalen mot dem intaga ett icke ringa utrymme i
Aftonbladet 1838 och 1839. En af Hiertas förtjänster
om samhället är den ihärdighet, med hvilken han, utan
att sky personligt obehag, banade väg för offentlighet vid
Stockholms poliskammares förhandlingar. Kraftigt tog
han därunder itu med det florerande "stryksystemet".
Han skrifver t. ex. 1838:

"Människor som räkna sig till 'bättre folk', icke i
kraft af human bildning utan af tillfälliga och yttre
företräden, höras dagligen yttra sig om hopen: 'smörj dem!
klå dem, så blifva de nog spaka!' Ingenting bevisar
mer än detta, huru litet det så kallade konstitutionela
tillstånd, som man inbillar sig äga rum i en del af de
yttre statsformerna, ännu öfvergått i sederna, huru mycket
despotism ännu ligger i det inre af samhället, och hur
litet man hos oss tänkt på den stora massans upplyftande
ur det förnedringstillstånd, som fordras för att utan
mothugg underkasta sig förtryck och misshandling af andra."
Mot det i lagen grundade stryksystemet inlade Hierta
kraftiga ord, såväl i Aftonbladet som vid en följd af
riksdagar, innan han segrade i denna ingalunda ringa del af
mänsklig frigörelse. Husaga, stryk i fängelserna, prygel
i kasärner och läger, stryk i skolor och värkstäder —
allt detta är nu till väsentlig del minnen från en
förfluten tid.

Ändtligen nalkades, under oafbruten tidningsfäjd,
riksdagsmannavalens tid, mot slutet af 1839. Aftonbladet
manade valmännen i bonde- och borgarstånden att endast
välja sådana ombud, som ville hos konungen anmäla hans
konseljmedlemmar till afgång, i enlighet med § 107
regeringsformen. Endast därigenom skulle styrelsen få
upp ögonen för den sanningen, att den icke <i>kan</i> styra
utan folkets förtroende. Sakligt ådagalade Hierta i en
följd af artiklar regeringens "bristande nit, skicklighet och
drift", genom att jämföra rikets förvaltning efter 1835
med hvad den bort vara, enligt riksdagens beslut och
önskningar, När riksdagen begynte, syntes oppositionen
vara öfvermäktig icke blott i de "folkvalda stånden" utan
äfven på riddarhuset. Den gamla konseljen drog sig
tillbaka, <i>statsrådets</i> ändrade anordning antogs af både kung
och riksdag, nya statsråd utnämdes, af hvilka sju blefvo
chefer för hvar sitt regeringsdepartement, mellan hvilka
ärendenas behandling fördelades enligt stadgad ordning.
Detta var ett stort framsteg; "sängkammarregeringen"
kunde icke mera fortgå som förr. "Braheväldet" var
paralyserat, om ock ej aflägsnat.

Men oppositionen ville göra allvar äfven af
<i>riksdagens</i> ombildning. Det kostade otrolig möda att ur de
olikartade "gemensamma tankar", stånden fattat, framalstra

ett förslag, som genom egendomliga förhållanden
värkligen blef förklarat hvilande till nästkommande riksdag,
och för detta kämpade Hierta både vid enskilda och
allmänna sammankomster, på riddarhuset och i Aftonbladet.
Den andel, Hierta tog i det politiska arbetet under denna
riksdag, var särdeles betydande. Hans penna fick ej
hvila, hans närvaro erfordrades på många skilda håll;
han deltog ifrigt i riddarhusdebatten, han väckte ett stort
antal motioner, han ledde sammanhållningen mellan de
liberala inom riksdagen och tidningspressen. Och dock
hann han till för många andra bestyr än de politiska och
publicistiska.

Ju längre riksdagen skred fram, dess mera
försvagades riddarhusoppositionen och därmed utsikterna till
framgång för liberala sträfvanden. Men då två stånd stodo
emot två i anslagsfrågor, vädjades till "förstärkt
statsutskott", och i detta hade oppositionen fortfarande
öfvervikt. Den riksrätt, inför hvilket konstitutionsutskottet
instämt sjutton afgångna konseljledamöter, uttalade
däremot ingen fällande dom.

Tullfrågorna framkallade stormiga öfverläggningar
inom riksstånden och gåfvo Hierta ämne till vidlyftiga
yttranden. De sundare åsikter, för hvilka han länge
kämpat, begynte komma till seger i utskottsbetänkanden
och särskilda beslut. Införsel- och utförselförbudens
herravälde begynte lida till slut, och ordandet om
orättvisan i att skattlägga den ene medborgaren till
främjande af den andres fördel öppnade allt fleres ögon för
bristfälligheten i vår tullagstiftning.

När den långa riksdagen gått till ända, efter
halftannat års arbete, var visserligen icke allt uppnått, som
utvecklingens förkämpar hoppats vid dess början. Men
mycket var dock vunnet. En ordnad regering, ett hvilande
representationsförslag, ett uppslag till ordnad
folkundervisning står häribland främst.

Men "kamarillan", ehuru tillbakasatt, hade trösten
att i en särskild mot Hierta uppsatt tidning, <i>Svenska Biet,</i>
få öfver honom utgjuta sin vredes skålar. "Sådana
tvåfotade varelser som herr Lars Hierta"' är slutligen det
värsta tillmäle, Biet kan ge. Men dylikt störde ej Hiertas
ro. Mera grämde honom den märkbara återgång i
tänkesätten, som åtföljde den politiska afmattningen efter de

häftiga "rabulist"- och riksdagsåren.
Korporations-intressen fann han alltjämt på sin vakt emot
"personlighetens rätt".

———
</chapter>

<chapter name="7.">
<h2>7.</h2>

Tronskiftet 1844 förändrade den politiska ställningen.
"Kamarillan" och dess blad försvunno snart ifrån
valplatsen, de liberala syntes äga den nye konungens öra,
Lars Hierta kallades "konungamaktens själfständige
bundsförvandt". Det gälde närmast att slå ett slag för
representationsreformen, när den af Oskar I inkallade
riksdagen skulle besluta öfver det från 1841 hvilande
förslaget till ny riksdagsordning. Man väntade, att regeringen
nu skulle intaga sin plats bland förslagets anhängare,
och för den händelsen vågade icke ens de bäst
underrättade konservativa "ansvara för utgången". Men
regeringen förklarade sig neutral i striden. De liberala fingo
reda sig på egen hand.

Hierta, som kort före riksdagens öppnande funnit
anledningarne till hopp om seger i reformfrågan större än
någonsin, fann sig snart sviken i sina förväntningar på
den nya regeringen, under det de gamla
motståndarnes vrede stegrades af fruktan för reformens seger. Bittrare
föllo aldrig smädelser öfver Hierta, än under sommaren
1844, ja, det talades t. o. m. om att kasta ut honom från
riddarhuset, där han vid denna riksdag företrädde en
greflig ätt. Detta skulle ske under debatten om ny
riksdagsordning, om något buller hördes från den utanför
riddarhuset samlade folkhopen. Men bullret uteblef —
och jämväl den planlagda utkastningen. Häftiga och
högstämda ord växlades däremot under hela tolf timmar
"inför fädrens sköldar". — "I män af det liberala yrket,
I viljen på pöbelns axlar triumfera öfver det fallna
kungadömet", röt en kammarjunkare; om vanmakten i
"oförnuftets hotelser" dundrade en diplomat, med handen

knuten mot Hierta, som endast efter långvariga 
bemödanden af landtmarskalken kunde få ljud, när han fått ordet.
"Ut med honom", ropades det, skrik och stampningar
fortforo i flera minuter.

<i>"Består icke vår tids ridderlighet till en stor del i
humanitet och tolerans?"</i> — frågade Hierta lugnt de uppretade
riddersmännen.

Stormen lade sig ändtligen vid voteringsurnan. Adeln,
så väl som presterna, afslogo förslaget, "de folkvalda
stånden" antogo det.

"Frågan kan icke falla", hade regeringens
representant på riddarhuset yttrat, liksom å konungens vägnar.
Konungen tillsatte också 1846 en komité för uppgörande
af ett nytt förslag i det fallnas ställe. Men få dagar
efter det 1841 års förslag af de högre stånden förkastats
deltog Hierta i bildandet af ett "reformsällskap", och
under de tjugo år, striden ytterligare fortsattes, var
Hierta ständigt medlem i de hvarandra efterträdande
reformsällskap, hvilka förberedde den slutliga segern.

<i>Klassval</i> eller <i>allmänna val</i> voro olika reformvänners
lösen under stridens år. Det förras anhängare ville bygga
reformen på de bestående stånden, upplösta i och ökade
med ett antal klasser, hvilkas valda ombud skulle bilda
en i två eller flera kamrar arbetande riksdag. Anhängarne
af allmänna val ville däremot låta kommunerna välja sina
ombud, utan afseende på vare sig gamla stånd eller nya
klasser och så realisera en folk-representation i två
kamrar. Emellan dessa olika grunder för en ny
riksdagsordning fortgick striden inom tidningspressen under
1840-talet ganska lifligt. Hierta var från början de allmänna
valens förkämpe.

En annan reform som kom på riksdagsordningen
med Oskar I:s regeringsanträde, var <i>lagreformen</i> och den
därmed sammanhängande: ett nytt fängelsesystem.
Riksdagens fyrdelning och långsamma arbetssätt visade sig
särdeles gynsamt för motståndet äfven i dessa viktiga
frågor, och kung Oskar hann icke upplefva den nya
strafflagens genomförande. Hierta stred med stor ihärdighet
i sin tidning och vid riksdagarne för lagförbättringen och
för införande af ett straffsystem, som vill borttaga
kroppsplågande straff och åtminstone icke försämra den
brottslige under fängelsetiden.

Konungens rätt att utfärda förordningar angående
de vilkor, under hvilka handel och näringar arbeta,
begagnades af Oskar I att lossa på förmynderskap och
tvång. Under den skarpa strid, som härom fördes i
tidningarne, stred Hierta för näringsfriheten, hvaremot
den forna "Statstidningen", efter 1844 åter "Post- och
Inrikes-Tidningar", öppnade sina spalter för
regeringsåtgärdernas motståndare, en omvändning af tidigare
förhållanden som väckte stort uppseende — och icke kunde
räcka länge. Reformlusten hos konung Oskar aftog också
märkbart. De dansk-tyska striderna och den
skandinaviska politiken lade mer och mer beslag på hans intresse,
och <i>här</i> var Hiertas tidning icke försvarare af kung
Oskars politik.

Den reformvind, som 1848 blåste genom Europa,
framtvang ändtligen från regeringen ett förslag till
representationsförändring, men ingalunda af beskaffenhet att
tillfredsställa reformvännerna, hvilka tvärtom samlades
till särskilda reformmöten i Örebro och där enades om ett
förslag, som bättre iakttog de allmänna valens grundsats.
Hiertas ställning härunder var svår. Han ville icke bära
skulden för det kungliga förslagets fall, genom att öppet
taga parti däremot, men han kunde ej med synnerlig
ifver arbeta för dess framgång. Dröjande att taga parti
i striden, ådrog han sig häftiga beskyllningar för att ha
öfvergifvit "personlighetsprincipen" för rikedomens anspråk
på öfvermakt o. s. v. och kunde ej längre med jämnmod
bära de allt råare anfallen i tidningar, hvilka föregåfvo
sig vara "Folkets röst". Det kungliga förslaget föll,
alldeles öfvergifvet af regeringen, oaktat Aftonbladets sena
understöd, antaget endast af borgareståndet (1850
december); polemiken mot Hierta tog allt gröfre mått.
Uttröttad, sårad, öfveransträngd, lyssnade Hierta till anbud
om försäljning af Aftonbladet. Efter <i>tjugoett års</i> arbete i
den svenska tidningspressen lemnade han ledningen af
sin tidning åt ett konsortium (bolagsförening) af
"magistrar", bland hvilka Bergstedt, Svedbom och Sohlman
hvar i sin ordning förenat sitt namn med Aftonbladet.

Tjugoett år är ett långt skede af en människas
offentliga lif; Hiertas värksamhet under åren 1830—51
är en yttring af andelig och kroppslig styrka och uthållighet,
som sällan kommer på en människas lott. Nu behöfde

han hvila.  Med den sista dagen af 1851 upphörde <i>Lars
Hiertas Aftonblad.</i>

Hans arbete inom tidningspressen var icke därmed
slut, men det var icke längre af framstående betydenhet.
Det var under det återstående skedet af hans lif
hufvudsakligen inom riksdagen, hans offentliga ord blef
bemärkt, i synnerhet sedan han från själfskrifven
riddarhusmedlem öfvergått till vald ledamot af borgarståndet och
— efter representationsförändringen — af Andra
Kammaren.

— — —
</chapter>

<chapter name="8.">
<h2>8.</h2>

Det är en icke ringa mängd af motioner, som under
Lars Hiertas fyrtiofyraåriga riksdagsmannabana blifvit af
honom framburna, förfäktade, efter nederlag åter
framlagda och slutligen krönta af framgång. De uppbäras
alla af en genomgående sträfvan efter <i>rättvisa i
lagstiftning och beskattning,</i>

Hiertas första riksdagsmotion väcktes i december
1828, åsyftande en omarbetning i rättvisare och humanare
anda af 1813 års fylleristadga, hvars juridiska
oegentligheter samt till penningeutpressningar och mannamån
ledande tillämpning väckt hans medkänsla för det s. k.
"sämre folket". En bättre representation, säger han,
har på den lägre arbetande klassen ett jämförelsevis
obetydligt inflytande till förädling och upplysning, såvida
man icke tillika förbättrar de institutioner, hvilka stå i
närmaste samband med vanor och lefnadssätt hos den
stora massan. Detta åstadkommes icke endast genom
förbättrade undervisningsanstalter utan bör äfven sökas i
förbättrade polislagar. För förbättning af dessa, så att
de mindre hänsynslöst ingrepe i personlig frihet, äfvensom
för offentlighet vid polisdomstolar och lagligt
tillvägagående vid dessa, stred Hierta framgångsrikt under tider,
då vanor från godtycklighetens tid ännu voro väl tålda.
"Folket vördar sin öfverhet endast i den mån det

har att vänta rättvisa af dess organer", säger Hierta
1834 i en ny motion i denna sak, för hvilken han ånyo
stred i en motion och anföranden vid 1840 års riksdag.
Liksom dessa riksdagsyrkanden voro hans tidigaste,
egnades hans <i>sista</i> motion (1872) åt mildringar af
strafflagen.

För afskaffande af husagan kämpade han länge. Icke
ens bland alla liberala riksdagsmän fick han understöd
för den motion i ämnet, han 1847 väckte. All ordning
i landet skulle äfventyras, hette det, om husbonde ej
mer finge aga hustru, barn och tjänstefolk. Hierta väckte
frågan åter till lif vid den följande riksdagen, med lika
liten framgång. Men när han tredje gången återkom,
vid 1856 års riksdag, segrade hans förslag genom tre
stånds bifall. Riddarhuset lade den gången förgäfves
sitt nej i voteringsurnan, efter en debatt, hvarunder
Hiertas ord om företrädet af en mild behandling
besvarades med förolämpande hån. "Jag skulle vilja se
herr Hierta," sade en friherre, "försöka tjuskraften af
sin milda blick och sin vänlighet på en försumlig och
lätjefull kokerska, på en gatsopare, som stält kvasten
ifrån sig och gått in på krogen, på de bönder och
personer af alla slag, som icke genom flitig läsning af
Aftonbladet och andra nyttiga skrifter hunnit en tillräckligt
hög grad af bildning för att fullgöra sina plikter och
lyda sin husbondes befallningar" ... Stryk vill det till,
tänkte riddersmännens flertal. "Nu brast sista bandet
som höll tjänaren vid familjen", klagade en 
riddarhusmedlem, den dag konungen bekräftade de tre ofrälse
ståndens beslut, att ur lagen utplåna bestämmelsen om
husaga — för andra än minderåriga.

I nära samband härmed stod den stränga
lagstiftningen rörande dem, som ingen husbonde äga och icke
genom egen värksamhet kunnat skaffa sig "laga försvar"
1847 och 1856 frambar Hierta motioner om mildring i
försvarslöshetsstadgans bestämmelser. För en förbättrad
vård om sinnessjuka arbetade han 1847. I
religionsfrihetens intresse ingaf han lagförslag och afgaf
anföranden vid riksdagarne 1847, 1853, 1856,1867 och 1868.
För ogift kvinnans myndighet sträfvade han förgäfves
1850, förnyade förslaget 1856 med bättre framgång;
långvarigare blef hans strid för gift kvinnas rätt till

egendom och frigörelse från mannens målsmanskap i vissa
afseenden. Han började kampen 1850, återkom vid
riksdagarne 1862, 1865, 1867, 1868, 1870, 1871!
Oförtröttad i striden, misströstade han ej om framgång. "Jag
tror," sade han efter nederlaget 1870, "att hvarje sak,
som har rättvisa och billighet för sig, slutligen skall
vinna seger." Och denna tro var hos den sjuttioårige
Hierta lika fast grundad, som den varit hos den tjugoårige.

Om öppnande af tillträde för kvinnor till
folkskolelärareplatser ingaf Hierta motion vid 1856 års riksdag,
då han äfven arbetade för reform i skolstyrelsernas
sammansättning föreslog upphäfvande af biskoparnes
okontrollerade eforat <footnote>Så kalla biskopens personliga öfverstyrelse öfver de högre
skolorna i hans stift.</footnote> och den högre skolans förändrande till
realbildningens fördel. Redan 1844 hade han
framkommit med likartade förslag och han fortfor att göra dylika
yrkanden vid senare riksdagar (1862, 1865, 1867). Han
ville frigöra folkskolan från religionsundervisningens,
lärdomsskolan från latinundervisningens tryckande
herravälde, men däremot utsträcka och ordna båda skolornas
gymnastik- och vapenöfningar.

Oförtrutet arbetade Hierta för sådan förändring i
lagstiftningen angående egendomsafträdelse till
fordringsägare, att icke oärlighetens förslagenhet genom
lagstadganden underlättas. I samband härmed yrkade han
skärpt straff för mened. Vid riksdagarne 1856, 1868,1869,
1870 ingaf han motioner i detta ämne.

Om räntans frigifvande motionerade han 1840,
liksom om bysättningsstraffets afskaffande. I
banklagstiftningsfrågor talade han ofta vid riksdagarne, oaflåtligt
framhållande det orätta uti att lagbud förläna
riksbankssedlar det värde, som endast förtroendet till banken <i>kan</i>
lemna, nämligen värdet af värkligt mynt. Mot de
enskilda bankernas rätt att utgifva sedlar å mindre valör
anförde han redan 1844 och 1850 att deras
hufvuduppgift icke vore sedelutgifning utan vexelrörelse, i ifvern
för den förra spårande ett under sken af allmänna
rörelsens kraf starkt framträdande enskilt intresse.

Men det var i tullagstiftningen, Hierta i synnerhet
fann det enskilda intresset förskansat under denna 
skyddande förklädnad. Vidlyftiga motioner och anföranden,
delvis äfven utgifna som ströskrifter, vitna om hans
riksdagsarbete för att i denna fråga främja sundare
ekonomiska åsikter och <i>verkligt</i> allmänt väl. Vid hvarje
riksdag från och med 1834 till och med 1856, då de
åsikter, han försvarade, jämförelsevis segrat, har han
afgifvit motioner rörande tullagstiftningen. Han fick icke
upplefva den tid, då nya upplagor af dessa skrifter skulle
kunna behöfvas som inlägg i nya strider, för
återvinnande af den ståndpunkt, vid hvilken de sista
ståndsriksdagarne stannat.

Det var i införselförbudens tid, Hierta begynte striden.
Dessa ansågos då nödvändiga för den inhemska
industriens "skydd". Under trettio år arbetades tullförbuden
och de förbudslika höga tullarne bort, men tullar
motsvarande fjärdedelen af värdet å den förtullade varan —
ja stundom ännu något högre — var den "frihandel", till
hvilken frigörelsens kämpar nådde fram. Under de
förminskade tullarnes tid grusades emellertid icke de
svenska näringarne. Helt annat intygar statistiken,
som visar deras ofantliga uppblomstring, större allt efter
som tullskyddet blef mindre. Vidare sträfvade Hierta och
hans meningsfränder för borttagande af utförseltullar, af
tull på råämnen för industrien och på lifsförnödenheter.
Härom stod striden ytterligt skarp.
Landtmannaprodukterna borde ju skyddas, hette det, och bondeståndets
landtmän tyckte så med. Men icke ens de kunde i
längden slå döförat till för billighetens fordringar, om de
än icke förstodo de ekonomiska lagar, hvilka det nyare
tänkandet lagt i dagen.

<i>"Att vilja beröfva fabrikerna en skilling af deras
skyddstull heter att ruinera de inhemska näringarne, men att höja
tullen på lifsförnödenheter får ej kallas att fördyra arbetarens
dagliga bröd",</i> säger Hierta 1847 på riddarhuset.
Detsamma säges ännu i dag i riksdagens båda kamrar, och
skall nog åter sägas, tills de enskilda intressenas
målsmän återigen vara beröfvade den skyddande
förklädnaden af sträfvan för allmänt väl.

När det vid slutet af riksdagen 1859—60 inom
borgarståndet väckts förslag om aflåtande till regeringen
af en adress från "de folkvalda stånden" med begäran
om hennes medvärkan för representationsreformens 

förvärkligande, afrådde Hierta ett sådant steg. Han hyste
erfarenhetens misstro till regeringens böjelse att afskaffa
de fyra stånden, hvilka tydligtvis förlamade riksdagens
inflytande på regeringsmakten. Hällre ville han bilda
en "kampförening", För att småningom tillkämpa en sund
reform seger. Men borgare- och bondestånden enades
om den föreslagna adressen och Hierta invaldes i den
komité, som skulle författa den. Med stor ifver egnade
han sig nu åt arbetet för väckandet af det allmänna
tänkesättet i landet till kraftigt deltagande för frågan
och talrika uttalanden i densamma. Adressen hänvisade
på Danmarks och Norges representationer såsom lämpliga
förebilder, med uteslutande af stånd, klasser och
själfskrifvenhet ur det begärda förslaget till ny
riksdagsordning, och i dessa åsikter instämde möten och
undertecknare af utsända "opinionslistor" från alla delar af
landet, i tiotusental. När det kungliga förslaget till
följande riksdag framlagts, uppträdde Hierta i
borgarståndet till dess försvar, ehuru det icke medgaf så
utsträckt valrätt, som adressen afsett. "Den föreslagna
inskränkningen — sade han — är att anse som en nödig
kompromiss för att minska motståndet hos de två stånden"
— adeln och presterna ... "Förslaget innebär ingen
fara för de konservativa elementen, på samma gång det
rörelseelement, som blifvit nedlagt i Andra Kammaren,
skall blifva en kraftig anledning till utveckling." Detta
betraktelsesätt spriddes sedermera genom "centralkomitén
för representationsreformen", i hvars arbete under loppet af
1865 Hierta tog framstående del. Dess utsända cirkulär
föranledde återigen möten och namninsamlingar öfver hela
landet, och när tiden nalkades för afgörandet, hade det
allmänna tänkesättet så fast och så tydligt omfattat det
kungliga förslaget, att en "neutral" regering — sådan
som 1844 och 1850 — icke var tänkbar, knapt ens ett
allvarligt motstånd inom riddarhuset, hvars hållning
presteståndet kunde antagas följa. Nu sannades också Lars
Hiertas ord på riddarhuset tjugo år förut: "Man skall
få se de tider," sade han under en reformdebatt 1845,
"då ridderskapet och adeln skall med ädel resignation offra
både den personliga själfskrifvenheten till riksdagsman
och representationsrätten såsom särskilt stånd på
fäderneslandets altare", och dessa tider förväntar han,

när adelns arfsägner vikit "för politiska rättvisans kraf
och tidens mäktige ande".

När den nya riksdagen första gången samlades, intog
Lars Hierta som ålderspresident ordförandestolen i Andra
kammaren. Det var ett stolt ögonblick i den gamle
riksdagskämpens lif. Efter så långvarig strid mot
ståndsförfattningen fick han nu som ordförande tilltala en
folkvald riksdagskammare. "Om vi icke kunna förneka,"
sade han, "att <i>en och annan icke oväsentlig förändring är
önskvärd</i> i den grundlag, enligt hvilken vi äro hitkomna,
så är dock en stor sak redan vunnen däri, att ingen
numera utöfvar riksdagsmannakallet på grund af börd
eller särskilda privilegier, utan alla i följd af medborgares
förtroende till insikter, förstånd och nit för det allmänna
bästa".

Under den nya riksdagen, icke mindre än under de
föregående, förde Hierta, hvad han själf en gång kallade,
<i>"den urmodiga sparsamhetens"</i> talan. Vid hvarje ny
statsutgift såg han alltid i bakgrunden de skattdragandes
stora flertal, "hvilkas dagliga uppgift är att vänja sig
vid försakelser". I synnerhet kände han sig manad att
protestera mot hvad han ansåg som lyx i
järnvägsbyggande och öfverdrift i militärutgifter. I den förra
frågan stred han ihärdigt emot friherre Ericson, som med
största beredvillighet inlät sig i svaromål och äfven vann
seger, både inom riksdagen och i allmänna tänkesättet.
"Kostnaden glömmes," skref Ericson i sitt svar till Hierta,
"men ett arbete, som icke motsvarar sitt ändamål, som
icke uppfyller de förhoppningar, nationen därvid fästat,
glömmes aldrig." — "Det är för staten, som för den
enskilde" — svarade Hierta — "en stor skilnad om en
utgift göres af de medel, man äger, eller om man skall
skuldsätta sig för ändamålet; i förra fallet glömmes
kostnaden lätt, i det senare medför den sin egen ständiga
påminnelse."

— — —
</chapter>


<chapter name="9.">
<h2>9.</h2>

De sunda ekonomiska åsikter, Lars Hierta ville
tillämpa på statshushållningen, följde han äfven i sin
enskilda lifsvärksamhet. Från boktryckeri och bokförlag
utvecklade Hierta sin affär till ganska vidsträckt
omfattning, som fabrikant, fartygsredare, grosshandlare,
förlagsgifvare.

Boktryckeri ägde Hierta från 1829 till 1852,
tillvärkade själf trycksvärta och stilar, stereotypplåtar m. m.
och höjde sitt tryckeri till ett af de främsta i landet
på 1840-talet. Bokförlagsrörelsen blef äfven en af de
största i vårt land, omfattande inemot ett tusental
särskilda skrifter. Det mest kända af Hiertas förlagsalster,
näst Aftonbladet, är <i>Läsebiblioteket</i>, som under något
växlande titlar häftevis utgafs under tjugo år, bildande en
väldig samling af billig läsning för allmänheten, af vittert
och historiskt innehåll. Svenska och utländska
romanförfattare ingå hufvudsakligast i samlingen, som snart
fick efterföljare från andra förlag. För spridande i svensk
öfversättning af Roms och Greklands bästa författare utgaf
Hierta också ett "bibliotek", för ungdomsläsning dels ett
"magazin", dels ett "bibliotek", som fortgick i mer än
tjugo år. Motståndarne klagade öfver denna
"plockläsning, som öfversvämmat landet". Men det var icke
blott allmänbildningen, Hiertas förlagsvärksamhet afsåg,
äfven det allvarliga studiet inom vetandets flesta
grenar är representerat bland hans förlagsartiklar.
Äfven efter Hiertas död fortfar hans förlagsfirma, ehuru i
annan ägares hand, att bära grundläggarens namn och
fullfölja hans afsikter.

Hiertas kemiska ungdomsstudier satte honom i stånd
att med sakkännedom egna sig åt kemisk-teknisk
fabrikation. Hans värksamhet inom detta område är
förnämligast känd genom Liljeholmens stearinljusfabrik, den första
i Sverige i sitt slag. Fabriken grundlades 1839. På
1840-talet sysslade Hierta med import af kinesiska och
ostindiska varor, med skeppsrederi, med myrodlingarne

på Gotland, med sidenväfveri m. m., var styrelsemedlem
i många bolag, grundlade eller deltog i grundande af
många affärsföretag, t. ex. Munksjö pappersbruk 1862.
Alltifrån 1839 hade Hierta haft kommunala
förtroendeuppdrag, var från 1854 medlem af styrelsen för
Stockholms läroverk och från stadsfullmäktiges begynnelse till
1871 medlem af denna kommunala representation i
hufvudstaden.

En sådan värksamhet vore mer än nog att fullt
upptaga en vanlig mans tid och tankar, men för Hierta blef den
aldrig den hufvudsakliga. Företagsamhet och försiktighet
lågo i hans natur, men den ekonomiska företagsamheten var
från början endast medlet för den politiska och publicistiska
värksamhetens möjliggörande. Efter försäljningen af
Aftonbladet blef väl affärsvärksamheten mera hufvudsak, men
aldrig i stånd att minska de politiska intressenas makt
öfver Hiertas sinne. 1854 blef han formenligt antagen
grosshandlare, 1868 inregistrerad fabriksidkare.

Icke blott för affärer, äfven för personer hade Hierta
god blick, vare sig det gälde medarbetare på det
politiska, det literära eller det ekonomiska området. På den
anspråkslösa ihärdigheten satte han synnerligt värde.
Men mot ingen var han frånstötande, kände sig hvarken
öfverlägsen eller beundransfull i umgänget med människor
och ägde icke en tanke på hat eller hämd, men däremot
en naturlig böjelse för välvilja. En viss blyghet och
undfallenhet följde honom ifrån ungdomen och bildar
tillika med sparsam hetskänsla, medkänsla för hvarje
lidande, lugn, godt lynne och snabb uppfattning
hufvuddragen i hans karaktär.

Ännu efter fylda 70 år var Hierta i stånd att röra
sig i sina många värf med samma liflighet som förr, men
sjukdomen hade nu icke svårt att bryta hans kraft, när
den ändtligen på allvar instälde sig. Det var under
loppet af 1872 års riksdag, detta inträffade. Den 20
november 1872 slocknade Hiertas lif. Vid hans
jordefärd vitnades vältaligt om hans lifsgärning. Men hans
efterlefvande hustru och döttrar ville sörja för, att <i>Lars
Hiertas minne</i> icke blott skulle bestå i ord och skrift.

Af de ägodelar, hans värksamhet samlat, egnade fru
Vilhelmina Hierta en half million åt främjande af svensk
odling. Först skänkte hon 100,000 kronor till 
Stockholms Högskola för upprättande af "Lars Hiertas
professur i Nationolekonomi", för främjande och utvecklande
af sunda politiskt-ekonomiska grundsatser. Därnäst skänkte
hon 400,000 kronor till bildande af en fond, hvars
räntor skola i all framtid bispringa arbetet för andelig
odling och utveckling inom vårt fädernesland. Det är
denna stiftelse, med namnet Lars Hiertas minne, hvars
värksamhet redan i ett årtionde burit goda frukter.

Så varder <i>Lars Hierta en förkämpe för utvecklingen</i> äfven
i tider som stunda.

—
</chapter>

<chapter name="Forts. fr. omsl. 2:a sida. Verdandi småskrifter n:o 15—33">
<table o>
<td 2 r><small>(Forts. fr. omsl. 2:a sida.)</small>
<td r>15.<td><b>Om tanke- och yttrandefrihet</b> af <i>John Stuart Mill</i>. Öfvers.
från engelskan af <i>Hjalmar Öhrvall</i>, med. doktor, laborator. 25 Öre.
<td r>16.<td><b>Jorden och solsystemet</b>, några blad ur <i>historien om 
vetenskapens strider</i>, af docenten <i>Karl Bohlin</i>. 25 öre.
<td r>17.<td><b>Om pängar</b> af bankfullmäktig <i>Emil Meyer</i>. Öfversatt och 
bearbetad efter svenska förhållanden af <i>Johan Lilliehöök</i>. 20 öre.
<td r>18.<td><b>Giordano Bruno</b>, en tankefrihetens martyr, af filosofie doktor
<i>Johan Bergman.</i> 10 öre.
<td r>19.<td><b>Syndafloden,</b> efter Edv. Suess, af fil. kand. <i>Gun. Andersson</i>. 15 öre.
<td 2 c><big><b>Tredje bandet,</b></big> <i><b>årgången 1890, innehåller:</b></i>
<td r>20.<td><b>Den politiska rösträtten</b> af filosofie licentiat <i>David Bergström</i>.
4:e tillökade uppl. 15 öre.
<td r>21.<td><b>Färgernas betydelse i djur- och växtvärlden</b> af ingeniör
<i>Gustaf F. Steffen.</i> 15 öre.
<td r>22.<td><b>Den stora franska revolutionen</b> af filosofie licentiat <i>Otto v. Zweigbergk</i>. 25 öre.
<td r>23.<td><b>Om förebyggande af eldfara och om eldsläckning</b> af
försäkringsdirektör <i>Edvard Wavrinsky</i>. 10 öre.
<td r>24.<td><b>Karl Ifvarsson och landtmannapartiet</b> af filosofie kandidat
<i>Emil Svensén.</i> 20 öre.
<td r>25.<td><b>Huru böra mäjerierna betala mjölken?</b> af mäjerikonsulenten <i>K. F. Lundin</i>. 20 öre.
<td r>26.<td><b>Folkbildningspolitikern Adolf Diesterweg.</b> Ett hundraårsminne, 
tecknat af folkskolläraren <i>Fridtjuv Berg.</i> 25 öre.
<td 2>27—28. <b>Växternas skyddsmedel emot yttervärlden</b> af
amanuensen <i>Bengt Lidforss,</i> 35 öre.
<td 2 c><big><b>Fjärde bandet,</b></big> <i><b>årgången 1891</b></i> (första hälften), <b><i>innehåller:</i></b>
<td r>29.<td><b>Församlingsrätten</b> af e. o. hofrättsnotarien <i>Karl Staaff.</i> 15 öre.
<td r>30.<td><b>Språket, dess lif och ursprung</b> af docenten <i>Karl Ljungstedt</i>. 20 öre.
<td r>31.<td><b>Likbränning eller begrafning?</b> af ingeniör <i>Per Lindell.</i> 10 öre.
<td r>32.<td><b>Slumpen.</b> Något om sannolikhetsberäkning och dess tillämpning på spel, lotterier, statistik, försäkringsväsen m. m., af filosofie kandidaten <i>Ivar Damm.</i> 15 öre.
<td r>33.<td><b>Normalarbetsdagen</b> af ingeniör <i>Gustaf F. Steffen.</i> 20 öre.
</table>

<h2>Verdandis småskrifter kunna beställas å alla postanstalter.</h2>

*

<h2>Utdrag ur tidningsprässens senaste
omdömen om småskrifterna.</h2>

»Dessa billiga, lättlästa och sakrika folkskrifter äro värda att
vinna den största spridning.»<tab><tab><small>(Göteborgs Handels- o. Sjöf.-Tidning.)</small>

»Vi vilja på det varmaste rekommendera studentföreningen
<i>Verdandis småskrifter,</i> som genom sitt gedigna innehåll och sin
prisbillighet särskilt erbjuda den mindre bemedlade en god, omväxlande
och värdefull lektyr.»<tab><tab><small>(Barometern.)</small>

»Hos studentföreningen Verdandi står allmänheten i stor
förbindelse för det att hon från och med år 1888 under titeln
<i>Småskrifter</i> årligen utgifver ett tiotal häften, innehållande ett om bästa
smak vittnande urval af praktisk, lärorik folkläsning i olika ämnen,
populärt behandlade af många författare, fackmän och specialister.»<tab><tab><small>(Östgöten.)</small>

»Vi inskränka oss till att uttala det omdömet, att vår modärna
litteratur icke äger ett mera mångsidigt populärt bildningsmaterial än
<i>Verdandis småskrifter.</i>»<tab><tab><small>(Jämtlandsposten.)</small>

*





<h2>Utdrag ur tidningsprässens omdömen</h2>
<b><i>om de sist utkomna småskrifterna, häft. 24—28.</i></b>

<b>24.</b> »En mycket god teckning af <b>Karl Ifvarsson</b> lämnas af
<i>Emil Svensén</i>.»<tab><tab><small>(Gotlänningen.)</small>

»Börjande med en kort återblick på det svenska bondeståndets
ställning före representationsreformen, vidgar sig sedan det lilla häftet
till en klar och redig framställning af hufvuddragen i vår
riksdags-historia från 1865 till det 'nya systemets' tillträde till makten.»<tab><tab><small>(Göteb. H.- o. Sjöf.-Tidn.)</small>

»En förträffligt gjord framställning af de senaste årtiondenas
politiska historia inom vårt land, redogörande för grundskatte- och
försvarsfrågorna m. m.»<tab><tab><small>(Hudiksvalls Allehanda.)</small>

»En lärorik bild af ett mönster för en svensk odalman.»<tab><tab><small>(Folkets Tidning.)</small>

»I ordets egentliga mening en folkskrift af beståndande värde.»<tab><tab><small>(Aftonbladet.)</small>

»Denna bok, som prydes af Karl Ifvarssons bild och endast kostar
20 öre, är för visso egnad att bli en folkläsning af bästa slag.»<tab><tab><small>(Dagens Nyheter.)</small>

<b>25.</b>  »<b>Huru böra mäjerierna betala mjölken?</b> af <i>K. F. Lundin</i>,
ett varmt och öfvertygande försvar för kontrollsystemet och mjölkens
betalande efter fetthalt, ej efter rymd och vikt.»<tab><tab><small>(Östersundsposten.)</small>

»Vi kunna icke nog framhålla vikten däraf att landtbrukare
uppmärksamma arbeten sådana som det nu föreliggande, sedan
ladugårdsskötseln i och med spanmålsprisens sjunkande allt tydligare visat sig
vara den grund, hvarpå ett lönande landtbruk hvilar, och sedan nu
våra mäjerialster, framför allt vårt smör, vunnit en lönande export på
England.»<tab><tab><small>(Göteb. H.- o. Sjöf.-Tidn.)</small>

<b>26.</b>  »En värklig bok för folket och för alla som intressera sig
för folkets upplysning och ungdomens uppfostran, är
<b>Folkbildningspolitikern Adolf Diesterweg,</b> ett hundraårsminne, tecknat af
folkskolläraren <i>Fridtjuv Berg</i>.

Litet hvar kan hafva gagn utaf att läsa denna skildring af en
varmhjärtad, kunskapsrik mans lefnad och orädda, manliga strid för
folkbildningens sak mot all den katekespluggsifrande slentrian, dumhet,
illvilja och reaktion, som öfverallt trädde honom till mötes.»<tab><tab><small>(Göteb. H.- o. Sjöf.-Tidn.)</small>

»Häftet bjuder på en intressant och underhållande framställning
af ett värksamt och epokgörande människolif.»<tab><tab><small>(Dagens Nyheter.)</small>

»En sympatisk teckning af en framsynt folkskolans vän i Tyskland.»<tab><tab><small>(Östersundsposten.)</small>

<b>27—28. »Växternas skyddsmedel emot yttervärlden</b> af
<i>Bengt Lidforss</i> kan läsas med intresse af hvar och en, såväl af den
högt bildade som af den i detta afseende mindre lyckligt lottade. Men
främst skulle vi vilja rekommendera denna uppsats såsom en nyttig
och nöjsam läsning för alla folkstugor och sockenbibliotek, för hvilka
den lämpar sig genom sin i hög grad lättfattliga och populära stil.»<tab><tab><small>(Nya Pressen, Helsingfors.)</small>

»Med en djup kännedom i den modärna naturvetenskapen förenar
förf. en sällsynt förmåga att just låta det intressanta, det för den stora
allmänheten lärorika och lättfattliga, komma till heders. Hans arbete
är en mycket fängslande skildring ur växternas lif och förtjänar att
läsas i vida kretsar.»<tab><tab><small>(Folkets Tidning.)</small>

»En liten ytterst intressant tafla öfver 'kampen för tillvaron' sådan
den företer sig i naturens lägre regioner.»<tab><tab><small>(Nyaste Öresundsposten.)</small>

*

Hvarje skrift säljes särskilt. Afslutad årgång fås äfven inbunden i starkt pappband; pris för I bandet 2 kr.;
II bandet 2: 25; III bandet 2 kr. — Återförsäljare erhålla goda vilkor och antagas gärna, äfven på obetydliga
platser inom landet, om anmälan göres hos <b>Alb. Bonnier, Stockholm.</b> Andra meddelanden rörande
småskrifterna ställas till <b>Verdandis Småskriftkomité, Stockholm.</b>

Genom närmaste postanstalt kan erhållas årgången 1891 och följande, för helt år endast <i>1: 50,</i> postarvodet inberäknat.
</chapter>

