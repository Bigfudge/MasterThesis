<img c id="4073">Flintredskap funnet vid Biddenham, Bedford (England) i Ouseflodens gamla bädd
tillsammans med lemningar af mammut m. m. Efter <sc>Evans</sc>. Nat. storl.</img>

<h1>UR VÅR TIDS FORSKNING</h1>
<b>POPULÄRA SKILDRINGAR</b>
UTGIFNA AF
<b>Prof. AXEL KEY <sc>och</sc>  Dr.  GUST.  RETZIUS.</b>
<h1>5.</h1>
<h3>OM DE ÄLDSTA SPÅREN AF</h3>
<h1>MENNISKANS TILLVARO</h1>
<h3>PÅ VÅR JORD</h3>
AF
<b>Dr. GUSTAF RETZIUS</b>
<img id="4074"></img>
STOCKHOLM
KLEMMINGS ANTIQVARIAT
1873

<chapter name="Om de äldsta spåren af Menniskans Tillvaro på vår jord">

<big><big><big>D</big></big></big>et är ett svårförklarligt drag i den
menskliga civilisationens historia, att det allvarliga studiet
af naturen, dess föremål, företeelser och lagar,
tillhör en så jämförelsevis sen tid. Men det är å
andra sidan ock ett utmärkande drag för våra dagars
lif, att nu, sedan tanken slutligen blifvit riktad åt
detta håll, sedan banan genom en <sc>Newton,</sc> en <sc>Linné</sc>
blifvit bruten, metoden gifven och målet utpekadt,
nu går denna forskning med en ifver, som ej vet af
gränser eller hinder, icke hejdas af försakelser eller
lidanden, oafvändt framåt. Det gifves knapt något
så svårtillgängligt fält inom naturens vidsträckta rike,
ingen vrå så undangömd, att ej menniskoanden
försökt att framtränga dit. Med teleskopet följer han
rymdens ofantliga verldar på deras vandring genom
etern, med mikroskopet söker han studera de
lefvande organismerna i deras finaste detaljer. Till
aflägsna länder gå kostbara expeditioner för att samla
växter och djur, för att undersöka jordskorpans
lager eller sammansättningen af hafvens botten och
det lif, som rör sig på de största djupen, hvilka
ända till vår tid varit oåtkomliga för forskningen.
Menniskan har ändtligen på fullt allvar velat lära
känna den verld, hvari hon lefver, den omgifvande
naturen.
Och likväl under allt detta har hon,
egendomligt nog, ända till senaste tider liksom glömt, att
hon sjelf är en länk i denna natur. Hon har
liksom fruktat för att, likt Narcissus, se sin bild
återspeglad i källan, hon har ej vågat försöket att lyfta
fliken af den slöja, som döljer hennes ursprung och
hennes förhållande till den öfriga naturen, hon har
med ett ord ej vågat att fördomsfritt forska i sin
egen naturalhistoria.

Men liksom med ett har hon öppnat ögonen,
och nästan häpen står hon der inför den bild, hon
tycker sig skönja. Hvad hon funnit är möjligen ej
alldeles hvad hon väntat. Källan återger ej hennes
drömda ideal. Ty, om också icke den bekanta
Neanderthalskallen med sina märkvärdiga, råa drag
synes vara fullt vitnesgill, så blir menniskan dock
allt tydligare varse, att hennes äldsta stamfader måste
hafva varit vildar, hvilka hafva lefvat i all den
förnedrande, djuriska råhet, hvari en stor del af
hennes slägte, de vilda folkstammarne i Australien,
Afrika och Amerika än i dag äro försänkta. Ju
längre forskningen förmår tränga in i de förflutna
tidernas natt, dess mer aflägsnas menniskans första
uppträdande på vår jord, dess högre blir hennes
slägtes ålder, men dess glesare blifva ock spåren
af verklig kultur, dess mer afklädes menniskan de
civilisationens attribut, hvarigenom hon nu höjt sig
så mycket öfver den öfriga skapelsen. Allt synes
visa derhän, att äfven menniskan varit och är
underkastad samma lag som den öfriga naturen,
utvecklingens och framåtskridandets sköna och mäktiga lag.

De forskningar, genom hvilka vi nu börjat få
en inblick i de längst förgångna slägtenas såväl
andliga som materiela tillstånd, deras lefnadssätt
och skiftande öden, höra onekligen till de
intressantaste bland de sista årtiondenas värf. De äro
visserligen långt ifrån afslutade, utan snarare att
betrakta endast som uppslag till sannolikt ännu mer
storartade upptäckter. Så mycket har man
emellertid genom dem vunnit, att en kortfattad öfversigt
af deras vigtigaste resultat, så vidt möjligt med
uteslutande af sådana fynduppgifter, som befunnits
osäkra och origtiga, utan tvifvel förtjenar en plats
i denna följd af skildringar »Ur vår tids forskning».

Redan på 1820-talet hade man i grottor uti södra
Frankrike funnit lemningar af menniskor
tillsammans med utdöda djurslag, och omkring 1830 hade
Schmerling i belgiska grottor gjort en hel följd af
dylika fynd, hvilka han omsorgsfullt och
vetenskapligt beskref. Men dessa upptäckter ådrogo sig dels
ingen uppmärksamhet, dels blefvo de icke trodda,
utan snarare förlöjligade. Den lärda verlden
skakade på hufvudet åt dem, och äfven allmänheten var
af flere skäl på förhand mot dem intagen. Man hade
bland annat ännu i minne den onekligen komiska
historien om ett i förra århundradet gjordt fynd af
ett fossilt menniskoskelett, ett vitne till syndafloden
»homo diluvii testis», såsom det då kallades, men
hvilket vid närmare granskning slutligen befans
endast vara skelettet af en stor salamander.

Det förnämsta skälet till att ej <sc>Schmerlings</sc>
upptäckter blefvo trodda, torde dock hafva legat deruti,
att fornforskningen då ej ännu blifvit en vetenskap, ty
det var först i de närmast följande åren som <sc>Sven</sc>
<sc>Nilsson</sc> genom sina epokgörande arbeten öfver den
Skandinaviska Nordens Ur-invånare upphöjde henne
till denna rang och genom införande af den
komparativa, naturvetenskapliga metoden i denna forskning
gaf åt henne den grund, hvarpå hon sedan med så
mycken framgång blifvit uppbygd.

<sc>Nilssons</sc> och den ungefär samtidige utmärkte
danske fornforskaren <sc>Thomsens</sc> arbeten blefvo ej nog
tidigt kända i utlandet. Samma öde som <sc>Schmerling</sc>
rönte derför länge den outtröttlige <sc>Boucher de
Perthes.</sc> Han hade redan vid medlet af 1830-talet
i de lager, som afsatt sig ur Sommefloden, funnit
flintredskap, hvilka tydligen buro prägeln af att
vara tillverkade utaf menniskohand, liggande
tillsamman med lemningar af längesedan utdöda djur,
och han drog deraf den ganska naturliga slutsatsen,
att menniskan lefvat på samma tid som de. Men
man skrattade åt honom. Man hade nu en gång
föresatt sig att ej tro på slika upptäckter, och det
fordrades de engelske forskarnes <sc>Falconers,
Prestwichs</sc> och <sc>Evans</sc> stora autoritet för att sent omsider
(1859) gifva <sc>Boucher de Perthes</sc> rätt och förändra
de lärdes och allmänhetens domslut. Nu sedan
uppmärksamheten en gång på allvar blifvit riktad åt
detta forskningsfält, hopade sig snart upptäckt på
upptäckt, och i Europas olika länder hafva under de
senaste åren mångfaldiga dylika undersökningar
blifvit utförda och inregistrerade i vetenskapen. Främst
bland de män, som häråt egnat sin tid och sina
krafter, må nämnas den utmärkte fransmannen <sc>Lartet.</sc>
Tillsammans med honom har engelsmannen <sc>Christy,</sc>
hvilken med entusiastisk ifver åt denna forskning
offrade sina sista lefnadsår och ofantliga summor af
sin stora förmögenhet, utfört en hel följd af högst
betydelsefulla undersökningar i mellersta Frankrikes
grottor. Det stora muséet i St. Germain en Laye
utanför Paris, äfvensom Christy-muséet i London
bära jämte deras utgifna arbeten vitne om hvad
desse mäns nit kunnat på jämförelsevis kort tid
uträtta. Många andra, och detta ej minst i Frankrike,
hafva sedan följt dem i spåren. Äfven Englands
grottor hafva samtidigt varit föremål för en
noggrann undersökning under kontroll af dertill utsedda
komitéer af vetenskapsmän, sådana som en
<sc>Prestwick, Lyell, Evans, Lubbock</sc> m. fl. Belgiens hafva
likaledes i de senaste åren, under <sc>Duponts</sc> energiska
ledning, omsorgsfullt genomforskats; härom vitnar
bland annat det vackra muséet i Bruxelles. I
Tyskland, Italien och Spanien m. m. äro äfven sådana
undersökningar dels redan utförda, dels fortfarande
å bane, och man väntar med spänd uppmärksamhet
nya fynd såväl inom som i synnerhet utom Europa.

På dessa forskningsfält, så långt bortom de
skrifna urkundernas period är det <sp>geologien</sp> som
i första hand bör vara och är vår ledarinna och vårt
rättesnöre. Hennes metod, hennes system och
hennes relativa tidsbestämningar gälla likaväl för
menniskoslägtets utveckling som för den öfriga
skapelsens. Som bekant är, indelas vanligen vår jords
utvecklingshistoria<footnote>Se äfven N:o 1 i denna följd: »Om Stenkol af Dr. P. T. Cleve.»</footnote> i fyra större skeden eller tider,
hvilka räknade från det äldsta äro: det <sp>primära,</sp>
(innefattande den laurentiska tiden, siluriska tiden,
devoniska tiden, koltiden och permiska tiden), det
<sp>sekundära</sp> (innefattande triastiden, juratiden,
krittiden), det <sp>tertiära</sp> (innefattande eocentiden,
miocentiden och pliocentiden) samt det <sp>qvartära</sp> eller
senaste skedet, till hvilken vår nutid ansluter sig och
hör. Man må emellertid ej tro att dessa skeden
representera lika långa tiderymder; tvärtom hafva de
första båda med säkerhet räckt ofantligt mycket
längre än de senare. Ej heller finnes det någon skarp
gräns mellan dem eller mellan deras
underafdelningar, men hvart och ett utmärkes dock från de andra
genom vissa karakteristiska förhållanden,
förnämligast genom växt- och djurverldens olika
beskaffenhet. Sålunda funnos t. ex. under det sekundära
skedet helt andra varelser än nu o. s. v. Man har
dervid, såsom bekant, kommit på det klara med den
märkvärdiga lag, att <sp>allt,</sp> såväl i djurets som i
växtens rike, med hvarje följande tidskifte, utvecklat sig,
grad för grad, från lägre till allt högre former, så.
att t. ex. i djurens serie blötdjuren uppträdt långt
före fiskarna, först efter fiskarna visade sig ödlornas
typ och till sist foglarnas och däggdjurens. Men för
denna utveckling från lägre till högre former hafva
åtgått så ofantliga tidrymder, att menniskotanken,
som vant sig att mäta allt efter vårt lilla jordelifs
mått, nästan hisnar, då den söker göra sig en
föreställning om deras längd, ty härvid räcka knappast
några vanliga siffror till.

Derjämte har man emellertid äfven funnit, att ju
högre en djurart stått i varelsernas skala, dess
kortare tid har den i allmänhet egt bestånd, dess förr
har den gifvit plats för nya former, under det de
lägre deremot fortlefvat under vida längre perioder.
I öfverensstämmelse med denna senare lag hafva
således ock de flesta tertiärtidens väldiga djurslag, dess
Dinotherium, Sivatherium m. fl. alldeles försvunnit i
qvartärtiden eller lemnat rum för andra former, hvilka
visserligen, hvar inom sitt fastland, med fog anses
hafva utvecklat sig ur den föregående tidens, men
dock väsentligt skilja sig från dem. Och t. o. m.
af de djurarter, som lefvat under qvartärtidens
början hafva åtskilliga af de högre stående antingen
redan upphört att vara till, eller äro de stadda i ett
ständigt aftagande för att äfven de till slut lemna
rum för andra, under det att deremot af dess lägre
former t. ex. af dess snäckdjur, de flesta, om än
förflyttade till andra trakter, ännu i dag fortlefva.

Huru långt tillbaka, till hvilken geologisk period,
får man då förlägga <sp>menniskans</sp> första
uppträdande på vår jord? Med bestämdhet kan man svara,
att vi förmå följa henne mycket långt tillbaka i
qvartärtidens långa period, och bevisen för att hon lefvat
tillsamman med dess numera utdöda mammut, dess
grottbjörn, dess ullhåriga noshörning m. fl. hafva nu så
hopat sig, att vi trygt kunna antaga hennes
samtidighet med dem.

Men kan man då ej spåra henne längre tillbaka,
åtminstone i <sp>tertiärtidens</sp> slut? Mången anar det,
en och annan tror det redan, men forskningen har
i detta hänseende ännu ej kommit till visshet. Man
har väl i de tertiära aflagringarna letat upp många
ben af dess utdöda djurarter, som tyckas vara
bearbetade af menniskohand, såsom t. ex. de bekanta
benen af Elephas meridionalis m. fl. från pliocena
lager vid St. Prest i Frankrike. Man har ur dylika
lager plockat fram mången flintbit, hvilken likaledes
tyckes bära prägeln af att vara ett redskap,
tillverkadt af menniskohanden. Det är i synnerhet den
franske abbéen <sc>Bourgeois,</sc> som med en särdeles
aktningsvärd ihärdighet sammanletat sådana
flintskärfvor. Men ännu hafva hvarken hans eller andra
forskares ansträngningar krönts med den framgång, att
den strängt granskande, med rätta skeptiska kritiken
velat erkänna fullgiltiga bevis i dessa fynd. De
högsta geologiska autoriteter, män sådana som t. ex.
<sc>Lyell,</sc> anse det emellertid ganska sannolikt, att
menniskan verkligen funnits till under en del af
tertiärtiden. Det blir derför en af de närmast följande
årtiondenas vigtigaste vetenskapliga uppgifter att med
säkerhet lösa denna intressanta fråga<footnote>Det ser t. o. m. ut, som om man förr, än vi kunnat hoppas, skulle
närma sig lösningen af denna fråga. Genom de underrättelser, som helt
nyligen lemnats af Sir <sc>John Lubbock,</sc> har Mr. <sc>Frank Calvert</sc> nära
Dardanellerna i lager från tertiärtidens mellersta eller miocena period funnit ben
af dess utdöda djurarter försedda med inristningar gjorda af menniskohand
och derjämte ett flintspån äfvensom åtskilliga djurben sönderslagna för
märgens uttagande.</footnote>.

Närmast efter tertiärtiden, hvilken åtminstone i
den norra hemisferen hade ett varmt eller
varmt-tempereradt, i början uti vår verldsdel t. o. m. tropiskt
klimat, följde den långa, märkvärdiga period, som
fått namn af <sp>glacial-</sp> eller <sp>istiden.</sp> Under denna
tid, hvilken utgjorde qvartärskedets början, voro bland
annat Norra Europa och Amerika betäckta af en
ständig is och hade naturligtvis ett motsvarande kallt
klimat, som länge fortfor. Det är utan tvifvel en
af de skönaste bland de många eröfringar, hvilka
geologien i de senaste decennierna gjort, att vi med
sådan säkerhet fått kännedom om denna istids
tillvaro och beskaffenhet. Man behöfver ej mer nu,
såsom för ej längesedan var fallet, söka sin tillflykt
till sådana vidunderliga förklaringar som till en
»rullstensflod» eller dylikt, för att förstå tillkomsten af de
talrika refflorna på ytan af våra berg, det
kringströdda krosstensgruset eller de s. k. erratiska
klippblocken, hvilka i sådan mängd befinnas utströdda
öfver vår egen, öfver hela Norra Tysklands och
Hollands jord, och hvilka man med full visshet kan
säga härstamma från den ena eller andra af
Skandinaviens berghällar. Af hvad som försiggår än i
dag vid våra egna såväl som ock vid
Schweizer-alpernas <sp>jöklar</sp> (glacierer) samt på Island och på
Grönland, veta vi nu med full säkerhet, att det är
isen, som förflyttat dessa block långt från deras
hembygd och utstrött dem öfver kontinentens slätter, samt
att dervid blocken åstadkommit bergens refflor. Vi
veta med visshet, att denna istids klimat, i stort sedt,
småningom tilltagit i köld, till dess att, enligt <sc>O.
Torells</sc> forskningar, hela vår Skandinaviska halfö
och hela den del af Europa, öfver hvilken de
erratiska blocken finnas utkastade, blifvit betäckt af ett
ofantligt sammanhängande istäcke, en inlandsis af
sådan beskaffenhet som det nuvarande Grönlands. Vi
veta vidare, att denna istidens högsta köld åter
aftagit, att istäcket småningom smält undan och dess
ytterkant dragit sig alltmer tillbaka till
bergshöjderna och mot polen, att den smältande isen dervid
gifvit upphof till många större och smärre floder,
hvilka banat sig vägar ned emot sjöarna och hafven,
samt att, i samma mon som isen vikit tillbaka,
vattnen bebotts af djur, som fordrat ett kyligt klimat
och fälten — enligt <sc>W. Nathorsts</sc> undersökningar —
betäckts af en växtverld af ganska arktisk prägel,
med sina krypande pilarter, sina mossor och sin lilla
egendomliga björk (Betula nana). Vidare känner man,
att klimatet sedan småningom allt mer och mer
förmildrades, under det att djur- och växtverldens
arktiska och subalpina karakter långsamt förbyttes till
dess nuvarande beskaffenhet. Men utom dessa
klimatets vexlingar och de verkningar isen sjelf
åstadkommit, försiggingo i jordskorpan under denna långa
period betydelsefulla förändringar, såväl höjningar
som sänkningar. Sålunda vet man, att under det
den största kölden egde rum, hade Norra Europa,
(Skandinavien, Britannien), vida större höjd öfver
hafvets yta än nu, så att t. ex. Britannien hängt
samman med kontinenten, men att samma trakt af vår
verldsdel under den följande tiden åter sjunkit, och
detta så djupt att i Skandinavien hafvet — enligt
<sc>Sven Lovéns</sc> storartade upptäckter — sammanhängt
med Venern och Vettern, der det qvarlemnat ännu
i dag lefvande ättlingar af sin arktiska hafsfauna,
hvarjämte döda qvarlefvor af densamma flerestädes
ligga hopade på vår nuvarande mark; af Britannien
återstodo vid denna tid blott några små
bergstoppar öfver hafvet, ja ända till 1400 fots höjd finner
man i Wales en mängd lemningar af hafsdjur,
ditkomna vid nämnda sänkning. Derpå höjde sig åter
norra delen af vår verldsdel, och detta så mycket, att
Britannien än en gång sammanbands med
kontinenten för att sedan ånyo sjunka och skilja sig derifrån.
Alla dessa vexlande höjningar och sänkningar äro af
stor vigt för bedömandet af djurverldens — och
möjligen äfven af menniskans — tillvaro och utbredning
under istiden. Särskildt torde fynden i Britannien
komma att lemna intressanta upplysningar härom.
Djurverldens utbredning under denna tid är å sin
sida af stor betydelse för en annan vigtig fråga,
som på senaste åren framstälts, huruvida icke
istidens kalla klimat en eller kanske t. o. m. flere
gånger under längre tid varit afbrutet af ett varmt
klimat. Om denna fråga kan besvaras med ja, torde
det ock kunna med säkerhet afgöras, om menniskan
lefvat under istiden, om hon på de varma
mellantiderna (de s. k. interglacialperioderna), i samma
mon som ismassorna smält undan, med djurverlden
vandrat upp till Britanniens bygder, men åter vid de
kallare periodernas inbrott måst för den
framträngande jökelisen draga sig tillbaka till kontinenten.
Att så varit förhållandet, har på senaste tiden med
bestämdhet yrkats af en bland Englands utmärktare
geologer, <sc>Geikie.</sc> Hans framställning är i alla
händelser af så stort intresse, att vi här vilja dröja
något vid den.

Istiden var, säger han, i Britannien ej en
oafbrutet kall tid, utan en kedja af än kalla än varma
perioder. Detta kan man bland annat sluta af
djurverldens beskaffenhet; somliga af denna tids djur
fordra kallt, andra tempereradt, andra åter, i
synnerhet flodhästen, ett varmt klimat. Man har sökt
förklara denna djurverldens dåvarande sammansättning
genom att antaga en stor skilnad mellan somrarnas
och vintrarnas temperatur (mycket varma somrar,
mycket kalla vintrar), i hvilket fall djurverlden skulle
varit stadd i en årlig flyttning<footnote>Man har äfven på ett annat sätt sökt förklara samvaron af
lemningar efter tropiska och arktiska djur i lagren från Europas istid.
I Chile och på Nya Zeeland gå på vissa ställen jöklarna ända ned till
hafvets strand, under det att ej långt derifrån växt- och djurverlden eger
en tropisk karakter. Mot det antagande, att äfven under istiden i Europa
ett dylikt förhållande egt rum, tala dock flere vigtiga skäl.</footnote>. De arktiska djuren
skulle då vandrat om vintrarna ned till Europas
kontinent och Britannien; flodhästen och de öfriga,
ett varmt klimat fordrande djuren åter om somrarna
från de tropiska länderna flyttat dit och intagit deras
plats. Mot dessa antaganden tala emellertid många
skäl, framför allt de geografiska och fysiska
förhållandena under denna tid, äfvensom snäckdjurens
utbredning. Flodhästen är för öfrigt ej en så
lättrörlig resenär, att han skulle kunna årligen företaga sig
så långa spatserfärder fram och åter. Men derjämte
uppger <sc>Geikie,</sc> att man kan bevisa, att i Skotland
den ismassa, som under istiden ända till 3000 fots
höjd betäckt detta land, dess sjöar och dalar ända
bort till Hebriderna, stundom smält undan från
låglandet, hvarvid mäktiga floder flutit fram i dalarna,
sjöar uppträdt i mängd och landet betäckts af
växter och bebotts af djur; de lager från Skotlands
istid, hvilka bära vitne om sådana varmare
mellantider, innehålla nämligen lemningar af mammut,
jättehjort, uroxe, vattenråttor, grodor, trädfragment,
vattenväxter m. m. Dylika förhållanden hafva äfven
redan för flere år sedan blifvit uppdagade i Schweiz
och likaledes i Norra Amerika. I sistnämnda land
har man t. ex. funnit stora återstoder af gamla
skogar liggande mellan lager från istidens kalla
perioder. Deremot har man tydligen visat, att efter istidens
slut aldrig funnits någon varm period, som kunde
tillåta flodhästen och hans följeslagare att vistas i
dessa länder, utan klimatet har, såsom nämndt,
endast småningom förmildrats intill vår nuvarande tid.
Dessa djur böra således hafva kommit till
Britannien under, och icke efter, istiden, d. v. s. under
dess varmare mellanperioder. Då nu redskap
tillverkade af menniskor, mångfaldiga gånger anträffats
i orubbade lager tillsammans med lemningar efter
dessa djur, bör således äfven menniskan hafva
funnits i Britannien under istidens varmare perioder.
Hon har der varit vitne till stora geologiska
omhvälfningar. Hon inkom sannolikt dit före den sista
varma perioden, då detta land ännu var förenadt med
kontinenten, på en tid då vintrarna ännu voro
tillräckligt kalla för att isbelägga södra Englands
floder, då jöklarna fylde bergens dalar i detta land.
Hon lefde här länge nog för att bevitna en
fullständig klimatförändring, för att se de arktiska djuren
försvinna från England och flodhästen och dess
följeslagare intaga deras plats. Senare, under det ett mildt
klimat fortfor, såg hon landet så långt söderut som
till Thames' dal småningom sänkas under hafvet.
Samtidigt försiggick en stor sänkning äfven af det
öfriga Europas lägre trakter. När denna sänkning
nått sitt maximum började istidens sista kalla period.
En sträng arktisk kyla förvandlade Britanniens
dåvarande få och små öar till en frusen arkipelag, och
flytande isberg seglade omkring i dess haf. Hvar
fans menniskan under denna period? Säkerligen ej
i Britannien, möjligen i södra Europa. Först långt
derefter, sedan Britannien återigen höjt sig och
förenats med kontinenten, uppträdde menniskan ånyo
på dess jord, men då i sällskap med en annan
djurverld, ty från Britanniens område hade de stora
tjockhudade djuren för alltid försvunnit.

Sådan är ungefärligen den åskådning, för
hvilken <sc>Geikie</sc> senast uppträdt såsom målsman. Oaktadt
den ännu ingalunda är fotad på så fullgiltiga bevis,
som den stränga vetenskapen kräfver, upprullar den
dock för oss så storartade bilder och ger oss så
många uppslag för den blifvande forskningen, att
den synts mig böra här så pass utförligt omnämnas.
Hvad Skandinavien angår, lär man ännu icke funnit
några skäl för att inom dess område antaga varmare
mellanperioder under istiden. Det förefaller dock ej
gerna troligt, att dess klimat skiljt sig så
väsentligt från Britanniens. Emellertid må betonas, att man
hvarken i Sverge eller Norge funnit några
lemningar efter de stora tjockhudade djuren och ej heller
efter menniskan från denna tid.

Beträffande orsakerna till istiden och dess stränga
köld hafva flere högst intressanta förklaringar blifvit
framstälda, såsom t. ex. golfströmmens ändrade
riktning, i samband med mäktiga förändringar i
jordskorpans form, i det bland annat norra Afrika med sin
väldiga Saharaöken på denna tid utgjorde ett
sammanhängande haf. Då det emellertid skulle leda oss
för långt bort från vårt ämne att närmare ingå härpå,
vilja vi lemna istiden och sannolikhetsskälen för
menniskans tillvaro under denna tid samt öfvergå till den
period, som följde närmast derefter.

Här möta oss de första fullt säkra spåren af
menniskan. Man finner dessa spår i tvänne olika slag af
bildningar, nämligen i de gamla <sp>flodbäddarna</sp>
och i <sp>bergsgrottor,</sp> i hvilka båda menniskan
efterlemnat talrika minnesmärken. Det är till
skildringen af dem vi nu skola öfvergå, och af flere skäl
torde det vara lämpligast att börja med de i
flodbäddarna gjorda fynden. Men först är det dervid
nödvändigt att lära känna, huru en flodbädd är
beskaffad äfvensom det antagligaste sätt, hvarpå man
sökt tolka dess bildning.

Om man tänker sig en vattenmassa, en bäck eller
en flod, bildad genom regn eller smält is från de
högre belägna bergen, flyta fram öfver en med mer
eller mindre grunda fördjupningar försedd jordyta,
t. ex. ett lager af kalk (eller krita) — det är
nämligen hufvudsakligen i kalktrakter, som de fornfynd
göras, hvilka här komma i fråga — så breder sig
vattnet först ut betydligt öfver denna yta, sökande
sig väg företrädesvis uti dess rännor och
fördjupningar. Detta vatten upptager från förmultnade
växtämnen fri kolsyra i mängd. Allt det vatten, som
kommer i beröring med kalklagrets fasta kolsyrade kalk,
upplöser genom sin fria kolsyra en del deraf i form
af sur kolsyrad kalk, hvilken är lättlöslig i vatten.
Mängden af hvad som löses på detta sätt, är ej
någon obetydlighet. Man kan tvärtom genom
beräkning bevisa, att ofantliga massor kalk på detta sätt
ständigt bortföras lösta i flodernas vatten. Genom
denna kalkens upplösning bildas småningom en allt
djupare ränna i den yta, öfver hvilken bäcken eller
floden flyter fram. De svårlöstare delarna af hällen
lossna dervid efter hand och dragas jämte andra från
stränderna tillkomna fasta partiklar i form af sand,
grus och sten m. m. med det rinnande vattnet. Flere
andra omständigheter, såsom t. ex. sprängning genom
köld (bottenis, strandis) bidraga äfven i hög grad till
hällens söndersmulning. Om floden har ett ej
alltför långsamt lopp, rycker den dessa fasta partiklar
med sig, de skrapa ytterligare på den underliggande
hällen och öka betyrdligt dess afnötning. Storleken
af de fasta partiklar en flod kan föra med sig, står
i jämnt förhållande till den hastighet, hvarmed
floden flyter. En flod af 3 tums hastighet i
sekunden rifver upp och för med sig lera, en af 6 tums
hastighet lyfter och för med sig fin sand, en af 12
tums rycker med sig fint grus, en af 24 tums
hastighet tar med sig valnötstora småstenar, men för att
förflytta kantiga stenar, stora som hönsägg fordras
tre fots hastighet i sekunden nere vid bottnen o. s. v.

Hvart taga de då vägen, alla dessa dels lösta,
dels fasta partiklar, hvilka floden bortfört från
berghällen? En stor, ja största delen för han med sig
ned till den sjö eller slutligen det haf, hvari han
utmynnar; floderna bära i sjelfva verket småningom
bort det fasta landet, vare sig detta består af kalk
eller andra bergarter, och man har i flere fall sökt
beräkna den tid som dertill åtgår. Sålunda skulle
Europas floder, för att kunna förflytta denna
verldsdels fasta område ut i hafven behöfva något mer an
4,000,000 år.

Men en del af de medförda partiklarna afsätter
floden förr eller senare på sin egen botten; detta sker
i synnerhet, då han af en eller annan anledning för
någon tid saktas i sitt lopp. Men företrädesvis är
det, när floden genom starkare vattentillopp, t. ex.
genom regn eller snö under höst och vår, sväller
upp öfver sina bräddar och öfversvämmar det
omgifvande landet, som dess medförda partiklar afsättas
i mängd på det öfversvämmade området, ty då
saktas vattnet i sitt lopp. Först sjunka de tyngre
delarna, grus och sand; sedan afsätta sig deröfver de
finare, lättare partiklarna och bilda hvad man kallar
lera (loess m. m.). Vattnet rinner sedan småningom
undan, qvarlemnande på det öfversvämmade landet
dessa lager af grus, sand och lera. Det är
visserligen i allmänhet ej några tjocka hvarf som en flod
årligen afsätter, men i tidernas lopp växa de, i
synnerhet genom öfversvämningarna, ej sällan till
ganska ansenliga lager, då floden i följd af något
stegradt vattentillopp från källorna bryter öfver sina
bräddar. Floden drager sig, såsom nämndes, efter
öfversvämningen tillbaka i sin strömfåra, än afsättande
partiklar på dess botten, än åter urhålkande den;
sistnämnda process blir i allmänhet i längden den
öfvervägande. Så fortgår det alltjämt, år efter år,
och slutligen befinnes floden, såsom vanligen är
förhållandet i kalktrakter, rinnande i bottnen af dalar
mellan kalkklippor, på hvilkas öfre yta han ej sällan
i forntiden flutit fram, men hvilka han småningom
urhålkat till ett sådant djup.

Denna urhålkning sker ofta trappvis, i det att
terrassformiga afsatser qvarblifva på sidorna, och på
dessa afsatser lemnas vanligen sådana lager af grus
och lera, som qvarlemnats af vattnet. Ju högre upp
öfver flodens yta en sådan afsats och dess lager
ligga, dess äldre är den naturligtvis. Vidstående
Skematiska bild (Bild 1) torde gifva en klar
uppfattning af ofvan gjorda skildring. Innan vi lemna detta
ämne, bör emellertid omnämnas en allmän
egendomlighet i floders skaplynne, nämligen den, att de ofta
något ombyta sitt lopp inom sin dalgång, och att de
gerna flyta slingrande fram. Derigenom komma de
ej sällan att förstöra de lager, hvilka de i en
föregående tid afsatt, och deraf blir också följden, att de
afsatta lagren sällan utgöra stora sammanhängande
sträckor, utan ofta endast finnas qvar i smärre partier.

<img id="4075">
<sp>Bild 1.</sp> Ideelt tvärsnitt af en floddal med dess bädd (efter <sc>Lyell</sc>).
I det senast afsatta lagret, <i>a,</i> har den nuvarande lilla floden gräft sig en
fåra; <i>b</i> grus, <i>b'</i> lera afsatta i en föregående tid, då floden var bredare;
<i>c, c'</i> återstoden af dylika lager, afsatta i en ännu äldre tid; <i>d, d'</i> dylika
lager, afsatta i en ännu äldre tid, då floden flöt vida högre; <i>e</i> lager
afsatta under istiden; <i>f</i> berghäll från en äldre formation.
</img>
I forntiden, under och närmast efter isperioden,
hafva tydligen floderna i allmänhet varit vida större
och bredare än nu, och de lager de då afsatte voro
betydligt mägtigare än de, som i senare tider bildat
sig. Vår tids floder (t. ex. Bild 1) förlöpa ofta
endast uti gamla flodbäddar, i hvilka de gräft sin fåra.

Just i dessa gamla flodbäddar, i de omnämnda
lagren å ömse sidor om floderna, är det som man
anträffar de äldsta säkra spåren efter menniskans
tillvaro tillsamman med lemningarna från förgångna
tiders djurverld. Dessa lemningar hafva
uppenbarligen aflagrats på samma gång som de sand- eller
lerlager, i hvilka de finnas. Vi kunna nu, sedan vi
lärt känna dessa lagers bildningssätt, inse
betydelsen af deras vitnesbörd. Så snart de ej äro rubbade
i senare tid — och detta är mycket lätt att afgöra —
finner man en tydlig lagring i dem, ofta i ganska
många på hvarandra liggande hvarf af olika färg,
tjocklek och sammansättning. Menniskolemningar
anträffas stundom i fullkomligt orubbadt skick ända
ned i de äldsta lagren. Det är i synnerhet i

<img id="4076">
<sp>Bild 2.</sp> Tvärsnitt af Sommedalen vid Abbeville (efter <sc>Prestwich</sc>). I
midten synes den lilla Sommefloden, hvars fåra befinner sig i en bred
flodbädd afsatt under äldre tid. Vid dalens sluttningar ligga de ännu
äldre flodbäddlagren.
</img>
Frankrike och England, men äfven i Italien, Belgien och
några andra länder, som man noggrant undersökt
sådana flodbäddar. Då Sommedalen i norra
Frankrike ej blott eger historisk vigt, såsom den der
tidigast ådragit sig uppmärksamheten — det var här
som <sc>Boucher de Perthes</sc> gjorde sina fynd — utan
äfven är en af de bäst undersökta, vända vi oss först
till den. Vidstående bild (Bild 2) visar oss i
genomskärning de nuvarande förhållandena i denna flods
dal vid Abbeville, och denna genomskärning kan
gälla såsom typ för hela Sommes dalgång. Djupt
ned i midten af dalen ser man den numera
jämförelsevis så obetydliga floden Somme flyta fram i
sin fåra. På ömse sidor derom och under dess
botten ligga vidsträckta aflagringar af lera och sand,
afsatta ur floden i föregående tider, då den egde
större vattenmassa med bredare spegel. Längre åt
sidorna, på dalens sluttningar, vid Menchecourt och
Mautort, finnas ännu äldre aflagringar af grus och
lera, och det är i dem man anträffar de äldsta
lemningarna af den forna djurverlden och menniskan.

<img l id="4077">
<sp>Bild 3.</sp> Tvärsnitt af
Sommeflodens bädd vid St. Acheul.
<i>a</i> lager af lera 4—5 fot djupt;
<i>b</i> af grus, 1—2 fot; <i>c</i> af mergel,
5—6 fot; <i>d</i> gruslager med
flintverktyg, <i>e</i> graf med likkista.
</img>
Bild 3 visar i något större skala de särskilda
hvarfven i sådana gamla lager, dels i orubbadt
skick, dels — och detta har sitt egendomliga intresse —
i rubbadt tillstånd, i det att här under den första kristna
tiden, då denna mark användes till kyrkogård, en graf,
hvilken innehåller en likkista af sten, befinnes nedgräfd
ända ned i det tredje lagret; å ömse sidor om denna graf
äro lagren åter i orubbadt skick. Det är i det understa
hvarfvet af detta lager, synnerligen i dess djupare
delar, de äldsta fornlemningarna finnas.

För jämförelses skull meddelas en lodrät
genomskärning (Bild 4) från Seineflodens gamla bädd vid
Paris, hvilken visar, huru rikt hvarfvens antal kan
vara. För den som intresserar sig för dessa
forskningar, är det lätt och onekligen lönande att vid ett
besök i den gamla verldsstaden göra en liten utfärd
till dess utkanter, t. ex. till Grenelle, Batignolles,
Clichy, för att — i de stora, djupa gropar
(»carrières»), i hvilka året om en mängd arbetare gräfva
för att tillgodogöra sig flintsten och dylikt till
bygnads-och vägmaterial — med egna
ögon få skåda lagringen i Seines gamla bädd. Denna flod
har förr haft en ofantligt mycket större bredd än nu, och
dess bädd sträcker sig å ömse sidor om Paris. Lagringen är
på olika ställen något olika med hvarf af olika tjocklek,
men den är ofta mycket skarpt utpräglad. Äfven här, och
ända ned i de djupaste hvarfven anträffas lemningar efter
den förgångna djurverlden och efter menniskan, och de
efterletas ifrigt af arbetarne, emedan de nu stå högt i pris.
Man må dock ej tro, att de förekomma i en särdeles stor
mängd; en arbetare kan stundom gräfva der i veckor, utan
att anträffa någon fornsak.

<img l id="4078">
<sp>Bild 4.</sp> Genomskärning af
Seineflodens bädd. Underst
(på 33 fots djup) ett lager
kalk med erratiska block.
Deröfver en mängd hvarf
af olika beskaffenhet (lera,
sand m. m.), innehållande
<i>a</i> mammuttänder, <i>b</i>
flintredskap, <i>c</i> ben af utdöda djur.
</img>
Likartadt med Sommes och Seines är förhållandet i andra
flodbäddar, t. ex. i Thames' o. s. v., och vi kunna derför
lemna skildringen af dem för att öfvergå till en
granskning af sjelfva de gjorda fynden. Dervid är
det otvifvelaktigt lämpligast att, innan vi frammana
menniskan, börja vår framställning med en teckning
af den djurverld, hvars lemningar återfinnas i
flodbäddarnas grus, för att derigenom få en lefvande
bild utaf eller åtminstone en aning om den natur
och de yttre förhållanden, under hvilka menniskan
då lefde.

Främst i denna forntida djurverld bör då
nämnas jätten bland dem alla, den med sina väldiga,
nästan oformliga, tillbakaböjda betar utrustade,
märkvärdiga elefant, som bär namnet Mammut (Elephas

<img id="4079">
<sp>Bild 5.</sp> Kindtand af mammut. Den är sedd från sidan, visande sin
sammansättning af skifvor. Upptill synes i perspektiv dess tuggyta med
sina tvärgående emaljringar. ¼ nat. storl.
</img>
primigenius). Af den hafva i de äldsta flodbäddar
på många ställen i Europa anträffats så talrika
lemningar, att man med säkerhet kan säga, att han
varit mycket utbredd och funnits i betydligt antal
under den period, som inträdde närmast efter istiden,
men derjämte i somliga af Europas trakter med stor
sannolikhet äfven under sjelfva istiden. De
återstoder af mammuten, hvilka man oftast anträffar i
flodbäddarna, äro dess kindtänder, men äfven delar
af och t. o. m. hela betar samt spridda ben af skelettet.

Kindtänderna (Bild 5), hvilka äro sammansatta
af tvärgående skifvor och genom dessa skifvors och
deras emaljringars antal och form skilja sig från de
nutida elefanternas, hade den fördelaktiga
egenskapen, att då de afnötts, växte nya tänder fram och
de gamla föllo bort. En mammut kunde således
byta tänder flere — man uppger fem till sex —

<img id="4080">
<sp>Bild 6.</sp> Mammutskelett, funnet vid Lierre nära Antwerpen år 1860.
Efter fotografi. De ljusaste delarna äro restaurerade.
</img>
gånger under sitt lif, och det är derför ej underligt,
att sådana kindtänder så jämförelsevis ofta anträffas
i flodbäddarna. Ben af mammutens skelett,
synnerligen af dess extremiteter, har man sedan lång tid
tillvaratagit; det är just dem som man fordom ej
sällan trott vara ben af jättar och anfört såsom
bevis på att menniskorna förr varit så ofantligt mycket
större än nu! Man har emellertid i Europa äfven
funnit nästan fullständiga mammutskeletter. Ett
sådant anträffades t. ex. för några år sedan, jämte en
mängd andra skeletter af utdöda djur, i Belgien, vid
gräfningar i närheten af Antwerpen. Detta vackra
skelett, hvaraf en afbildning (Bild 6) här lemnas, har
tillhört ett yngre, ej fullväxt djur; det skulle kunnat
blifva ännu större, dess betar längre, mer böjda; och
likväl, synnerligen om man tänker sig detta djur med
hull och hår, hvilken koloss utgjorde det ej i
jämförelse med menniskan! Den man, som är afbildad
invid skelettet, är en man af ungefär sex fots längd.

I vår verldsdel har man, såsom nämndt,
anträffat lemningar af mammuten i åtskilliga länder,
Britannien, Belgien, Frankrike ända ned till
Pyreneerna, i Italien ned till Rom, vidare i Tyskland,
Ryssland, enligt uppgift ett par gånger i Danmark,
men aldrig i Sverige eller Norge. Men mammuten
inskränkte sig, såsom bekant, ej blott till Europa.
Han har tvärtom i forntiden utbredt sig både öfver
Asien och Norra Amerika, och att han i dessa
trakter funnits i ofantligt antal, derom vitnar den stora
mängd af skelettben och tänder, som anträffats i
dessa verldsdelar. I norra Ryssland och Sibirien
hafva betar i tusental samlats, och de finnas ännu i
sådan mängd, att man drifver en betydlig handel
med dem, ty deras elfenben är ännu ofta fullkomligt
användbart; ja, det uppges t. o. m., att de norr om
Sibirien liggande stora öarna Lachowski och
Nysibirien till största delen bestå af ben och tänder af
utdöda djur och hufvudsakligen af mammuten.
Likartade fynd omtalas äfven från nordvestra Amerika.
Men vi känna mammuten ännu närmare än så, vi
känna mer än blotta benen. Ty man har, såsom det
torde vara bekant, anträffat hela djur med hull och
hår infrusna i norra Sibiriens ismassor — på detta
sätt, i sådana iskällare förvarade sedan kanske många
årtusenden tillbaka. Det första af dessa hela
mammutdjur, hvilket vid Lenaflodens stränder i nordligaste
Sibirien år 1799 lär hafva uppdagats af en
kringströfvande tungus, besågs, då ännu qvarsittande i
isen, år 1803 af <sc>Adams.</sc> Vid dennes ankomst var
det något skadadt af vargar, björnar och jakuternes
hundar — så väl voro nämligen mjukdelarna
bibehållna, att dessa djur låtit köttet sig väl smaka.
Genom detta fynd fick man först närmare kännedom
om mammutens utseende. Dess skinn var, enligt
<sc>Adams'</sc> skildring, mörkgrått och betäckt af en riklig
pels, som bestod dels af rödbruna hår af ungefär
fyra tums längd, dels af finare, tumslång ull af samma
färg, men derjämte äfven af svarta, bland de andra
håren sittande tagelhår af tolf till sexton tums längd
och af större tjocklek än hästtagel. Hela djuret var
nio fot högt och sexton fot långt, de väldiga
betarna oräknade. Dess vackra skelett pryder nu
Petersburgs stora museum; på hufvudet sitter ännu en
del af huden och banden qvar. Sedermera hafva
åtskilliga gånger hela mammutlik blifvit anträffade
i närheten af Sibiriens norra kust. Sålunda fann
t. ex. <sc>Middendorff</sc> 1843 en dylik mammut vid Tas,
nära polarcirkeln; en del af mjukdelarna voro så väl
bibehållna, att den ena ögongloben ännu förvaras i
Moskwa-muséet. Samme naturforskare anträffade en
annan mammut tillsamman med en liten unge,
inbäddad i ett lager af lera och sand, hvilket innehöll
erratiska block, femton fot öfver hafvets yta; i detta
lager fans en stam af lärktallen och hafssnäckor af
nu lefvande arktiska arter. Då dessa hafssnäckor
äfven äro karakteristiska för Europas istid, låter sig
redan deraf ett och annat sluta. År 1866 fans vidare
vid Yeneseis mynning en hjord af mammutskeletter
med ännu delvis qvarsittande hud och hår.
<sc>Middendorff</sc> anser t. o. m., att under senare århundraden
tusental af sådana mammutlik utsmälts ur isen eller
den frusna jorden, men att de alltjämt uppätits af
rofdjuren; de högar af mammutbetar, som der och
hvar ännu anträffas i Sibirien anser han just
härstamma från sådana lik.

Hvad kan man då sluta till af alla dessa fynd?
På hvilken tid har mammuten lefvat i Sibirien? När
och hvarför dog han ut i detta land? Hurudant
klimat har han fordrat? Hvaraf har han lefvat? Huru
hafva de i isen funna djuren blifvit inneslutna i den?
Detta är allt frågor, som tränga sig på oss vid
tanken på dessa Sibiriska fynd. Utrymmet tillåter ej
att här ingå på ett närmare utredande af dem alla,
utan vi måste nöja oss med att i få ord angifva de
slutsatser, till hvilka den vetenskapliga forskningen
i detta hänseende kommit. Särskildt är frågan om
klimatet af stor vigt för vårt ämne, emedan vi deraf
till viss grad kunna sluta till dess beskaffenhet äfven
i Europa under mammuttiden. Sibirien har förr haft
något, men dock ej så särdeles mycket, mildare
klimat än nu. Polarhafvet betäckte förr en stor del
af norra Sibirien, men detta land har småningom
höjt sig och höjer sig ännu upp derur. Mammuten
har i stora hjordar lefvat på Centralasiens och
Sydsibiriens slätter. Ett och annat lik deraf har med
floderna, hvilka flyta från söder till norr, förts ned
till deras mynning och der blifvit infruset i en »evig»
is. Sannolikt har äfven en och annan lefvande
individ öfverraskats af en i Sibirien ingalunda sällsynt,
plötslig, stark köld och t. ex. vid öfvergången af en
flod hastigt blifvit infrusen i dess ismassa<footnote>Såsom bevis för en sådan åsigt kan anföras följande händelse, som
den bekante missionären <sc>Huc</sc> omtalar i sin Eesa i Tibet 1844—46.
Sedan i följd af den starka kölden många af hans sällskap frusit ihjel,
uppslogo de återstående sina tält på stranden af Mouroui-Ousson (som längre
ned öfvergår till den kända Blå floden). Från detta sitt läger sågo de
några svarta, oformliga föremål anordnade i linie tvärs öfver floden. De
närmade sig dem, men kunde ej se hvad det var, förrän de kommo
alldeles tätt invid dem. Då upptäckte de, att dessa föremål utgjordes af
en trupp af vilda oxar (tibetanarnes Yak), hvilka till ett antal af mer än
femtio voro infrusna i isen. Det syntes tydligt, att de försökt simma öfver
floden just vid det tillfälle, då den tillfrusit, och att de ej nog hastigt
förmått rädda sig undan. Deras sköna hufvuden med de ståtliga hornen
befunno sig ännu öfver ytan, men kropparna voro alldeles infrusna i isen,
hvilken emellertid var så genomskinlig, att man väl kunde iakttaga deras
ställning; de sågo ännu ut som om de simmade, men örnar och räfvar
hade hackat ut deras ögon, och derigenom vanstält den eljest nästan
lefvande bilden.</footnote>.

Mammuten har tydligen företrädesvis lefvat af
veden, grenarna och barren af lärktallen; dess
tänder med sina tjockare emaljskifvor voro ock ännu
mer än de nu lefvande elefanternas egnade att
söndermala vedartade ämnen. Tiden för mammutens
tillvaro i Asien tyckes temligen sammanfalla med
den europeiskas; men det är möjligt, att den
fortfarit att lefva längre i den förra verldsdelen.
Hvarför den dog ut i Sibirien, är en fråga, som ännu ej
är tillfredsställande besvarad. Kanske var det
klimatets dåd, kanske också till en god del menniskans.

Hvad åter angår klimatet i Europa under
mammutens tillvaro derstädes, kunna vi, dels på grund
af förhållandena i Sibirien dels af andra
omständigheter sluta till, att det ingalunda varit tropiskt,
såsom man förr antagit, utan snarare väsentligt kallare
än nu. Man får ej deraf, att mammutens slägtingar,
nutidens elefanter, icke fördraga köld, sluta till, att
ej heller han förmått det; hans tjocka pels med sin
långa hårbeklädnad gjorde honom tvärtom ganska
lämplig derför.

Oaktadt åtskilligt ännu kunde vara att nämna
om detta märkvärdiga djur, hvilket liksom tryckt
sin prägel på en lång och rätt intressant period i
vår skapelsehistoria, få vi dock ej gerna längre dröja
vid betraktelsen deraf, utan öfvergå till
framställningen af dess öfriga samtida, låtande det ena efter det
andra passera revy. Närmast efter mammuten böra
vi då nämna en annan <sp>elefantart</sp> (Elephas antiquus),
af hvilken lemningar då och då anträffas i europeiska
flodbäddar, synnerligen i England. Denna elefant
har stått den nutida afrikanska temligen nära. Man
antager, att den fordrade ett mildare klimat än
mammuten; det torde emellertid komma att visa sig, att
de flesta lemningar af detta djur tillhört istidens
varmare mellanperioder. — Af sjelfva den afrikanska
elefanten har man äfvenledes i södra Europa funnit
otvetydiga rester.

I sammanhang med mammuten förtjenar dock
framför allt att omtalas den äfven längesedan utdöda,
märkliga, dubbelhornade <sp>noshörning,</sp> som för sin
rika hårbeklädnad vanligen kallas den <sp>ullhåriga</sp>
(Rhinoceros tichorhinus). Här meddelas en
afbildning af dess hufvudskål jämte ytterlinier af dess
båda horn (Bild 7). Den synes hafva varit
mammutens trogne följeslagare, både till tid och rum, och
dess qvarlefvor återfinnas än i dag nästan ständigt

<img id="4081">
<sp>Bild 7.</sp> Hufvudskål af ullhårig noshörning från Sibirien.
</img>
jordade på samma ställen och i samma lager som
mammutens. Sålunda anträffas ofta dess ben och
tänder i Englands, Frankrikes och Belgiens
flodgrusbäddar. Öfver Pyreneerna har den icke gått,
sannolikt ej heller öfver Alperna. Märkvärdigt nog
lär den ännu ej vara spårad i Amerika, men i
Sibirien har den funnits ungefär öfverallt der
mammuten fans. Äfven af noshörningen har man hittat
infrusna lik. Redan 1772 erhöll <sc>Pallas</sc> från
stränderna af Wiljui (en af Lenas bifloder) en sådan,
hvilken legat infrusen der i ofantliga tidrymder. Han
var likaså väl bibehållen som mammutliken och
nästan fullständig, liknande en naturlig mumie; hans
kött hade en rutten lukt, hvilket sannolikt berodde
derpå att han redan var i något förskämdt tillstånd,
då han blef infrusen; men i blodkärlen, t. o. m. de
finare, fans qvar en massa af koagulerad blod, som
ännu hade dettas röda färg. Huden var delvis
betäckt af kort, krusig ull, äfvensom af svarta och
gråa hår. Å fötterna och hufvudet hade
hårbeklädnaden varit särdeles riklig. Man har genom
mikroskopisk undersökning af den halftuggade massa, som
anträffades qvarsittande i håligheterna af denna
märkvärdiga reliks kindtänder kommit under fund med
den ullhåriga noshörningens födoämnen. De
utgjordes nämligen af tallbarr, tallved och några andra
växtdelar. Utom denna noshörning, hvilken fordrat
ett ganska kallt klimat och sannolikt funnits redan
under istiden samt försvunnit från vår jord ungefär
samtidigt med mammuten, har man äfven i Europas
flodbäddar funnit lemningar af ett par andra arter
af noshörning, hvilka företrädesvis anträffas i södra
Europa, men äfven i England, hvarest de då
sannolikt uppträdt under istidens varmare perioder.

Det senare gäller, såsom ofvan redan är antydt,
äfven om <sp>flodhästen,</sp> hvilken stod så nära
nutidens afrikanska art, att den näppeligen torde kunna
skiljas från den. Att den tid, under hvilken
flodhästen funnits i Europa, varit varm, bevisas bland
annat af de snäckor, hvilka nästan alltid anträffas
tillsamman med den, snäckor, hvilka nu dels flyttat
till det södra Europa, dels ej mer finnas i denna
verldsdel, utan (såsom t. ex. Cyrena fluminalis) anr
tingen följt med flodhästen till Nilen eller flyttat
öfver till Asiens floder.

Vi komma derefter till en grupp af djur, som
utom det att de alla representera de stora rofdjuren,
derjämte hafva det gemensamt att de hufvudsakligen
haft sitt tillhåll i bergsgrottor. De hafva också deraf
fått namn af <sp>grottbjörnen, grottlejonet</sp> och
<sp>grotthyänan.</sp> Oaktadt det kunde hafva sina skäl
att teckna dessa djurs historia i sammanhang med
de i grottor boende menniskorna, är det lämpligare
att redan här omnämna dem, emedan de liksom
mammuten antagligen varit synnerligt talrika på den tid,
då de gamla flodbäddarnas lager afsattes.

<sp>Grottbjörnen</sp> (Ursus spelaeus) var en ståtlig
art i sitt slägte,  den blef såsom fullvuxen ända till

<img l id="4082">
<sp>Bild 8.</sp> Hufvudskål af grottbjörn.
</img>
10 fot lång och stundom än mer, ja den
öfverträffade i storlek ej blott betydligt de
i Europa nu lefvande, utan t. o. m. sjelfva
Nordamerikas fruktansvärda gråa björn.
Grottbjörnen skiljde sig dessutom från de
nutida arterna mest genom hufvudets form (Bild 8),
i det att pannan bildade en från nosen tvärt
uppstigande, stark afsats, men derjämte äfven genom
egendomligheter i de kraftiga, knöliga kindtändernas
antal och beskaffenhet (främre falska kindtanden egde
i olikhet med alla andra kända björnarter trenne
utvecklade taggar). Hörntänderna voro väldiga.
Stortåns ställning var särdeles lämplig för klättring. Men
detta fruktansvärda djur var likväl utan tvifvel ännu
mindre köttätare än vår tids björnformer.
Emellertid har på senare åren den förmodan uttalats, att
dessa sistnämnda, våra nu lefvande björnarter,
under årtusendens förlopp småningom utvecklat sig
från grottbjörnen, och det kan ej nekas att vigtiga
skäl tala för denna åsigt, synnerligen tillvaron af
mellanformer mellan dem. Särskildt är
Nordamerikas stora gråa björn (Ursus ferox) starkt misstänkt
för att vara en sådan förändrad afkomling.

Lemningar af den ursprungliga formen, eller
grottbjörnen sjelf, har man anträffat i mellersta
Europa, såsom i Tyskland, men äfven t. o. m. i Italien
och i Sydryssland, men ej i Spanien och ej med
säkerhet i Skandinavien. I största mängd har
man funnit ben af den i vissa, ofta uteslutande af
sådana björnar bebodda grottor i Belgien och i södra
Frankrike (i Pyreneerna).<footnote>Sjelfva den på sista åren i den menskliga kulturen så sorgligt
ryktbara, stora grottan vid Lourdes är utan tvifvel en sådan grotta, der
en mängd ben af dessa rofdjur ligga gömda; om den heliga madonna,
som så troget och obevekligt håller vakt vid ingången till denna håla,
visste, hvilka egendomliga skatter hon beskyddar, skulle hon kanske välja
en annan ort att visa sig uti för de tusentals pilgrimer, hvilka från alla
trakter dit vallfärda för att bringa henne sin hyllning. Nu få emellertid
björnarna hvila i frid och grottan, som är afstängd med ett galler, är
sannolikt för lång tid förlorad för vetenskapen. I en liten grotta strax
der invid hafva lemningar af grottbjörnen anträffats.
</footnote> Grottbjörnen tillhörde
en mycket aflägsen period, ungefär mammutens eller,
enligt somliga förf., en ännu äldre; den fans
troligen redan under istiden, men den dog i sin
ursprungliga form efter all anledning tidigt ut.

<sp>Grottlejonet</sp> eller <sp>grott-tigern,</sp> såsom
den äfven kallas, (Felis spelæa) var snarare större
än nutidens lejon, men synes eljest, enligt de nyaste
undersökningarna ej hafva skiljt sig särdeles mycket
från detta. Man har funnit lemningar deraf i
Frankrike, Tyskland och Italien. Man har äfven anträffat
dess ben i Karpaterna och sammanstält detta fynd
med <sc>Herodoti</sc> uppgift, att i Thessaliens berg de
kameler, som åtföljde <sp>Xerxes'</sp> här, angripits af
lejon. Man har t. o. m. tänkt på möjligheten, att
grottlejonet skulle kunna lefva än i dag och vara
en af de tigerarter, som finnas i Asien på Altais
sluttningar och vid de Himmelska bergen, således i
ett ganska kallt klimat; den ena af dessa arter är
betäckt med mycket långa hår. Äfven i Norra
Amerikas Mississippidal har man anträffat lemningar af
ett djur, som, att döma af skelettdelarnas form,
synes hafva hört till samma art som Europas
grottlejon. Oaktadt man ej med säkerhet känner,
huruvida grottlejonet i sin urprungliga form dött
fullkomligt ut från jorden eller om det efterlemnat några
direkta afkomlingar i djurens rike, så vet man
emellertid att det, åtminstone, i Europa uppträdt i en
mycket aflägsen period, tillhörande ungefär
mammutens och grottbjörnens.

Äfven af en annan stor <sp>kattart,</sp> som liknade
leoparden, hafva lemningar blifvit funna i vestra,
mellersta och södra Europas bengrottor.

<sp>Grotthyänan</sp> (Hyæna spelæa) har lemnat
talrika rester i Europa, såsom i England och Belgien,
mest i vissa grottor som ej sällan varit nästan
uteslutande af dem bebodda; denna art står den nu
lefvande afrikanska hyänan (Hyæna crocuta) så nära,
att det, efter benstommens vitnesbörd, torde
vara svårt att kunna skilja dem från hvarandra.

Af några andra, mindre rofdjur, såsom
<sp>vargen</sp> och <sp>räfven,</sp> hafva äfven stundom anträffats
ben i flodernas grusbäddar, men vi förbigå dem för
att i korthet beröra några andra slägten af de större
djuren, hvilka äfven finnas representerade i dessa
flodbäddar, nämligen <sp>hjortarnas, oxarnas</sp> och
<sp>hästarnas.</sp> Främst bland dem träder oss
tillmötes den praktfulla irländska <sp>jättehjorten</sp>
(Megaceros hibernicus), hvilken med sina väldiga horn
utan all fråga vinner skönhetspriset inom sin grupp.
Detta djur nådde en höjd af mer än tio fot, och
afståndet mellan de yttersta spetsarna af dess båda
horn blef ända till elfva fot. Här meddelas en
afbildning af det vackra skelett, som genom Prof.
<sc>Santessons</sc> försorg tillhör Karolinska Institutets
museum i Stockholm.

Då man ser dessa horn, kan man ej annat än
häpna öfver att de kunnat årligen på nytt växa ut
till sådan storlek; hjortarna fälla nämligen sina horn
vid slutet af vintern. Mest har denna hjort, såsom
namnet antyder, funnits på Irland, men äfven på de
andra britiska öarna har den temligen ofta anträffats.
I Frankrike finner man lemningar af honom ned till
Pyreneerna, i Tyskland till Schlesien, derjämte i
mellersta Italien och slutligen äfven i Danmark, men
ej i det öfriga Skandinavien och ej utom Europa.
Den har således haft en temligen inskränkt
utbredning. Efter all anledning har den ej fördragit stor

<img id="4083">
<sp>Bild 9.</sp> Skelett af jättehjort från Irland, tillhörande Karol. Institutets
museum. Efter en fotografi, som godhetsfullt utförts af Prof. <sc>Stenberg.</sc>
</img>

köld, utan fordrat ett mera tempereradt klimat. Af
de omständigheter, under hvilka dess ben vanligen
anträffas, tätt under torfmossarna, men äfven i
flodgruslagren, kan man draga den slutsatsen, att den
tillhör en mycket aflägsen period, och att den
försvunnit för längesedan, är äfven klart deraf, att
lemningar af den aldrig funnits tillsamman med redskap
från den yngre stenåldern. Man antager ej utan
skäl, att den dött ut till stor del på grund af de
sköna hornens storlek, emedan den, förföljd af
vargar och andra rofdjur, ofta måste hafva fastnat bland
skogens träd och blifvit ett lätt byte. <sc>Cæsar</sc> och
<sc>Tacitus</sc> omnämna den icke. Det mystiska djur, som
i Niebelungen-Lied omtalas under namn af Schelch,
skulle enligt någras förmodan vara jättehjorten, men
detta är ej sannolikt, utan torde det, liksom dessa
sångers eldsprutande drakar och andra fabelväsen,
endast hafva tillhört fantasien och sagan.

Vi hafva nu genommönstrat de märkligaste
representanterna i den djurverld, som karakteriserade den
närmast på istiden följande perioden, och hvilkas
lemningar tillsamman med menniskoredskap mest
anträffas i flodbäddarnas äldre lager. Till dem bör
man äfven räkna <sp>renen, elgen, kronhjorten,
hästen, myskoxen, uroxen</sp> och <sp>bisonoxen,</sp>
men då dessa djur blefvo mera utmärkande för en
derpå följande period, torde det vara lämpligast att
närmare skildra dem längre fram i samband med de
något nyare kulturförhållanden, i hvilka menniskan
då inträdt.

Vi vända oss derför till granskningen af de ur
flodbäddarna hemtade intygen på menniskans
tillvaro under den tid, då hela denna djurverld med
sin mammut, sin noshörning, sin grottbjörn m. fl.
bebodde Europas mark. Dessa intyg bestå så godt
som först och sist utaf redskap af flinta, otvetydigt
slagna af menniskohand. Det var just dessa, som
<sc>Boucher de Perthes</sc> upptäckte och för hvilkas
härledande från menniskan han hade att uthärda en så
hård strid. Numera tviflar ingen derpå. <sc>Prestwich</sc>
framtog sjelf dylika verktyg tillsamman med
mammutlemningar ur orubbade lager i Sommes flodbädd,
och sedan hafva många forskare, sådana som <sc>Evans,
Christy, Flower</sc> m. fl., lyckats att göra detsamma.
Vid närmare påseende befans t. o. m., att dylika
redskap, tagna i en engelsk flodbädd, mer än ett
århundrade förvarats i samlingar i England, och då man
på den angifna fyndorten granskade denna
flodbädd, hittade man ännu flere exemplar deraf
tillsamman med ben af de utdöda djuren.

Men huru äro då dessa märkvärdiga flintredskap
beskaffade? Oaktadt de såväl till storlek som form
äro något vexlande, kan man dock bland de
egentliga, afsigtligt tillhuggna formerna urskilja tvänne
hufvudsakliga slag, nämligen de ovala och de åt ena
änden tillspetsade. Storleken vexlar mellan 2 och
10 tum, de flesta äro dock omkring 4 till 6 tum
långa. Begge formerna äro oftast något tillplattade från
sida till sida. Den ena af dessa former, den <sp>mot
ena änden tillspetsade,</sp> som man vanligen
benämner spjutspetsar, och hvaraf ett karakteristiskt
exemplar från England är i naturlig storlek
återgifvet å titelbilden, är mot den bredare änden något
tjockare och der är den äfven gröfst tillhuggen, i
det att stora skärfvor i temligen obestämda
riktningar afslagits. De båda längskanterna, hvilka än
äro å ömse sidor något konvexa, än något konkava
(Bild 10), än å den ena sidan något konvex, å den

<img id="4084">
<sp>Bild 10.</sp> Flintredskap funnet tillsamman med mammutlemningar i
Ouseflodens grusbädd vid Redhill, Thetford (England). Efter <sc>Evans.</sc> ½ nat. storl.
</img>
andra konkav (såsom å titelbilden),  äro ofta något
finare tillhuggna, i det att mindre skärfvor efter en
<img id="4085">
<sp>Bild 11.</sp> Flintredskap funnet i Thamesflodens gamla bädd vid Reculver.
Efter <sc>Evans.</sc> Nat. storl.
</img>
något bestämdare beräkning der slagits af. Dessa
ytterkanter äro derför mer eller mindre skarpa, men
sällan ega de verklig, sammanhängande egg. Den
smalare änden löper än ut i en skarp spets, än är
den mer eller mindre trubbig. Den tjockare änden

<img id="4086">
<sp>Bild 12.</sp> Flintredskap af oval form, sedt från ytan, från kant och i
genomskärning. Det är funnet vid Hill Head (England). Efter <sc>Evans.</sc>
½ nat. storl.
</img>
är ibland tillhuggen så, att den ögonskenligen
lämpar sig för att sätta in i ett skaft, t. ex. en
trädgren, ett horn eller dyl., än är den rundad liksom
för att hålla i handen; stundom är denna senare
ände  ej   alls  tillhuggen,   utan flintans naturliga yta
lemnad oförändrad (Bild 11).

Den andra formen, de <sp>ovala</sp> redskapen (Bild
12), har ingen spets, och intet bakre tjockare parti,
utan eger i hela sin ytterkant en mer eller mindre
tillskärpt egg samt är oftast starkt tillplattad från
sida till sida. Äfven den har rått tillhuggna ytor.

<img id="4087">
<sp>Bild 13.</sp> Ett mindre flintredskap funnet i en grusbädd vid Boscombe
Bournemouth (England). Efter <sc>Evans.</sc> ½ nat. storl.
</img>
Mellan dessa begge former finnas emellertid
åtskilliga öfvergångar, om hvilka man tvekar, till
hvilketdera slaget de böra hänföras. Dessutom anträffas
i flodbäddarna äfven, om än mera sällan, något
smärre redskap, hvilka dels (Bild 13) upprepa de
nyssbeskrifna formerna, dels mer likna sådana
skrapor som längre fram skola omtalas. Men utom alla
dessa egentliga redskap, af hvilka man på
åtskilliga ställen i Europa samlat ett ganska betydligt
antal, finnas i gruslagren en mängd större och
mindre skärfvor af flinta, hvilka vanligen anses hafva
begagnats såsom skärande eller borrande verktyg
(knifvar, prylar); på många af dem kan man
tydligen se, att de äro slagna och bearbetade af
menniskohand. Men såväl af dessa skärfvors form som
ock af de öfriga flintredskapens kan man tydligen
finna, att deras tillverkare i afseende på flintans
behandling stått mycket lågt, samt vida tillbaka i
förhållande till en senare stenålders. Menniskan hade
ännu ej fullt lärt känna flintans natur, hon kunde
ej rätt beräkna verkan af de slag hon med sin simpla,
af en vanlig rullsten bestående hammare, tilldelade
sin flinta, det enda material, hvarpå hon i dessa
tider — så långt före metallernas upptäckt — hade
tillgång. Dessa redskap äro derför i hög grad
ofullkomliga och primitiva, man kunde nästan säga naiva,
och de vitna utan all fråga om en mycket låg grad
af kultur. Någon gång förefalla de väl att vara litet
bättre tillhuggna och försedda med något skarpare
egg, men äfven detta är blott undantagsvis, och i
det hela stå de i afseende på bearbetningen långt
efter de flesta, nu lefvande vilda folkstammars.
Sådana vi finna dem, äro de ofta något slipade på sin
yta, i det att de blifvit rullade af floden, innan de
nedbäddats i dess lager. Derjämte bära de alltid
på sin yta ett vittradt lager, en s. k. crusta, än af
gråaktig, än mera gul eller brun färg. Denna
egendomliga förändring uppstår på flintans yta, då den,
under långa tider varit utsatt för luftens och i
synnerhet vattnets åverkan; den eger en viss betydelse
i dessa redskaps historia, emedan den äfven är ett
vitne för deras ålder och äkthet. Det är just genom
den som man så lätt kan skilja de äkta från de
förfalskade — den lifliga efterfrågan har nämligen
framkallat en slik industri. På dessa senares brottytor
har man dock aldrig lyckats åstadkomma någon
sådan crusta.

Men hvartill använde då forntidens menniskor
alla dessa redskap? Detta är en fråga öfver hvilken
man haft många funderingar, och här finnes också
ett fritt spelrum för tanken. An har man antagit
dem vara lans- och spjutspetsar, kanske äfven
kast- eller slungstenar för krig mot menniskor och vilda
djur; än yxor till att fälla träd med och kilar för att
dermed klyfva ved, än åter hackor för att gräfva
med i jorden efter ätliga växters rötter, eller att
hugga hål uti flodernas is<footnote>Flere försök hafva i nyaste tid blifvit gjorda att binda sådana
stenredskap vid skaft af trädgrenar medelst tarmsträngar o. d., och det
kan ej nekas, att man derigenom erhåller verktyg, som ej synas alldeles
oanvändbara.</footnote>, ja det sägs t. o. m. att
fantasien stundom flugit så långt, att man velat gifva
dem rang af gudabilder! — Då man emellertid
betänker, att de ständigt återkomma blott i ett fåtal af
former, är det antagligast att de varit
universalredskap, tjenande för åtskilliga behof. Det var
säkerligen ej då såsom nu, att hvarje behof egde sitt
verktyg och sin mästare; arbetsfördelningen låg då i sin
linda, men behofven voro vida färre, de gingo då
liksom för nutidens råaste vildar, endast ut på att
tillfredställa stundens mest trängande kraf, att i största
nödtorft uppehålla lifvet emot dess värsta fiender,
hunger och köld. Att menniskan ensamt med
sådana redskap, som de nu beskrifna kunnat med
verklig framgång föra jagt efter de stora, tjockhudade
djuren, mammuten och noshörningen m. fl., synes föga
sannolikt, men väl att dessa redskap kunnat tjena till
att stycka djurens kött och klyfva deras ben, då de
redan voro döda. Antagligt är, att den tidens vildar,
liksom vår tids, t. ex. i Afrika, fångat dessa väldiga
djur i stora gropar, hvilkas öppningar de betäckt med
sköra grenar. De i grottor boende djuren kunde ju
derjämte fångas genom hvarjehanda knep, och på
dylika har menniskan alltid varit uppfinningsrik. Vi
veta väl ej säkert, om detta urfolk ännu egt elden
till sitt förfogande; om så varit, hade man nog hittat
på att röka ihjel somliga djur, t. ex. björnarna,
såsom man än i dag brukar göra med vissa djur som
bo i hålor.

Men vi skola lemna gissningarnas fält;
kommande forskningar kunna sannolikt uppdaga ett och
annat som nu synes oss dunkelt. Så mycket är
emellertid säkert, att vi i dessa enkla, råa redskap få en
visshet om menniskans tillvaro under en tid, då
mammut och noshörning, grottbjörn och jättehjort,
ströfvade kring i Europa, att dessa menniskor stodo på
en mycket låg kulturståndpunkt och utan tvifvel likt
nutidens vildar fört ett ganska ömkligt lif i strid mot
regn och snö, mot hunger och mot vilda djur, hvilka
senare i allmänhet voro vida starkare än menniskan.
Hvad särskildt angår klimatet, veta vi ju att det ej
blott under sjelfva istiden, utan äfven under
ofantligt långa tider efter densamma varit mycket kallare
än nu; vi kunna af de väldiga jöklarna och de genom
dessas smältande is bildade, stora floderna sluta till,
att nederbörden varit särdeles ymnig; och
menniskans skydd mot köld och regn var, äfven om hon
lyckats förvärfva sig en och annan pels från djuren,
och t. o. m. om hon redan då skulle tagit sin
tillflykt till bergens hålor, utan tvifvel högst primitivt
och torftigt.

Men frågas det, har man ej funnit menniskan
sjelf, ej hennes ben jordade uti flodbäddarnas grus?
Tyvärr har man ju ännu ej, så intressant det ock
skulle vara, anträffat menniskan liksom mammuten
och noshörningen från dessa längst förflutna tider
infrusen i nordpolsländers eviga is, men man har dock
i Europa funnit delar af hennes skelett i flodbäddars
lager. Jag vill ej här beröra den något tvetydiga
underkäk — den beryktade käken från Moulin-Quignon
— hvilken för några år sedan, anträffad i
Sommebädden, gjort så mycket väsen af sig och öfver hvilken
<sc>Evans</sc> slutligen uttalat sitt »hvile i frid!» Men i
Seineflodens bädd hafva deremot af <sc>Bertrand, Réboux</sc> och
<sc>Hamy</sc> åtskilliga menniskoben blifvit funna under
säkra förhållanden och i orubbadt lager. Till storlek
och form skilja de sig ej väsentligt från nutidens
folk, men man har dock på dem anmärkt flere
egenheter, på hvilkas framställning ej torde vara skäl att
här ingå, då de ej utan kännedom af
menniskoskelettets osteologi kunna blifva af intresse. Äfven i
några andra flodbäddar hafva menniskorester anträffats.

Talrika äro dock ej sådana fynd, men detta är
ingalunda underligt, dels emedan menniskans ben
ganska lätt undergå förmultning, dels emedan hon
sannolikt haft förstånd nog att vid öfversvämningar
i tid draga sig undan och rädda sig från
drunkningsdöden samt från att vid flodernas stränder inbäddas
i deras bottenslam, hvilket deremot oftare synes
hafva händt den stora klumpiga mammuten och de
andra djuren. Utan tvifvel var också menniskan på
denna tid i ringa antal för handen, såsom i
allmänhet måste vara fallet, då hon försedd med eländiga
redskap skall lefva af jagt. Menniskan sjelf — så
vigtigt det ock skulle vara att ega en större serie
af oskadade ben utaf hennes skelett och synnerligen
af hufvudskålar — är emellertid ej nödvändig att oftare
finna, vi spåra henne ju otvetydigt i hennes verk,
de skildrade flintredskapen. Dessa utgöra ju för oss
tydliga vitnesbörd om hennes tillvaro; de tillhviska
oss mången, om än så dunkel, saga från forntidens
mångtusenåriga natt och låta oss äfven till en viss
grad, med aningens fjerrglas, blicka in i vårt slägtes
barnaålder, dess lif, dess kulturtillstånd och —
genom samvaron med de utdöda djurens ben och de
geologiska bildningarna — i den natur, hvari
menniskan då lefde.

Det skulle möjligen vara på sin plats att
ytterligare anföra en del af de öfvertygande bevis, som
blifvit framstälda för att ådagalägga samtidigheten
af menniskoredskapen och de utdöda djurs ben,
hvilka finnas i flodbäddarna, men detta skulle här
taga allt för stort utrymme i anspråk, hvarför vi
lemna denna del af vårt ämne och öfvergå till
framställningen af vår andra uppgift, nämligen de spår
efter menniskans forna tillvaro, hvilka anträffats i
de bildningar, som fått namn af <sp>bengrottor.</sp>

Större remnor och håligheter förekomma, såsom
bekant, mångenstädes i bergen. Verkliga grottor
äro deremot ej allmänna; de finnas mest i de
trakter, der klipporna utgöras af kalksten, och det är
derför just i sådana länder, der kalkberg mest
förekomma, som vi hafva att söka de grottor, hvilka
tjena till bevis för menniskornas äldsta tillvaro, alltså
inom Europa uti England, Belgien, Frankrike, vissa
delar af Tyskland o. s. v. Sådana grottor befinna
sig stundom vid hafvets klippstränder, men det vida
största antalet af dem tillhör likväl de branta
bergväggar, hvilka begränsa flodernas dalar. De ligga
höjda öfver den angränsande hafs- eller flodytan,
äro än ensamma än flere invid hvarandra, och de
utmynna åt hafvet eller floddalen till med en, stundom
dock med två eller tre öppningar.

För grottornas bildning hafva i allmänhet flere
orsaker samverkat. Hufvudsakligen är det dock här,
liksom vid flodfårornas urhålkning, vattnet, som
genom den fria kolsyra det vanligen innehåller, har löst
upp lättlösligare delar af klippan, så snart det
genom en liten spricka ell. dyl. kommit i tillfälle
dertill; ofta hafva långväga källor, t. o. m. varma
sådana, på detta sätt trängt sig fram genom berget
och upplöst dess kalk. Källorna eller det sakta
framsipprande regnet och dess små bäckar hafva
emellertid ej alldeles uteslutande bildat grottorna;
äfven den närliggande floden eller hafvet hafva ej
sällan bidragit med sin större vattenmassa.

Men det är ej blott kemiska krafter, som härvid
verkat. Äfven de mekaniska hafva spelat en vigtig
rol, och denna mekaniska inverkan — hvilken på sätt
och vis. redan finnes antydd i den romerske
skaldens bekanta vers: »droppen urhålkar sin häll, en
ring ju slits af att nyttjas»<footnote>Gutta cavat lapidem, consumitur annulus usu. <sc>Ovidus.</sc></footnote> — den sker medelst de
af vattnet medförda fasta partiklarnas gnidning och
skrapning på klippan. Genom dessa förenade
krafter har småningom en större hålighet uppstått; från
dess väggar hafva då och då nedfallit afsplittrade
stenar, och slutligen har der uppstått en mer eller
mindre fullständig grotta.

På grund af detta bildningssätt är det naturligt,
att grottorna skola vara af vexlande storlek och form.
Än utgöra de djupt in i berget slingrande, smala
och mörka gångar, som der och hvar utvidga sig
till något större salar, än åter runda eller halfrunda
kammare, som genom en öppning halft upplysas af
dagens sol. Än äro de, såsom ofta är fallet i södra
Frankrike, endast ett slags större eller mindre skjul
under en framspringande klippvägg; dessa
sistnämnda vilja vi till skilnad från <sp>verkliga grottor</sp>
här nedan kalla <sp>klippskjul.</sp>

Sådana af naturen danade grottor hafva en gång
tjenat menniskan till hemvist, och det är just de,
som lemnat så vigtiga bidrag till kännedomen om
vårt slägtes äldsta historia. På väggarna i de
grottor, i hvilka de äldsta intygen efter menniskan
finnas, kan man ej se ringaste spår efter inverkan af
hennes hand<footnote>I Frankrike finnas derjämte äfven, fastän från långt senare tider,
bergskammare, hvilka uppenbarligen äro uthuggna af och t. o. m. der och
hvar ända in i vårt århundrade bebodda af menniskor — ett slags
moderna grottmenniskor eller »troglodytes. Dessa kammare ligga ofta i
flere ända till fyra våningar öfver hvarandra; de öppna sig med sin ena
sida utåt, och den bergvägg, i hvilken de finnas, gör nästan intrycket af
en bikaka. En sådan bergvägg finnes t. ex. nära Brives i mellersta
Frankrike.</footnote>; tydligen hade vårt slägte ej ännu
uppfunnit något medel att med framgång betvinga
den hårda klippan, ty derför voro de små verktygen
allt för klena; menniskan måste då liksom de vilda
djuren nöja sig med det njugga skydd, som naturen
sjelfmant gaf. Utan tvifvel kom hon derunder ofta
i kamp med djuren om herraväldet öfver dessa usla
boningar, hvarvid än den ena, än den andra parten
behöll stridsplatsen; man ser detta bäst deraf, att
åtskilliga grottor omvexlande bebotts af menniskor
och af vilddjur sådana som grottbjörn, grottlejon
och grotthyäna.

De arkiv, i hvilka det blifvit oss förunnadt att
läsa om dessa forntida menniskors öden, hafva ända
in i vår tid legat förvarade i dessa grottor och de
utgöras af sådana qvarlefvor från deras
hvardagslif, deras kök och husslöjd, deras strider och
jagter, hvilka af en eller annan anledning gått i arf
till oss. De ligga ofta i stor mängd och uti mer
eller mindre ansenliga lager i botten af dessa hålor
sammanhållna dels af en s. k. grottjord, hvilken
består af de här hopade, vid grottornas bildning
återstående olösligare partiklarna af klippan, dels och
företrädesvis af utfäld enkel kolsyrad kalk; denna
senare har såsom sur kolsyrad kalk i löst tillstånd
med vattnet nedsipprat från grottans väggar och
dränkt igenom lagret på dess botten; der har den
till luften afgifvit sin öfverskjutande kolsyra och i
fast, olöst form åt bottenlagret vanligen förlänat en
sådan stadga, att detta endast med våld kan
sönderbrytas. Derigenom har emellertid den kolsyrade
kalken oftast på ett utmärkt sätt skyddat de i
bottenlagret förvarade föremålen för yttre åverkan såväl
af luft, vatten och temperaturvexlingar som ock af
råttor, räfvar och andra gräfvande djur, hvilka så
ofta eljest till stort men för vetenskapen omrört och
förderfvat de bästa dylika urkunder. Men den
kolsyrade kalken uppträder äfven på ett annat sätt
såsom skyddande hölje för fornlemningarna; den
bildar nämligen ofvanpå och emellan grottans
bottenlager hela, vågräta, ofta flere tum tjocka, ytterst hårda,
kristalliniska lager, och det är företrädesvis dem man
brukar kalla <sp>stalagmit</sp>lager. De kallas så till
skilnad från de eljest alldeles likartade lager af
kolsyrad kalk, hvilka under namn af droppsten
(stalaktit) så ofta bekläda grottornas väggar och tak och
derifrån nedskjuta i form af stora ståtliga tappar och
pelare. Hela det lager i botten af grottan, i hvilket
lemningarna efter menniskan och djuren finnas, kallar
man <sp>breccia.</sp> Denna breccia är således allt efter
mängden af den kolsyrade kalk, som afsatt sig i dess
massa, af olika fasthet, än är den temligen lös,
d. v. s. möjlig att bearbeta med en spade, än åter,
och detta oftast, så fast, att den blott efter
sprängning med hammare eller krut kan undersökas. Till
fastheten af breccian har naturligtvis äfven bidragit
den upprepade trampning, hvarför grottans golf
varit utsatt af dess invånare. Dess tjocklek varierar
ungefär från ett par till 20 fot, vanligen är den 4
till 5 fot; man kan redan af denna betydande
tjocklek sluta till, att en mycket lång tid varit nödvändig
för breccians bildning, ty af små, tillfälligtvis
förlorade eller i följd af skada bortkastade flint- och
benredskap samt af krossade benbitar uppstå ej fort
sådana lager, då de samtida invånarnes antal i hvarje
grotta i följd af det bristande utrymmet aldrig kan
hafva varit betydligt. Mellan eller ofvanpå dessa hvarf
finner man stundom lager af grus, sand eller lera,
hvilka ej innehålla lemningar af menniskan eller
djuren, men väl ibland vattensnäckor. Dessa lager
visa sig tydligen vara afsatta ur vatten, och de
härstamma från öfversvämningar af den förbiflytande
floden, hvilken sålunda ofta för lång tid bortjagat
grottornas invånare från deras hemvist. När floden
åter sjunkit och vattnet dragit sig tillbaka ur
grottan, hafva menniskan eller de vilda djuren ånyo der
intagit sina bostäder ofvanpå de ur floden afsatta
lagren. Sådana lager äro, såsom vi nedanför skola
se, af största vigt för bedömandet af grottfyndens
ålder.

Men alla dessa grottboningar tillhöra sinsemellan
icke samma tid. Tvärtom kan man härutinnan spåra
en väsentlig åtskilnad. Det finnes sådana t. ex. i
England, som möjligen kunna hafva varit bebodda
redan under istiden eller åtminstone strax efter
densamma. Å andra sidan finnes det ock de, som stiga
ned emot den yngre stenåldern. Mellan dessa båda
ytterligheter skönjer man serier af öfvergångsformer,
ja man kan t. o. m., såsom vi snart skola se, inom
en och samma floddal följa dylika serier. Sådana
grottboningars relativa ålder bör naturligtvis just
bedömas inom mindre områden i sender; på längre
afstånd från hvarandra kunna ganska olika
förhållanden samtidigt hafva egt rum. Lyckligtvis är man
emellertid vid dessa domslut ej inskränkt till de
vitnesbörd menniskans verktyg och öfriga
kulturförhållanden gifva oss vid handen; vi hafva i
djurverldens beskaffenhet, och derigenom äfven i
klimatets, en ytterst vigtig fingervisning. Af den kunna
vi sluta till, att om det ock finnes grottboningar,
som sträcka sig upp i sjelfva den tidsålder, då
mammuten var allmän uti Europa, så hör dock det
stora flertalet till en senare period, då detta djur
blef allt mera sällsynt och till slut nästan blott
tillhörde traditionen. Detsamma gäller om den
ullhåriga noshörningen och till stor del äfven om
jättehjorten; ja, sjelfva grottbjörnen, grottlejonet och
grotthyänan blefvo under de senare grottboningarnas
ålder så sällsynta, att vi der finna blott enstaka spår
af dem. De djur deremot, med hvilka menniskan i
Europa under denna tid mest kom i beröring och
hvilka utan tvifvel äfven voro de då i Europa
talrikast förekommande, utgjordes af vildhästen, renen,
kronhjorten, rådjuret, elgen, myskoxen, uroxen,
bisonoxen, stengeten, gemsen, saïga-antilopen, vildsvinet,
bäfvern, järfven, vargen och räfven. Vi spårade
visserligen redan i flodbäddarna flertalet af dem, men
vi uppsköto skizzeringen af deras historia till
grott-tiden, emedan de befunnits vara synnerligen
utmärkande för den väsentligaste delen af denna tid. Vi
skola derför nu i största korthet taga dem i
betraktande.

Må vi då börja med <sp>hästen</sp> (Equus caballus);
af honom finnas ben och tänder i stor mängd, så väl
i Frankrikes, som Belgiens och äfven Englands och
Tysklands grottor. Dessas invånare synas med god
smak hafva förtärt hans kött och benmärg, de hafva
af vissa delar af hans skelett gjort sig benverktyg
och der och hvar användt hans tänder såsom
hängprydnader eller amuletter. Härvid uppstår genast
frågan om menniskan på denna tid lärt sig att tämja
hästen eller ej. Allting tyder på, att så ej varit
fallet; hästen har utan tvifvel i stora hjordar ströfvat
kring i Europa i fullkomligt vildt tillstånd;
menniskan har med de stora rofdjuren, hyänan m. fl. delat
äran af att på dem anställa utödande jagter. Men
denna från våra nu lefvande slag betydligt afvikande
vildhäst med sitt breda hufvud och nos var att döma
af benstommen af något olika form och storlek. Man
urskiljer deraf dels en mycket liten varietet, ungefär
såsom våra ponnies, dels en något större. Numera
finnes på vår jord hästen ej i sitt ursprungliga, vilda
tillstånd, utan endast tam, eller ock förvildad i Asien
och Amerika.

Det märkligaste bland grott-tidens djur var dock
<sp>renen</sp> (Cervus tarandus). Denna, som nu dragit
sig tillbaka till polarländernas högslätter, Lappland,
Spetsbergen, Grönland m. m., har under en lång
period varit mycket utbredd öfver Europas slätter
och berg, i Tyskland, Belgien, Britannien och
Frankrike ända ned till Pyreneerna; ja den har varit så
allmän, att man t. ex. i somliga grottor samlat
tusental af dess horn. Den har tydligen under långa
tider utgjort den väsentligaste delen af menniskans
föda; af benen, synnerligen af hornen tillverkade hon
sig talrika redskap, och utan tvifvel har dess pels då
äfven varit hennes vigtigaste skydd mot kölden. Men
äfven renen har med största sannolikhet på denna
tid endast funnits i vildt tillstånd, åtminstone tala
många skäl härför och alla forskare äro derom ense.
Bland annat egde menniskan då ej ännu hunden till
slaf, och utan dess tillhjelp är det ej gerna möjligt
att tämja dessa djur eller att bevaka hjordarna.
Renen är det mest utmärkande djuret under en lång
period af grott-tiden — en period, som man just efter
den benämnt <sp>rentiden</sp> — och den är tillika ett
bevis för, att klimatet under grott-tiden varit vida
kallare än nu och sedan småningom förmildrats. Detta
djur fördrager nu ej mer mellersta Europas luftstreck.
Ej en gång i Skotland och Schweiz hafva de
upprepade försök, som gjorts att acklimatisera den, krönts
med framgång; efter kort tid har den städse dött ut.

<sp>Kronhjorten</sp> (Cervus elaphus) och <sp>elgen</sp>
(Cervus alces), hvilka såsom bekant ännu lefva i
vissa delar af vår verldsdel, tillhörde antagligen
grott-tidens senare skiften.

<sp>Myskoxen</sp> eller <sp>myskfåret</sp> (Ovibos
moschatus), denna märkliga mellanlänk mellan oxe och får,
hvilken älskar köldens länder, fans i Europa ungefär
samtidigt med renen. Nu lefver den i norra
Amerikas nordligaste trakter, der den klättrar likt geten
i klipporna och årligen företager långväga
vandringar; i östra Grönland anträffades den för några år
sedan i stort antal af den tyska nordpolsexpeditionen.

Af de båda egentliga oxarter, som förekommo
under grott-tiden, är den ena, den ståtliga <sp>uroxen</sp>
(Bos urus eller primigenius), numera åtminstone i sitt
ursprungliga, vilda tillstånd alldeles utdöd. Den lefde
emellertid i Germaniens skogar ända in på <sc>Cæsars</sc>
tid. Förr har den varit utbredd öfver hela Europa,
och i Skånes torfmossar har man af den anträffat
präktiga, fullständiga skelett, hvilka nu pryda museet
i Lund. Det är just å ett af dessa skelett, som Prof.
<sc>Nilsson</sc> visat, att under djurets lifstid en af
ryggkotorna blifvit genomborrad af en kastpil.

Den andra oxarten, <sp>bisonoxen</sp> (Bison priscus),
har fordom funnits öfver hela Europa och äfven i
Sibirien, kanske t. o. m. före mammutens tid. Rester
af den anträffas i flodbäddar, bengrottor och
torfmossar, och äfven af detta djur eger Lunds museum ett
utmärkt skelett funnet i Skånes torf. <sc>Plinius</sc> och
<sc>Seneca</sc> omtala den såsom lefvande i Tysklands
skogar. Ån i dag finnes, tack vare ryska regeringens
stränga lag mot dess förödande, denna ståtliga
oxart, om ock i något förändrad form, qvar vid lif i
Lithauens skogar. Hjorden har dock tyvärr tidtals,
förnämligast under polska upproren, smält samman.
För sexton år sedan utgjorde den inemot 2000
individer, men under det senaste upproret minskades
den sålunda till nära hälften, och sannolikt tillhör
snart äfven den det förgångnas verld. Det uppges
emellertid, att den äfven, fastän i ringa antal, skall
lefva i några delar af Vestasien. Men äfven i norra
Amerika finnes en form af bisonoxen, hvilken enligt
den schweiziske paleontologen Rutimeyers vitsord
härstammar från den, hvaraf vi finna lemningar i
Europas grottor och flodbäddar, och vi torde
således här liksom ofvan är nämndt om björnarna, hafva
ett nytt exempel på, att tvenne ännu lefvande
djurformer sammanbindas af, eller snarare utvecklat sig
ur en forntida form.

Då det kanske kan förefalla något tröttande för
läsaren att genomgå de öfriga djurens historia, vilja
vi blott i förbigående nämna, att af <sp>Saiga-antilopen</sp>
(Antilope saiga), som nu blott finnes inom vissa
delar af Osteuropa och Vestasien, hafva sparsamma
rester, förnämligast horn, blifvit funna i Frankrikes
grottor; af <sp>stengeten</sp> (Capra ibex) och <sp>gemsen</sp>
(Capra rupicapra) deremot något talrikare. Af
<sp>vildsvinet</sp> (Sus scrofa) har man på somliga ställen
funnit lemningar i mängd.

Vi kunna ej heller alldeles förbigå fogelfaunan.
Man har nämligen i Frankrike funnit rester af
<sp>fjellugglan</sp> (Strix nivea) hvilken nu med kölden
dragit sig tillbaka till Lapplands obygder, och i
Sydtysklands grottor har man anträffat sådana massor
af vildsvanens och vildgåsens ben, att man sett sig
föranlåten antaga, det dessa foglar fordom, i ofantliga
skaror, liksom nu i norden häckat i dessa nejder.

Allt visar oss således, att under grott-tiden ett
kallare klimat än det nuvarande rådt i Europa, samt
att de flesta af de djur, som då bebodde denna
verldsdels mellersta och sydligare trakter, vid den
inträdande förmildringen emigrerat mot nordens fjell,
der de, ostörda af värmen, kunde få lefva i
förhållanden, som deras natur och skaplynne kraft.

Efter denna skildring af grottornas allmänna
beskaffenhet och den samtida djurverldens, skola vi
göra en liten utflygt till några af de vigtigare
grott-stationerna i Europa för att, så att säga genom egen
åskådning, förskaffa oss en uppfattning af deras
utseende. Då man känner deras nutida beskaffenhet,
deras läge och de stycken af breccian, som ännu
der och hvar återstå, kan man lättare få en inblick i
grott-tidens kultur och sjelf på sätt och vis
kontrollera de deröfver dragna slutsatserna. För denna
utflygt skola vi företrädesvis välja ett par af de
belgiska och norditalienska grottstationerna samt
framför allt några af de franska, emedan dessa äro de
hittills bäst undersökta och tillika de
betydelsefullaste.

Om vi medfölja bantåget från Belgiens
hufvudstad i nordostlig riktning komma vi snart, efter
passerande af staden Namur, till en annan liten,
särdeles  pittoreskt i Meuseflodens  dal belägen stad med

<img l id="4088"><sp>Bild 14.</sp> Karta öfver
grottornas läge vid Lesse och Meuse.
Efter <sc>Dupont.</sc>
</img>
namnet Dinant. Efter vid pass en timmes vandring
utmed östra sidan af nyssnämnda flod stöta vi på
inmynnandet af den biflod, som bär namnet Lesse.
(Bild 14 återger Dinants och grottornas läge utmed
Meuse och Lesse). Vi följa vidare en stund denna
senare flods östra sida och stanna ej förr än vid den
bro och det ställe, som kallas Pont à Lesse. Strax
härinvid finna vi, då vi följa en nyanlagd väg vår
första grotta, <sp>Trou Martina;</sp> denna, hvilken ännu
ej är till fullo undersökt, utan lär innehålla
intressanta lemningar af grottbjörn m. m., är emellertid
igenom en stark port stängd för våra nyfikna
blickar, och vi måste nöja oss med att bland gruset på
vägen, hvilken af en platsens egare till stor del är
anlagd af grottans innehåll, leta efter en och annan
fornlemning derifrån.

Vi gå den derför förbi, följande den utmed
dalsluttningen bland täta buskar slingrande stigen och
befinna oss i ett nu framför öppningen till en stor
och vacker bergsgrotta, kallad <sp>Tron Magrite.</sp>
Denna ligger ganska högt öfver flodens yta, är af
en halfrund form, temligen hög i tak och genom sin
breda öppning väl upplyst af dagens ljus. Det är
onekligen med en egendomlig, mystisk, nästan hemsk
känsla man första gången inträder i en dylik
grottboning från den äldsta forntid. Men här är man
omgifven af en så vacker natur, ja sjelfva grottan ser
så pass behaglig ut, att det hemska intrycket efter
hand försvinner. Då vi nämligen från den utanför
dess öppning liggande terrassen vända våra blickar
bort öfver floden och dess dal, kunna vi ej undgå
att tycka, det grottans forna invånare haft att fröjda
sig åt en förtjusande utsigt. Men då vi åter, efter
omsorgsfullt letande bland gruset, lyckats hitta några
små, utaf dessa menniskor tillhuggna flintskärfvor,
eller ett par små bitar djurben, sönderslagna för
märgens uttagande, så vexlar vår stämning igen, och
vi kunna näppeligen afundas grottmenniskornas lott.
Dessa små dyrbara reliker kalla snart fram för vår
syn tafla efter tafla af en tid utaf brist och elände, då
civilisationen var ett okändt begrepp och andens
skatter ännu icke funna, då menniskan, mot de väldiga,
rundtorn henne kringstrykande vilddjurens styrka väl
hade att sätta upp till motvärn sitt förnuft, men ett
förnuft understödt af så usla och kraftlösa vapen, att
hon ovilkorligen ofta måste duka under i striden.
Se här några af de djur, af hvilka man vid de ut
förda undersökningarna funnit lemningar uti de olika
lagren af grottans botten tillsamman med menskliga
qvarlefvor: den ullhåriga noshörningen, grottbjörnen,
grottlejonet, grotthyänan; då vi dertill stöta på
renen och fjellräfven, så lyckönska vi oss utan tvifvel
att ej hafva blifvit satta på jorden i denna tid, då
äfven i vår verldsdels mildare nejder klimatet var så
kallt och medlen att skydda sig mot denna köld så
inskränkta. Slutligen torde, när allt kommer
omkring, utsigten från denna grottas terrass ingalunda
då varit så angenäm som nu, ty utan tvifvel var
dalen då ej så djup, utan flodens yta låg sannolikt ej
långt under grottans mynning. Dalen var ej så
pittoresk och vegetationen ej heller så yppig utan
snarare arktisk. Och dock, trots allt detta, finna vi här,
utom de vanliga små flintredskapen och ett par
genomborrade djurtänder, några, om än ytterst svaga,
spår efter bildande konst, nästan de enda, som
hittills blifvit funna i Belgiens grottor. De utgöras af
en liten bild i elfenben, som har ett visst tycke af
en sittande menniska och af ett par besynnerliga
inristningar å renhorn, hvilkas andemening man ännu
ej lyckats att tyda. I alla händelser äro dessa
»konstverk», hur enkla de än förefalla oss, likväl af stort
intresse, emedan de äro bland de äldsta man hittills
känner från Europa. De kunde väl ge oss anledning
till åtskilliga funderingar, men vi lemna dem och
Trou Magrite för att fortsätta vår vandring. Efter
att hafva korsat öfver en nu högt öfver flodens yta
belägen slätt, hvars jord dock en gång i forntiden
afsatts ur denna flods vatten, då den flutit ofantligt
mycket högre och bredare än nu, nalkas vi åter dess
strand, i det vi varligt stiga ned utför den branta
dalväggen. Landskapet är här kanske än mer
pittoreskt än vi förut under denna färd skådat. Vi
passera den tillfälligtvis uppsvälda, forsande floden
Lesse och befinna oss efter att hafva stigit uppför
den motsatta dalsluttningen vid ingången till den
mer än 80 fot öfver floden belägna grottan Trou de
<sp>la Naulette.</sp> Här tända vi vår lykta — grottan är
mörk som natten — och nedstiga försigtigt, fot för
fot, genom den trånga gång, hvilken leder till den
ganska djupt inuti berget befintliga, stora
grottkammaren. Här bese vi vid lyktans matta sken de
spår, som ännu finnas qvar efter de olika lagren,
hvarest qvarlefvor af mammut och noshörning m. m.
anträffats. Utan tvifvel har denna grotta mest varit
ett tillhåll för vilda djur, men man har äfven, t. o. m.
i de djupare lagren här funnit minnen af menniskan,
bestående i skelettdelar. Det vigtigaste bland dessa
fynd är den underkäk, hvilken är bekant under namn
af »käken från la Naulette». Den visar flere
märkliga egendomligheter i såväl form som tandsättning,
genom hvilka den befunnits i hög grad närma sig
till lägre racer, synnerligast vissa australiska folk,
och den har varit föremål för en upprepad
granskning af de lärde. Innan vi lemna denna grotta,
måste vi i förbigående betrakta de ända till
fottjocka stalagmitlagren med sina vackra, kristalliniska
brottytor, äfvensom de från taket nedhängande
droppstenarna. Sedan vi derefter ånyo kommit ut i
dagsljuset och vandrat förbi en annan, ännu ej fullt
undersökt grotta, hvilken torde komma att lemna goda
bidrag till dessa forskningar, passera vi ånyo floden
och stå nu vid ingången till den vackra, vidöppna
och ljusa grotta, som bär namnet  <sp>Trou de</sp>
<sp>Chaleux</sp> (Bild 15). Den ligger vid pass 50 fot öfver
flodens yta, vackert omhägnad af grönskande träd
och buskar. Den har tydligen ej varit bebodd under
den äldsta tiden, då mammuten i större antal vandrade
omkring vid Lesseflodens stränder, och detta
sannolikt på grund deraf, att en varm mineralkälla, hvars

<img id="4089">
<sp>Bild 15.</sp> Klipp-parti vid Lessefloden i Belgien. Ungefär å klippans midt
synes ingången till den grotta, som kallas Trou de Chaleux.
</img>

minnesmärken ännu kunna ses, då sprungit fram
från grottans botten. Från den egentliga rentiden
deremot hafva här anträffats talrika spår af
menniskan, ja ensamt af slagna flintspån och andra
flintredskap (skrapor, knifvar, pilspetsar) har man samlat
mer än trettio tusen! Äfven åtskilliga sådana
flintkärnar, från hvilka  flintspånen  blifvit  slagna, hafva
här blifvit funna, och de tyda på, att en forntida
verkstad legat på denna plats. Några redskap af
renhorn och ben (spjutspetsar, synålar) hafva derjämte
blifvit anträffade, och vid grottans ingång funnos,
såsom rester af en härd, aska och kol blandade med
flintskärfvor och ben; elden hade således nu med
säkerhet inträdt i menniskans och kulturens tjenst.
Men det är ej nog härmed, vi kunna spåra ännu
ett par drag af en vaknande civilisation; i denna
grotta hafva nämligen anträffats åtskilliga bevis —
i fall sådana verkligen skulle vara behöfliga — på att
lyxen och behagsjukan ej äro just sena insatser i
den menskliga utvecklingens historia; man har här
funnit många snäckor och tänder, som af
menniskohand blifvit genomborrade med ett hål och hvilka
påtagligen fordom burits i ett band såsom prydnader.
Men dessa reliker härröra egendomligt nog ej från
djur som lefvat samtidigt med grottmenniskorna,
utan de tillhöra ett föregående geologiskt skede,
tertiärtiden. De härstamma ej engång från det
nuvarande Belgiens jord, utan äro komna långväga
från, de höra till lager i mellersta Frankrike,
Champagne och trakten af Versailles. Vi kunna alltså af
dessa fynd sluta till, att en förbindelse med dessa
nejder redan i denna aflägsna forntid egt rum.
Huruvida Belgiens grottmenniskor sjelfva ströfvat så vida
kring, eller om de ej snarare genom en än i dag
hos vilda folk så vanlig byteshandel kommit i
besittning af dessa sina dyrbarheter, måste vi lemna
derhän. Att en sådan förbindelse egt rum, derför
få vi ett ytterligare starkt bevis i den
omständigheten, att i Belgiens grottor blifvit anträffade
åtskilliga flintsaker, hvilka tillverkats af ett material, som
endast finnes vid Loires stränder. Oaktadt det vore
af intresse att dröja något vid begrundandet af dessa
fynd, måste vi dock fortsätta vår vandring. Ej långt
från Trou de Chaleux komma vi, då vi bland buskar
och praktfulla ormbunkar sakta nedstiga utför
sluttningen af den höga klippvägg, som begränsar den
vilda, men sköna floddalen, till grottorna vid
<sp>Furfooz.</sp> Dessa grottor äro flere till antalet, och de
ligga i olika höjd öfver flodens yta. Den största af
dem, <sp>Trou des Nutons,</sp> utgör en ljus, rymlig
och ganska djup sal; den har innehållit åtskilliga
lemningar af ren, häst o. s. v. Några hundra fot
derifrån ligger i bergsluttningen en annan grotta,
Trou du Frontal, hvilken blifvit märkvärdig
derigenom, att man här i en liten nisch funnit
åtskilliga menniskoskeletter tillsamman med fragmenter
af en stor vacker urna, och dessa lemningar hafva
blifvit hänförda till rentiden. Då de emellertid
snarare torde tillhöra en senare stenålder, gå vi dem
här lätt förbi. Likaså lemna vi åsido ett par andra
mindre grottor å samma bergsluttning. Vi kasta
derför ännu en blick öfver den vilda, men
förtjusande nejden med sina höga och branta, pittoreskt
sönderbrutna klippor och sin leende, grönskande
dal, der den vackra Lessefloden i slingrande lopp
ger lif och rörelse åt bilden; solen lyser, luften är
ren och frisk som ett alplands, och endast med
saknad lemna vi denna ort för att återvända till Dinant.
Derifrån kunna vi sedan göra utflykter till grottorna
vid <sp>Montaigle,</sp> vid <sp>Hastières</sp> och vid <sp>Goyet</sp>
m. fl. Ett besök äfven i dem är ganska intressant
och naturen bjuder här ständigt på nya skönheter.
Belgiens grottor äro visserligen i allmänhet blott att
betrakta såsom tomma börser, ty så grundligt äro
de genomforskade, att endast på få ställen stycken
af breccian finnas qvar. Men då de samlingar som
i dem gjorts, på ett utmärkt sätt finnas uppstälda i
Bruxelles' museum, kunna vi förskaffa oss ett
ganska godt omdöme om deras forna innehåll och i
allmänhet om grott-tidens kultur i Belgien. Angående
dessa grottor och några af de djurben som i dem
finnas, får man dock akta sig för att draga för
mycket slutsatser, emedan breccian här oftast ej är
särdeles hård. Man har t. ex. funnit ben af tuppen i
ett par af dessa grottor, och det lider ej tvifvel att
de hitförts af räfvar eller andra djur under en
senare tid. Vi skola derför nöja oss med de fakta vi
redan erhållit och lemna Belgiens jord.
Dessförinnan må vi dock titta in uti den nära vid Goyet
liggande, beryktade grottan vid <sp>Engis;</sp> det var i den
som <sc>Schmerling</sc> gjort sina rikaste fynd och muséet
i Liège bär derom ett vackert vitnesbörd. Men det
är ej blott de nästan otaliga grottbjörnsbenen eller
menniskoredskapen som här taga vår
uppmärksamhet i anspråk, denna grotta eger ännu en
märkvärdighet: här fann nämligen samme forskare tvänne
menniskoskallar, hvilka höra till de aldra äldsta man
känner. Då här ej är utrymme att ingå på
kraniologiens läror, vill jag blott nämna, att dessa kranier,
såvidt man af deras fragment kan sluta, knapt
märkbart afvika från de nu i Europa vanliga
hufvudskålsformerna. Båda äro de ganska långa i förhållande
till sin bredd och af temligen ringa höjd. Här
meddelas en afbildning af det ena, hvilket merendels
går under namn af »kraniet från Engis» (Bild 16).
Vi finna i denna skalle knapt något stöd för den
Darwinska läran om menniskoslägtets härkomst,
såsom man trott sig se i den beryktade hufvudskål,
hvilken för några år sedan anträffades i
Neanderthalgrottan i Rhentrakten. Denna senare, som i följd
af sina i hög grad råa, lågt stående drag med de
väldiga ögonbrynsbågarna, den ytterst låga pannan
och hjessan o.  s.  v.,  med rätta utgjort föremål för

<img id="4090">
<sp>Bild 16.</sp> Menniskokranium från Engis-grottan, sedt framifrån och
ofvanifrån. Ansigtsbenen saknas. ¼ nat. storl.
</img>
en så liflig diskussion mellan de lärde, har på
senaste tiden blifvit misstänkt att ega en genom
sjukdom något missbildad form. Vi göra derför bäst i
att här lemna den åsido, i afvaktan på kommande
forskningars resultat<footnote>Nyligen lär emellertid uti en flodbädd i Österrike en hufvudskål
anträffats, hvilken i hög grad säges likna Neanderthalskallen.</footnote>, så mycket mer, som man ej
af en enda hufvudskål får draga allmänna slutsatser.
Af <sp>Englands</sp> grottor böra vi i första rummet
taga i betraktande den stora <sp>Kents</sp>grottan i
Devonshire, helt nära invid kusten. Under de senaste
nio åren har der pågått en noggrann undersökning,
men den utförliga redogörelsen derför är tyvärr ännu
icke offentliggjord. Denna grotta består af flere stora
kammare; i den yttersta af dem äro de flesta
fynden gjorda. Breccian består af flere lager; äfven i
de djupaste finnas redskap tillverkade af
menniskohand tillsamman med lemningar af de stora utdöda
djuren, näml. mammut, noshörning, grottlejon,
grotthyäna, jättehjort, ren, vildhäst, bison, uroxe o. s. v.
Redskapen bestå af en mängd flintverktyg, af hvilka
åtskilliga i hög grad påminna om dem från
flodbäddarna, andra åter äro mindre och smalare. Äfven
flere harpuner, benverktyg och bennålar ha
anträffats. Bland de öfriga grottorna i England böra
nämnas: <sp>Brixham</sp>grottan, <sp>Hyæna-Den</sp> och <sp>Long
Hole.</sp> De i dem utförda undersökningarna hafva
gifvit ungefär samma resultat som i Kentsgrottan.

Innan vi derifrån begifva oss till Frankrike,
böra vi i förbigående beröra ett par tyska stationer
från rentiden. Vid <sp>Ravensburg</sp> norr om
Bodensjön har man i bottnen af ett torflager funnit massor
af ben och horn efter renen tillsamman med otaliga
flintredskap, hvilka senares material härstammar från
aflägsna trakter. Mossor och snäckor, som funnits
tillsamman med dem, äro nordiska och alpina
former. Men äfven verkliga bengrottor finnas i
Tyskland. Mest hafva de Würtembergska (<sp>Hohlefels,
Hohlestein</sp> m. fl.) ådragit sig uppmärksamhet;
der har man bland annat trott sig finna, att
menniskorna begagnat de stora rofdjurens, särdeles
grottbjörnens underkäkar såsom verktyg, hvarvid
naturligtvis hörntänderna spelade hufvudrolen; äfvenså
uppgifves, att några mycket råa krukbitar anträffats.
Redskapen utgöras af flinta och ben och äro mycket
primitiva. Djurverldens lemningar äro ungefär de
samma som i de belgiska och engelska grottorna.
Mammuten, noshörningen och grottlejonet funnos
ännu, och grottbjörnen var i betydligt antal
förhanden samt förtärdes synbarligen med god smak af
grottinvånarne; äfvenså hästen och renen.

Tätt invid Frankrikes gräns, men likväl på
Italiens område, ligger vid Medelhafvets strand helt
nära <sp>Mentone</sp> en rad af grottor, hvilka ega ett
stort intresse. Då man med bantåg reser öster
ut från Nizza och stannar i den förtrollande lilla
stad, som bär namnet Mentone, lönar det väl mödan,
— om man för en stund kan slita sig ur detta paradis
med sina tjusande utsigter öfver berg och dalar, haf
och himmel, sina palmalléer, sina af gyllene frukter
dignande orangelundar och sitt pittoreska,
lefnadsfriska folk — att följa hafvets strand en half timmes
väg österut. Strax efter passerandet af den
italienska gränsen med dess i djupet bland klyftorna
forsande ström, befinna vi oss i en natur, som är en
helt annan än Mentones. Haf och himmel äro
desamma, men jorden känna vi ej igen. Stranden,
som stiger temligen långsamt upp, slutar vid inemot
nittio fots höjd öfver hafvet, invid foten af
gulaktiga, tvärbranta kalkklippor, hvilka liksom
strandpartiet äro så öde och ofruktbara, att blott några
försvinnande små euphorbiabuskar der och hvar kunna
uppletas af ögat. Här är det som grottorna finnas.
Man räknar dem till nio,  men vi se dem ej alla på
en gång och somliga äro derjämte så godt som
oåtkomliga. Bild 17 återger ett par af de vigtigare
bland dessa grottor. De flesta af dem äro belägna
vid foten af klippan. De ega i allmänhet en rätt
betydlig höjd, i det de sluta uppåt med en
tillspetsning. Flere af dem sträcka sig äfven ganska djupt

<img id="4091">
<sp>Bild 17.</sp> Klippvägg med ingångar till tvänne af grottorna (k.
Baoussé-Rousse) vid Mentone i Norditalien nära Medelhafvets strand.
</img>
in uti berget. Ingångarna äro stora och insläppa
rätt mycket ljus. Här, i bottnen på dessa grottor,
finnes en mäktig, många fot djup breccia, hvilken
innehåller ytterst talrika lemningar af djur, som dels
äro alldeles utdöda, dels ej mer förekomma vilda i
dessa trakter. Men det är ej blott i sjelfva
grottorna som breccian finnes, den sträcker sig tvärtom
öfver ett vidsträckt område utanför dem, utvisande
att här varit mer än vanliga grottboningar, nämligen
hela stationer. Äfven den utanför grottorna
befintliga och ganska hårda breccian, hvilken är
genomskuren af den till Genua ledande jernvägen och
derför lätt att bese och undersöka, innehåller talrika
lemningar af djur och menniskoredskap. De flesta
af djurlemningarna utgöras af ben, som blifvit
sönderslagna af menniskor för märgens skull, men
derjämte finnas äfven åtskilliga ben och tänder,
genomborrade för att tjena till prydnader o. d. samt
redskap af ben och horn i form af pilspetsar, eller prylar

<img l id="4092">
<sp>Bild 18.</sp> Redskap från Mentone-grottorna.
<i>a</i> af ben, <i>b</i> af flinta, <i>c, d</i> skrapor af flinta
(Karol. Inst. Mus.) Nat. storl.
</img>
(Bild 18 <i>a</i>). Derjämte finnes en ofantlig mängd af
flintskärfvor, af hvilka många sedan äro ytterligare
bearbetade till knifvar, prylar, pilspetsar (Bild 18 <i>b</i>),
skrapor (Bild 18 <i>c d</i>). I allmänhet äro dessa redskap
föga vexlande till form och af ringa storlek; de äro
tilllika oftast rått arbetade. Intet spår af bildande konst
har hittills här blifvit iakttaget, så vida man ej
dit vill räkna att å en enda benbit finnas några
parallela skåror i rader af tre och tre på något afstånd
från hvarandra. Å ett större fotben af häst är ett
rundt hål borradt genom den ena änden. De
djulemningar, hvilka anträffas i dessa grottor, tillhöra
hufvudsakligen <sp>uroxe, vildhäst, kronhjort,</sp>
en stor <sp>bockart</sp> (som anses numera utdöd),
<sp>vildsvin;</sp> derjämte har man äfven funnit spridda ben
oeh tänder af <sp>ullhårig noshörning,
grottlejon, grottbjörn, grotthyäna</sp> och <sp>räf,</sp> men
hvarken mammut eller ren. Hittills hade man här
ej funnit andra spår af menniskan än hennes

<img id="4093">
<sp>Bild 19.</sp> Menniskoskelett funnet djupt ned i breecian i en af grottorna
vid Mentone. Efter fotografi.
</img>
redskap och de af henne sönderslagna djurbenen, men
för ungefär ett år sedan lyckades det <sc>Rivière,</sc>
hvilken på franska regeringens bekostnad anställer
undersökningar i dessa grottor, att vid ingången till
en af dem på nära tjugu fots djup under jordytan,
finna ett nästan fullständigt skelett af menniska,
liggande i orubbadt lager och tydligen med de
särskilda benen ännu i samma inbördes ställning, som
de innehaft vid personens död. Bild 19 återger detta
skelett efter en större fotografi, som tagits deraf
medan det ännu låg qvar på sin plats vid grottan.
Som man ser, ligger skelettet på venstra sidan, med
starkt böjda knän, armbågs- och handleder; ansigtet
vändt något nedåt med underkäken stödd mot
venstra handens fingrar. Skelettets ställning är så
naturlig, att man deri nästan tycker sig se mer en
sofvandes än en döds, och det är äfven ganska
antagligt, att denna menniska under sömn öfverraskats af
döden t. ex. genom en nedfallen sten, jordras e. d.,
fastän man ej funnit dödsorsaken. Skelettets ben
visa ingen egentlig olikhet mot nu lefvande folks,
men anmärkas bör, att hufvudskålen är särdeles lång
och smal, med utskjutande nacke, samt att
ögonhålorna äro mycket låga, tänderna alla i behåll med
starkt nötta tuggytor. Sjelfva hjärnskålen befans
delvis betäckt af en mängd små, med ett hål
genomborrade snäckor, en art Nassa, hvilka kunna hafva
tillhört en slags hufvudbonad eller prydnad, och af
några likaledes genomborrade hjorttänder. Ett
längre tillspetsadt benverktyg låg tvärs för pannan.
Bakom nacken funnos tvänne flintredskap. Nedanför
venstra knäet lågo fyrtioen genomborrade snäckor,
antagligen tillhörande en vädring, såsom stundom vilda
folk ännu bruka. Rundt om och öfver skelettet
funnos bland annat en mängd flintredskap af de i denna
breccia vanliga formerna, benverktyg, tänder af oxe,
hjort och vildsvin, samt flere slags snäckor, af hvilka
en ännu innehöll spår af kol och aska och låg tätt
invid hufvudet. Framför ansigtet fans ett mindre
parti sönderfallen jernmalm. Allt antyder, att
skelettet blifvit inneslutet i breccian på samma tid som
de der förekommande djurbenen, flintredskapen och
snäckorna<footnote>Skelettet, jämte den del af breccian, hvarpå det låg. förvaras i
alldeles orubbadt läge uti antropologiska museet i Jardin des Plantes i
Paris. Det torde inom kort omsorgsfullt beskrifvas af <sc>Qvatrefages</sc> och
<sc>Hamy.</sc> — Helt nyligen har <sc>Rivière</sc> i en af Mentonegrottorna anträffat ett
annat menniskoskelett. Dess hufvudskål var olyckligtvis krossad, men den
hade tydligen äfven ett slags hufvudbonad af snäckor. Vid skelettet fans
återigen ett litet parti jernmalm samt flint- och benredskap, äfvensom
genomborrade snäckor. Det låg på rygg djupt ned i grottans botten, på ett
lager af aska, och har tillhört en storväxt individ.</footnote>.

Men från hvilken tid härstamma då alla dessa
fynd? Emedan hvarken mammut eller ren
anträffats i grottorna vid Mentone, saknar man de
vanliga jämförelsepunkterna. Men man får deraf ej
sluta till, att dessa fynd tillhöra en senare tid, ty
mammuten och renen hafva veterligen ej anträffats
denna trakt, och hafva sannolikt ej sträckt sitt välde
dit. Af framstående forskare antagas tvärtom på
grund af faunans beskaffenhet dessa grottboningar
tillhöra en äldre tid än flertalet af de i mellersta
Frankrike befintliga. Redskapens råa och primitiva
form talar äfven för en sådan åsigt. Vi kunna
emellertid hoppas, att de noggranna och omfattande
undersökningar, som fortfarande äro å bane i dessa
vidsträckta grottstationer snart skola sprida ett
säkert ljus öfver deras ålder och äfven gifva oss en
klar uppfattning af den kulturståndpunkt de här i
en aflägsen forntid boende grottmenniskorna innehaft,
och kanske äfven af den race de tillhört. Hvad vi
känna, är för oss allaredan af stort intresse,
emedan vi deraf fått en, om än dunkel, bild af ett folk,
som bott i grottor på vidsträckta stationer utmed
Medelhafvets strand. <sc>Rivière</sc> har på senaste tid
der funnit flere nya sådana stationer, och man
motser med spändt intresse resultaten af de
undersökningar, som der komma att ske.

Äfven på andra ställen i Italien (Sicilien m. m.)
och utmed Medelhafvets kust (t. ex. Gibraltars klippa)
hafva grottstationer blifvit upptäckta och
undersökta, men då vi ej böra trötta oss med alltför
vidsträckta utfärder, styra vi slutligen vår kosa till
<sp>Frankrike.</sp> I dess grottor hafva onekligen de
intressantaste forskningarna i denna riktning blifvit
utförda och de rikaste fynden gjorda. Framför allt
vilja vi besöka de ryktbara grottorna i Périgord, åt
hvilka <sc>Christy</sc> och <sc>Lartet</sc> egnade sina
undersökningar. Dessa grottor ega ej blott historiskt värde,
de utgöra än i dag betydelsefulla fyndorter, och de
kunna mer än andra ge oss en inblick i den
egentliga grottperiodens utveckling.

Då vi med bantåg, vare sig från Nizza eller
Paris, stanna i departementet Dordogne, rakt österut
från Bordeaux, vid en liten jernbanstation och by
med namnet Les Eyzies, hvilken ligger utmed
floden Vézères strand, då befinna vi oss alldeles uti
det område, der Périgords forntida grottmenniskor
egt sina högqvarter (Bild 20 återger denna del af
Vézèreflodens dal). Då vi nu vilja besöka dem i
dessa deras gamla bostäder och mana fram för vår
syn deras hemlif, sträfvanden och strider, böra vi
helst begynna vid den grottan, som är belägen högre
upp vid samma flod ett par timmars väg från
bangården, vid en liten by <sp>Le Moustier,</sp> efter hvilken
grottan fått sitt namn. Bakom byn höjer sig en
terrassformigt bruten klippa och vi skönja temligen
högt upp på dess vägg ett större hål. Detta är
ingången till grottan. Vi följa den ditupp ledande
stigen, hvilken är beströdd med slagna flintskärfvor,

<img id="4094">
<sp>Bild 20.</sp> Karta öfver grottstationernas läge i Vézèreflodens dal.
Efter <sc>Cheisty</sc> och <sc>Laktet.</sc>
</img>
och stå snart inuti sjelfva den intressanta
grottboningen, genom hvars vida öppning solens strålar
falla in med fullt ljus. Grottan är ej stor, men den
åtskilliga fot djupa breccian har dock gifvit rika
skördar af fynd. Lyckligtvis hafva de forskare, som
arbetat här, lemnat qvar några stycken af denna
breccia i orubbadt tillstånd, och deraf kan man
genom egen åskådning bilda sig en bättre uppfattning
af förhållandena, än någon skildring kan återge. Först
och främst böja vi naturligtvis med intressets varma
ifver knä i gruset framför denna breccia och begynna
med vår lilla jernhacka att slå ut några ben af
<sp>uroxen, vildhästen</sp> och <sp>renen,</sp> hvarpå ej är
någon brist; lemningar af <sp>mammut</sp> och
<sp>grotthyäna</sp> hafva visserligen blifvit funna här, men de
äro så sällsynta, att vi ej kunna göra oss räkning
på att anträffa dem vid ett så kort besök. Deremot
kunna vi både ur sjelfva breccian och på den
utanför grottan befintliga terrassen samla oss en mängd
flintspån och skärfvor slagna af menniskohand och,
om vi hafva någon tur med oss, äfven ett par
verkliga redskap af den form, som just efter grottan fått
namnet <sp>Le Moustier-typen.</sp> De utgöras af s. k.
lansspetsar med ganska skarp kant samt en spetsig
och en trubbig ände. Egentligen äro de af två slag;
den ena sorten (Bild 21, <i>a</i>) är huggen och kullrig
på begge sidor och med aflångt, bikonvext
genomsnitt; de synas tillhuggna af flintkärnar. Den andra
vanligare sorten (Bild 21, <i>b</i>) åter är på ena sidan
kullrig och facetterad, på den andra deremot platt
(plan-konvex i genomsnittet), samt bearbetad af stora
breda, medelst ett enda hugg afslagna flintspån.
Det är den senare sorten, som vanligen anses
karakterisera Le Moustier-typen. Begge sorterna äro af
ganska ringa storlek (2—4 ½ tum) och skilja sig
derigenom från de ofvan beskrifna i flodbäddarna funna,
med hvilka eljest den förra, bikonvexa, formen eger
ganska mycket tycke. Utom dessa flintredskap och
flintskärfvor finna vi åtskilliga andra spår efter
menniskans forna härvaro. Dessa bestå mest i stycken
och skärfvor af ren-, ox- och hästben, hvilka
afsigtligt blifvit af henne slagna i bitar för
tillgodogörandet af deras märg.

<img id="4095">
<sp>Bild 21.</sp> Flintredskap från Le Moustier-grottan (tillhör, den s. k. Le
Moustier-typen). <i>a</i> är å begge sidor konvext, <i>b</i> å ena sidan konvext, å
den andra plant (ss. å undre bilden synes). Nat. storl. (Karol. Inst. Mus.)
</img>
Redan i de belgiska grottorna funno vi dylika
benstycken. Liksom än i dag hos många vilda folk,
utgjorde för grottornas invånare djurbenens märg en
den mest eftersökta spis. <sc>Stenstrup</sc> har genom sina
undersökningar öfver Danmarks afskrädeshögar från
stenåldern visat, hvilka af skelettets ben härför
användts och huru de blifvit sönderslagna. Det är de
långa rörbenen som innehålla märgen mest samlad,
och det är derför till sådana ben, som de bitar höra,
hvilka i så stor mängd finnas i forntidens
grottboningar. Ofta ser man ännu på dem märken efter
hugget af den sten, medelst hvilken de påtagligen
blifvit afslagna.

I denna grottas breccia finnas derjämte vid
närheten af ingången tjocka lager af trädkol. Redan
nu finna vi således i dessa trakter elden i
menniskans ego. Huru den af henne framlockades, veta
vi väl ej; men då vi se de vildaste, nu lefvande
folkstammar i besittning deraf, kunna vi antaga, att man
i forntiden användt liknande metoder, t. ex. gnidning
af två trädstycken mot hvarandra. De menniskor, som
bebott denna grotta, stodo utan tvifvel på en mycket
låg kulturgrad, de voro tydligen råa vildar, som
endast med svårighet kämpat för sin tillvaro. De visste
icke att tillverka redskap af horn och ben — sådana
har man aldrig funnit i breccian — och de hafva ej
efterlemnat ringaste spår af bildande konst, inga
inristningar, inga skulpturarbeten. Såväl den
fullkomliga frånvaron af sådana lemningar, som ock
flintredskapens råa form, hvilken, såsom nämndt,
mycket närmar sig till de i flodbäddarna funnas,
berättigar oss att antaga, det denna grotta varit bebodd
i en jämförelsevis mycket aflägsen tid, ja att det är
en af de aldra äldsta grottboningar man känner i
Frankrike. Men vi ega ännu flere och dertill vigtiga
vitnesbörd för denna grottbonings höga ålder. Om
man nämligen något närmare granskar den breda,
orubbade, åtskilliga fot höga pelare af breccian, som
i sjelfva ingången till grottan reser sig ända från
golf till tak, skall man snart uppdaga ganska
märkliga förhållanden. Underst i breccian finna vi
nämligen ett starkt kolhaltigt, svart, ett par fot tjockt
lager, som innehåller brända ben och flintskärfvor
i mängd; deröfver ligger ett tunt lager utan kol
och med obrända ben och flintbitar. Ofvanpå detta
åter se vi ett mer än fotstjockt hvarf af lösare,
gulaktig flodsand med kiselstenar, men utan flinta
och ben, deröfver ånyo ett mer än fotstjockt lager
innehållande flintredskap och djurben sönderslagna af
menniskor, samt öfverst vid taket nyare hvarf utan
lemningar efter menniskans härvaro. Det gulaktiga
sandlagret visar sig tydligen så väl genom sin
vågräta strimning som genom sin öfriga beskaffenhet
vara afsatt ur en vattenmassa. Fordom, då denna
grotta var bebodd, befann sig således den lilla, nu
nära hundrade fot djupare ned i dalen rinnande
floden Vézère i jämnhöjd med denna grotta, i hvilken
den vid en långvarig öfversvämning afsatt
flodsandlagret. Då man betänker, huru lång tid det behöfs
för en sådan flod att till sitt nuvarande djup urhålka
sin dal, kan man derigenom få, om ock ej en
bestämd måttstock, likväl en aning om hvilka
ofantliga tidrymder förgått sedan den period, då grottan
utgjorde en boning för de menniskor, hvilka här
lemnat så många minnesmärken efter sig. Men vi
lära derjämte af denna breccia, att innan sandlagret
afsatt sig ur floden, hade grottan ej allenast under
en lång tid stått något högre än flodens yta, utan
äfven redan då varit ett hemvist för menniskor;
derom vitnar det tjocka, kolhaltiga, flintredskap och
slagna djurben innehållande lager af breccian, som
finnes under flodsandlagret.

Det närmare betraktandet af denna grottas breccia
eger för oss ett stort intresse, emedan vi t. o. m.
sjelfva kunna derstädes ännu kontrollera de öfver
grottboningens ålder och beskaffenhet dragna
slutsatser.

Nedanför grottan finnes vid bergkanten ett
annat stycke breccia, som innehåller föremål af samma
beskaffenhet som de nyss beskrifna: häraf kan man
sluta till, att denna station varit bebodd af ett folk
med samma kultur under mycket lång tid, och ännu
sedan floden dragit sig djupt ned i sin fåra.

Men vi lemna nu Le Moustier och följa floden
Vézère i dess sköna dal, utmed vackert brutna
klippor och öfver leende ängar, genom skogsdungar, der
vinrankan i vildt, ogeneradt tillstånd slingrar sig
uppefter trädens stammar och bildar de prydligaste
guirlander från topp till topp, från gren till gren.
Under det vi färdas fram genom sådana, nu så
leende nejder, hvilka dock fordom varit ett köldens
hemvist, kanske med polarlandens dystra natur,
utpekar man för oss på flodens vestra sida den plats,
der en gång den vigtiga grottstationen <sp>la
Madelarne</sp> varit belägen. Nu se vi på denna forntida
boningsort framför klippan eller klippskjulet endast
en grönskande äng, men lyckligtvis hafva museerna
och forskningens annaler uppsamlat de dyrbara
lemningar, hvilka jorden här troget förvarat till vår tid.
På grund af dessa lemningars beskaffenhet vet man,
att denna grottstation tillhört en senare tid än Le
Moustier, och af den omständigheten, att sjelfva
platsen ligger vida mindre högt öfver flodens yta, då
denna således redan gräft sig vida djupare ned i sin
dal, kan man sluta till, att en ofantligt lång period
förflutit mellan dessa stationers beboende. Utom
flintredskap har man här funnit en mängd redskap af
horn och ben. Ja, man har t. o. m. anträffat
märkliga prof af bildande konst. Det torde vara
lämpligast att uppskjuta skildringen af dessa redskap och
konstföremål för att i sammanhang med de vid de
andra, i denna dal belägna och ungefär samtidiga
stationerna gjorda fynden erhålla en mera allmän
och omfattande kulturbild.

Fullföljande vår behagliga väg utmed Vézère,
återkomma vi då snart till den lilla byn les Eyzies,
der vi först stigit ur jernvagnen. Denna
egendomliga by ligger vid foten af en hög klippa, i hvars
nedre afsatser der och hvar ett slags boning — ett
hus om man så vill — blifvit inmurad, på så sätt
att dess bakre vägg, dess golf och ofta äfven tak
och sidoväggar utgöras af klippan sjelf och ej sällan
endast framväggen är uppförd af menniskohand. Ett
sådant bygnadssätt är i dessa trakter af Frankrike
mycket vanligt, och man ser derför ofta dylika
besynnerliga, ej sällan af murgrön öfverklädda nästen,
ej olika stora svalbon, fästade högt upp i
kalkklippornas håligheter och endast med en slingrande, i
klippan uthuggen, liten stig förenad med floddalen.
Det är som om man i dessa bostäder tyckte sig se
en qvarlefva från grottboningarnas tid. Men här
finnas emellertid äfven verkliga sådana urgamla grottor.
Ganska högt upp i berget, nära invid byn, ser man
ett mörkt hål, och då man på den dit ledande, smala
vägen vandrar derupp, befinner man sig snart i en
rätt stor och vacker grotta, som bär namn af
grottan vid <sp>les Eyzies.</sp> Här hafva gjorts många vackra
fynd, hvilka föra denna station till samma tid som
La Madelaine. Det är från denna grotta som
<sc>Christy</sc> och <sc>Lartet</sc> låtit utbryta de flere fot stora
stycken af den stenhårda breccian, hvilka de skänkt
såsom prof till många af Europas muséer, äfven vårt
lands. Ännu i dag finna vi i grottan en hög af
mindre brecciastycken, äfvenledes med afsigt af samme
forskare qvarlemnade åt kommande besökare, och
vi kunna härstädes möjligen ännu bland dem finna
vackra bitar med inneslutna delar af ren, uroxe
o. s. v., ja t. o. m. bearbetade stycken af renhorn
äfvensom flintredskap.

Ej långt från Les-Eyzies-grottan ligger en annan
grotta benämnd <sp>Cro-Magnon.</sp> Denna, hvilken
lär vara den först undersökta af alla, innehåller
numera intet af värde, men ett större stycke af
breccian finnes dock derutanför orördt, fastän tillsvidare
oåtkomligt, under ett der beläget boningshus. I denna
grotta har man förut gjort många vackra fynd, hvilka
göra henne i så fall märkvärdig, att de ställa hennes
beboende till en period mellan Le Moustiers och La
Madelaines. Utom flintredskap, hvilka äro något
mindre rått huggna än Le Moustiers, har man nämligen
här funnit enkla redskap af ben och horn
(spjutspetsar), men inga afbildningar eller konstföremål.
I de ytligare lagren af grottans breccia har man
funnit några hufvudskålar och andra ben, tillhörande
menniskoskeletter. Invid dem lågo bland annat
några prydnader, bestående af genomborrade snäckor
från Atlanten. Man har på grund af detta fynd
antagit att grottan, förut bebodd af grottmenniskor,
slutligen tjenat dem till begrafningsplats. Då man
emellertid börjat tveka, huruvida ej de ytliga lagren
af breccian med sina skeletter, liksom de vid
Aurignac m. fl. ställen, snarare härröra från en senare
stenålder, torde det med den grundsats, vi från
början uppstält, vara bäst att ej fästa oss för mycket
vid dem. Så mycket bör dock anmärkas, att
hufvudskålarna äro temligen långa (dolikocefala) och att
å de andra skelettbenen finnas några ganska
egendomliga drag, samt att de tillhört storväxta
individer.

Nu passera vi öfver floden, och följande utmed
dess vackra, trädbevuxna strand gå vi snart förbi
den rymliga grottan <sp>Gorge d'Enfer,</sp> der bland
annat åtskilliga redskap af horn och ben anträffats,
till den sista stationen i denna dal, den bekanta
<sp>Laugerie,</sp> hvilken af flere skäl äfven från
fornforskarens synpunkt innefattar två stationer,
<sp>Laugerie Haute</sp> och <sp>Laugerie Basse.</sp> Dessa båda
utgöra ej egentliga grottor, utan endast klippskjul,
d. v. s. den vida plats, der dessa stationer ligga,
omslutes af den tvärbranta, halfcirkelformiga
klippan, hvilken der och hvar bildar ett väldigt, halft
öfverhängande tak eller skjul. Vid foten af denna
klippa ligger den ofta djupa breccia, ur hvilken man
framletat mången dyrbar fornsak. Vid Laugerie Haute
har man anträffat ett antal af de ganska väl huggna
flint-spjutspetsar, som karakterisera den s. k.
Solutré-typen (se Bild 40), men denna station, Laugerie
Haute, tillhör, jämte Gorge d'Enfer, en något äldre
tid än La Madelaine, hvaremot Laugerie Basse
tillhör La Madelaines period. Denna olikhet mellan
tvänne stationer, hvilka ligga så vid hvarandras sida
och på sätt och vis befinna sig vid samma
klippskjul och på ungefär samma höjd, torde kunna få
sin förklaring derigenom, att den äldsta, Laugerie
Haute, blifvit genom klippras obeboelig; än i dag
se vi de väldiga, dels i forntiden, dels äfven i senare
tid, nedfallna klippstyckena ligga qvar på breccian
och hindra en fortsatt genomgripande undersökning
deraf. Sedan har under en följande lång tid
Laugerie Basse utgjort hemvist för menniskor, som stått
på en något högre utvecklad kulturgrad. Vid foten
af den framskjutande klippan finna vi här, vid
Laugerie Basse, ett par små nutida bostäder i samma
bygnadsstil, som vi nyss sågo vid les Eyzies, ity att
de bestå egentligen blott af en enda mur, hvilken
innesluter en urgröpning af klippan. Genom ett
litet hål upptill i denna mur se vi rök bolma fram
ur den ena boningen och uppstiga uppför
klippväggen, hvilken den redan förut svartfärgat med sitt sot.
Må vi träda in i denna primitiva boning under detta
tak och inom dessa väggar, som mest utgöras af
klippan sjelf! Vi finna derinne samlad kring
eldstaden i en atmosfer af rök en bondfamilj, fattig men
ändock belåten, ty den är stolt öfver att vara herre
på Laugerie Basse, en ort dit för hvarje år allt flere
af vetenskapens pilgrimer vallfärda. Den lille
mannen med den tvärsäkra minen, familjens öfverhufvud,
har också gjort sig förtjent af att ej glömmas i
forskningens annaler; ty hans ihärdighet vid
undersökningarna har man att tacka för månget intressant
fynd. Han känner här hvarje vrå, och vi följa
honom derför uppmärksamt omkring, låtande honom
utpeka för oss alla ställets märkvärdigheter, hvilka
för honom tydligen äro de förnämsta i verlden.
Stugan, om vi så få kalla den, har till golf ett väldigt
nedramladt klippstycke, och under detta ligger ett
stort parti af breccian. För att komma åt denna
breccia har man derför måst gräfva sig under
klippstycket, och det är dessa gräfningar vi nu vilja bese.
Den lille mannen tänder sin lykta, och vi nedstiga
efter honom i en slags mörk källare och derifrån
följa vi honom, krypande på händer och fötter,
genom trånga, krokiga, underjordiska gångar, gräfda
med otrolig möda af vår värd och den om
undersökningen af Laugerie Basse mycket förtjente <sc>Elie
Massénat.</sc> Här, i dessa mellan klippstycken
slingrande gångar, visar man oss platsen för hvarje
vigtigt fynd. Der och hvar ligga ännu flintspån och
små högar af djurben och horn, af hvilka en sådan
mängd anträffats vid gångarnas gräfning, att man
låtit ej obetydligt ligga qvar för kommande besökare.
Vi se der renhorn samt ben af ren, bison och häst,
och om lyckan är oss bevågen, finna vi äfven ett och
annat renhorn bearbetadt af menniskohand, på hvilka
alla saker solens strålar icke fallit sedan
grottmenniskornas tid. Ännu finnes här under detta klippblock,
som utgör bostadens golf, ett stycke qvar af den
intressanta breccian, hvilket man ej vågar röra, af
fruktan för att blocket, med sin nuvarande boning,
skall ramla ned. Då vi åter från dessa
mullvadsgångar uppkommit i dagsljuset visar man oss den
utanför bostaden befintliga breccian, som nu är
nästan fullständigt undersökt, men hvarest man på
åtskilliga fots djup bland annat funnit den märkliga
afbildning af en menniska, jagande en bisonoxe,
hvilken här nedan meddelas (B. 31). Strax invid denna
plats hafva vi, vid foten af klippväggen, ett annat
parti af breccian, med några mörka, mellan stora
klippblock utgräfda gångar. Af klippblockens läge
i breccian kan man sluta till, att de fallit ned från
den branta klippväggen på skiljda tider och att
menniskorna, om ock vid hvarje klippras bortskrämda
från sitt hemvist, likväl snart återkommit till sina
gamla härdar och der mellan de nedfallna blocken
tändt nya eldar och hållit nya måltider. Så väl vid
sidorna af sådana klippblock som under och öfver
dem hafva de nämligen qvarlemnat i jorden många
intressanta minnesmärken, bestående af redskap och
skulpturarbeten. Men man har funnit mer än så;
ty om ock menniskan vid de flesta af dessa
klippras hunnit rädda sig undan, har hon dock
åtminstone en gång blifvit på platsen. För ungefär ett
år sedan, egendomligt nog nästan samtidigt med det
ofvan beskrifna fyndet vid Mentone, lyckades det
nämligen <sc>Massénat,</sc> i sällskap med <sc>Lalande</sc> och
<sc>Cartailhac,</sc> att tätt inunder ett af dessa stora
klippstycken i breccian, på ett djup af nio fot under
jordytan, uppdaga ett i hög grad intressant skelett af en
menniska, hvilken af de enskilda benens läge visade
sig ingalunda vara der af andra menniskor jordad,
utan påtagligen öfverraskad och dödad af det
öfverliggande, nedramlade klippstycket och
ögonblickligen der begrafven af den jordmassa, som nästan
alltid åtföljer ett klippras. Skelettets ställning var
nämligen följande: fötterna vända mot klippväggen till,
hufvudet mot floden; hela skelettet liggande på
sidan, hopkrupet; venstra handen under venstra
hjessbenet, högra handen under halsen, knäen böjda och
uppdragna ända till armbågarna, den ena foten nära
bäckenet; detta sistnämnda liksom ock ryggraden
krossade genom ett hörn af det stora öfverliggande
blocket — de öfriga skelettdelarna deremot oskadade
och i orubbadt, naturligt läge. Hela skelettets
ställning gör intryck af ätt hafva tillhört en person, som
böjt sig åt sidan för att undvika det fallande
klippblocket, men ej hunnit undan, utan blifvit kullkastad
och dödad deraf. Invid detta skelett anträffades tjugo
mer än tumslånga, vackra hafssnäckor (Cypræa
pyrum och lurida), tillhörande Medelhafvets fauna och
således förda långväga från. Af dem lågo några vid
pannan, en vid hvardera öfverarmen, några vid
hvartdera knäet och några vid hvardera foten; af detta
deras läge kommer man ovilkorligen att tänka på
armband och vadband, fotband och diadem. Alla
voro de af menniskohand genomborrade, troligen för
att bäras i remmar. I jorden öfver och omkring
skelettet anträffades många redskap af flinta och
renhorn, en del af de senare med inristade bilder.
Beträffande skelettbenens anatomiska karakterer kan här
endast nämnas, att hufvudskålen är lång och smal
(dolikocefal) med låga ögongropar, men eljest af en
form, som ännu finnes representerad i vår tid.
Några af de öfriga skelettbenen ega deremot ganska
anmärkningsvärda egendomligheter. Då emellertid
beskrifningen af detta intressanta skelett ej ännu
blifvit offentliggjord, är det ej lämpligt att här
närmare redogöra för dess beskaffenhet eller meddela
någon afbildning efter den fotografi, som deraf gjorts.<footnote>Skelettet har omsorgsfullt blifvit upptaget från sin plats och
förvaras ännu i M. <sc>Massénats</sc> samling i Brives, der vi genom egarens
välvilja kunna taga det i skärskådande. Sannolikt torde det snart komma
att utförligt beskrifvas af den utmärkte antropologen <sc>Broca.</sc></footnote>
Nu kunna vi i alla fall bese platsen der det legat,
och vår ledsagande vän, den lille bonden, kastar sig
genast med intressets beredvillighet ned under
klippblocket för att intaga skelettets ställning och
öfvertyga oss om riktigheten af dess tolkning. — Utom
all fråga är detta skelett, som undersökts i sitt läge
af tre samtidigt närvarande, samvetsgranne forskare,
ett af de aldra säkraste och betydelsefullaste från
denna tid.

Sedan vi nu afslutat vår vandring genom
Vézères på underbara fornminnen så rika dal, vilja vi
till motstycke mot de linier till en kulturbild, som
den äldsta af dess stationer, Le Moustier-grottan, gaf
oss, en stund närmare sysselsätta oss med
betraktelsen af lefnadssättet och kulturen under den tid,
då de yngre bland denna dals grottstationer voro
bebodda, ihågkommande, att en mycket lång
tidrymd förgått mellan dessa perioder. Dertill välja vi
den högst intressanta trion La Madelaine, Les Eyzies
och Laugerie Basse. De fynd, som vid dessa
stationer blifvit gjorda och hvilka nu af oss lätt kunna
studeras i museer och enskilda samlingar, äro så
talrika och af så mångsidig beskaffenhet, att de
verkligen gifva oss en ganska omfattande inblick i dessa
tiders lif. Oaktadt stationen vid Les Eyzies är en
egentlig grotta, de andra båda deremot klippskjul,
äro fynden i dem så öfverensstämmande, att de helst
böra sammanföras vid beskrifningen. Skilnaden
mellan grottor och klippskjul är också ej så väsentlig
som den kan förefalla. Invånarne vid klippskjulen
hade utan tvifvel äfven skaffat sig tak öfver
hufvudet mot regn och snö, ty om ock ej den
framskjutande klippan gaf dem ett tillräckligt sådant skydd,
hade de sannolikt hittat på att begagna sig af den
rundt omkring dem växande skogens trädstammar,,
dess grenar och ris, för att deraf sammanfoga hvad
klippan sjelf ej gaf dem af väggar och tak. För
den, som ser de än i dag i klippskrymslena inbygda
husen, framställer sig ovilkorligen den tanken, att
dessa på sätt och vis utgöra en qvarlefva af en
sådan urtida bygnadsstil, fastän man i senare åldrar
förstått tillgodogöra sig stenen såsom material för
sina bygnader.

Klimatet närmade sig ännu under den period,
då La Madelaine och de dermed samtida
grottstationerna voro bebodda, polarländernas, och djurens
hudar voro alltjämt nödvändiga såsom skydd mot
kölden. Bisonoxen och vildhästen funnos ännu i mängd,
och renen hade så betydligt tilltagit i antal, att man
till och med, såsom ofvan är anfördt, efter den
benämnt denna tid <sp>rentiden.</sp> Äfven kronhjorten var
nu ganska allmän, men deremot finna vi blott ringa
spår af de stora tjockhudade djuren, äfvensom af
lejon, björn och hyäna. Rofdjuren representerades
nu hufvudsakligen af vargen och räfven. I denna
djurverld hade det blifvit lättare för menniskan att
strida för sin tillvaro, och af de funna redskapens
art se vi ock med säkerhet, att hon varit en ifrig
jägare, utrustad med något bättre vapen än under
föregående skiften. Flintan användes nu mera
sällan till pil- och spjutspetsar, utan i stället såsom
verktyg för att bearbeta horn och ben o. d. De
flesta flintredskap från denna tid bestå derför
hufvudsakligen af längre eller kortare skärfvor eller spån.
Man afslog och bearbetade dessa flintspån, såsom i
allmänhet under forntidens stenålder, medelst ett
slags stenhammare eller <sp>knacksten</sp> af några tums
längd med rundad omkrets och något tillplattad från
sida till sida; dessa knackstenar, på hvilka man
t. o. m. stundom ännu ser gropar efter de ställen,
der grottmenniskorna hållit sina fingrar, anträffas då
och då i grottornas breccier. De med dem afslagna
flintspånen bearbetades sedan till flere slags redskap.
En stor del af dem har synbarligen utgjort <sp>knifvar</sp>
af något vexlande form. Bild 22 <i>d, e</i> återger ett par
sådana af de mer fulländade. Infogade i trädskaft
voro dylika knifvar med sin ganska skarpa egg ej
odugliga redskap. Derjämte egde man <sp>prylar</sp>
eller <sp>borr</sp> af flinta (Bild 22 <i>b, c</i>), och framför allt
förstod man att bearbeta flintspånen till <sp>skrapor</sp> (Bild
22 <i>a, a</i> återger en sådan). Af dessa skrapors antal i
breccierna kan man finna, att de varit särdeles
omtyckta verktyg. På grund af dylika skrapors
användningssätt hos nu lefvande vilda folk kan man
sluta till att de, fästade vid skaft, brukats såsom
hyflar vid tillverkning af ben- och trädredskap, men
derjämte äfven vid beredning af djurens hudar.

Redan af flintredskapens beskaffenhet kunna vi
inse, att ett slags industri uppstått hos dessa
menniskor, och detta får äfven en bekräftelse genom de
talrika bearbetade föremål af ben och horn, som
tillvaratagits i breccierna. Då jagten tydligen ännu på
denna tid utgjorde menniskans hufvudyrke, böra här
först omnämnas de dervid använda redskapen, spjut-

<img id="4096">
<sp>Bild 22.</sp> Flintredskap, <i>a</i> skrapa sedd från ytan och från kant, funnen vid
Lang. Basse (Kar. Inst. mus.); <i>b, c</i> borr; <i>d, e</i> knifblad, från Les Eyzies
(efter <sc>Christy</sc> och <sc>Lartet</sc>). Nat. storl.
</img>
och pilspetsar. Spjuten voro, infattade i skaft,
ganska farliga vapen. De hade olika storlek och form,
en del hade en jämnt tillhuggen yta och afsmalnade
långsamt mot den skarpa spetsen (Bild 23 <i>a</i>).
Andra (Bild 23) voro försedda med hullingar i
vexlande antal, hvilka än (<i>b</i>) befunno sig blott utefter en
<img id="4097">
<sp>Bild 23.</sp> Spjutspetsar, harpuner och pilspetsar af renhorn från La
Madelaine (efter <sc>Christy</sc> och <sc>Lartet</sc>); <i>a</i> utan hullingar; <i>b</i> och <i>c</i> med
ensidiga, <i>d</i> och <i>e</i> med dubbelsidiga hullingar. Nat. storl.
</img>
sida, än voro anordnade dubbelsidigt (<i>d</i>). I dessa
hullingar finnas mycket ofta djupa skåror, hvilka man,
på grund af likartade förhållanden hos nutidens
vildar, anser hafva tjenat till att deri inlägga giftiga
ämnen. Äfven dessa med hullingar försedda
spjutspetsar hafva synbarligen varit fästade vid skaft, och
de hafva sannolikt ofta användts såsom kastvapen.
De egde en längd af omkring 6 till 10 tum.
Pilspetsarna (Bild 23 <i>c, e</i>) voro af ungefär samma former
som spjutspetsarna, men af mindre dimensioner, i
allmänhet omkring 3 till 4 tum. Äfven de hade alltså
ofta hullingar och skåror. Vid skaftänden ser man
ej sällan inristningar, hvilka icke utan skäl blifvit
tydda såsom bomärken; det var naturligtvis af vigt
för dessa jägarfolk att veta, hvem det dödande
kastspjutet eller pilen tillhörde. Pilar förutsätta båge,
och denna var utan tvifvel af träd, eftersom ej
något sådant redskap blifvit funnet i breccian.

Villebrådets kött är jägarens egentliga födoämne,
men huru detta kött tillreddes, kan man naturligtvis
ej med säkerhet veta; att det ej kokades i lerkärl,
kan man sluta deraf, att krukmakaregods från denna
tid aldrig anträffats; sannolikt stektes köttet öfver
den vid grottans ingång befintliga härden, upphängdt
på trädgrenar och dylikt. Andra tecken tyda på,
att det ibland förtärts rått. Säkert är emellertid,
att de långa rörbenens märg här, liksom vid förut
beskrifna grottstationer, utgjort invånarnes
älsklingsrätt; detta bevisas af det stora antalet dylika
sönderslagna ben. Att äfven hjärnan utgjort en
omtyckt spis, ser man deraf, att hufvudskålsbitar
ganska ofta finnas i breccierna. Benen sönderslogos
sannolikt med knackstenar. Menniskoätare voro
antagligen ej dessa vildar, åtminstone har man ej
funnit några menniskoben sönderslagna för märgens
uttagande, såsom man i några andra europeiska
grottor lär hafva iakttagit. Utom det större villebrådet,
ren, bison m. m., förstodo de att bemäktiga sig
luftens bevingade invånare. Äfven ur flodernas vatten
kunde de hemta bidrag till sitt kök; man har
nämligen vid dessa grottstationer funnit ganska talrika
ben af laxen, en fisk, som numera är mycket
sällsynt i Dordogne. Den fångades sannolikt med
samma slags vapen som de andra djuren; man vet
nämligen, att hos vissa nutidens vilda folkstammar
dylika med hullingar försedda redskap begagnas än
som jagtspjut och pilar mot skogens djur, än som
harpuner för fiskfångst. De massor af ben, som efter
måltiderna ligga qvar i grottornas breccier, sqvallra
för oss derom, att renlighet just icke hört till deras
invånares dygder, men vi böra vara tacksamma
derför; bevarandet af dessa köksafskräden är det, som
låtit oss få en närmare inblick uti dessa tiders
lefnadssätt. De äro för oss äfvenledes, såsom Christy
sinnrikt anmärkt, ett ytterligare vitnesbörd om, att
dessa trakters klimat på denna tid var betydligt
kallare än nu, ty om så ej varit fallet, skulle i följd af
stanken från de ruttnande djuriska ämnena grottan
snart blifvit alldeles obeboelig. Eskimåerne låta ännu
i dag köksafskrädena ligga qvar i närheten af sina
boningar.

Af måltidsresterna kan man äfven sluta till, att
dessa grottors invånare, lika litet som alla ofvan
beskrifna grottstationers, egt någon boskapsskötsel;
tamfåret och geten voro för dem okända, tamoxen
likaså, och allt tyder på, att renen och hästen
likaledes endast funnos i vildt tillstånd, ja sjelfva
hunden hade ännu ej inträdt i dessa menniskors tjenst.
Åkerbruk var naturligtvis äfven för dem alldeles
okändt. De voro alltså uteslutande hänvisade till
jägarens osäkra lif, men jagten synes i allmänhet
gifvit dem tillräckligt uppehälle; man finner till och

<img l id="4098">
<sp>Bild 24.</sp> <i>a, a,</i> synålar af ben; <i>b,</i> benpryl. (La Mad.); <i>c</i>
Hvisselpipa af renben (L. Basse). Efter <sc>Christy</sc> och
<sc>Laktet.</sc> Nat. storl.
</img>
med, att de försmått vissa delar af villebrådet, t. ex. fötterna,
hvilka nästan alltid qvarlemnats hela bland afskrädena. Detta
folk, som sålunda lefde af sin båge och sitt kastspjut, hade
emellertid i flere riktningar hunnit längre i kultur än jordens
nuvarande vildaste stammar. De gingo tydligen ej såsom vår tids
eldsländare m. fl. blott med en oskuren djurhud kastad löst öfver
sina skuldror; man kan tvärtom finna, att skrädderiet ej var
alldeles okändt. Synålar äro bevis för sömnad, och af sådana
har man vid ifrågavarande stationer funnit ett ej obetydligt
antal. Dessa nålar äro af ben, de äro af olika storlek, men
vanligen ganska jämnt polerade, skarpt tillspetsade
i ena änden, och med ett öga i den andra (Bild 24).
Ibland kan man se, att nålen blifvit afbruten vid
sitt öga, men att ett nytt hål sedan blifvit gjordt
nedanför. Hålen äro till och med så väl borrade,
att man i början hyste tvifvel om, att de kunnat
utföras med den tidens usla verktyg, till dess det
lyckades <sc>Lartet</sc> att med de i breccierna funna, gamla
flintborrarna fullständigt eftergöra dem. Med sådana
synålar kunde grottmenniskan af djurens skinn
förfärdiga sig ganska sammansatta drägter; tyvärr känna
vi dock ej modets fordringar på denna tid, ty på de
menniskoafbildningar, som hittills uppdagats,
framställes hon i Adamskostym. Synålar förutsätta tråd,
härtill begagnades efter all sannolikhet dels
vildhästens tagel, dels och företrädesvis skinnremmar
och senor. På vissa ben af renen har man också
nästan ständigt anmärkt ett slags tvärgående skåror,
just vid de ställen, der några långa senor fästa sig;
det är derför mer än antagligt, att det är dessa
senor som användts.

Utom synålarna har man i breccian funnit en
mängd större och mindre prylar af ben (Bild 24 <i>b</i>),
men äfven flere andra instrument, hvilkas egentliga
ändamål ännu ej är uppdagadt.

Säkert är emellertid, att invånarne vid dessa
grottstationer, likaväl som de belgiska och
norditalienska hade smak för prydnader, hur enkel än
denna grannlåt må förefalla oss. Vi minnas, att de
snäckor, som åtföljde skelettet vid Laugerie Basse,
förskrefvo sig ända från Medelhafvet; så mycket
besvär gjorde man sig redan då för att tillfredställa
sin fåfänga. Andra, äfvenledes med ett hål försedda
snäckor, som blifvit funna vid dessa stationer,
härleda sig från Atlanten. Sannolikt var redan en
byteshandel å bane, ty grottinvånarne voro tydligen ej
sjelfva ett egentligen kringvandrande folk. De synas
haft fasta hemvist och bott året om i sina grottor;
derom vitna de renhorn man funnit i breccierna, ty de
tillhöra djur från alla årstider. Äfven af fossila snäckor,
som blifvit förda långväga från, gjorde man sig
prydnader (se Bild 25, <i>a</i>). Det är dock möjligt, att det
ej var blott för grannlåts skull man bar alla dessa
snäckor, utan måhända låg i  detta bruk en djupare

<img l id="4099">
<sp>Bild 25.</sp> Prydnader, <i>a</i> fossil mussla (La Mad.); <i>b</i>
Hörntand af räf (La Mad.); <i>c</i> framtand af ren; <i>d, d'</i> framtand
af oxe (L. Basse) Eft. <sc>Christy</sc> o. <sc>Lartet.</sc> Nat. storl.
</img>
orsak. Kanske voro de amuletter; i så fall kunde vi deri
spåra ett, om än aldrig så dunkelt drag af religion, det enda
som breccierna låta oss ana. Mer än om snäckorna gäller
dock detta om de genomborrade djurtänderna. Ån i dag bruka
många vilda folk sådana tänder, såsom qvinnoprydnader och
amuletter, eller ock såsom jagttrofeer, och då ofta i samband
med kannibaliska seder; men ej nog härmed, i sjelfva Italien har
man ända in i vår tid plägat bära dylika djurtänder såsom
skyddsmedel mot onda andars alla inflytanden. I Frankrike
försummar ingen ädling, som varit lycklig nog att
få döda en hjort, att genast utslå dess framtänder,
hvilka han sedan bär, likt dyrbara diamanter,
infattade i guld. Hvad nu ändamålet med dessa
tänders bruk hos grottinvånarne än må hafva varit,
antingen en religiös kult eller behagsjukan varit
driffjädern dertill, så mycket är säkert, att detta bruk
varit allmänt. Mest användes framtänder af oxe, ren
och hjort, samt hörntänder af varg och räf (Bild
25, <i>b, c, d</i>).

Man har äfven funnit, att dessa forntidens
menniskor förstått sig på att behandla färger; man har
i grottornas breccia anträffat åtskilliga stycken af
<sp>blodsten,</sp> i hvilka djupa skåror äro ingräfda, ja
man har till och med funnit musselskal innehållande
partier af ett sådant rödt mineral. Man antar att
forntidens vildar dermed tatuerat eller måhända
snarare målat (»sminkat») sin egen kropp, liksom
många af nutidens ännu göra, och detta är ingalunda
otroligt; det påstås ju t. o. m., att man än i dag
i den civiliserade verldens eleganta kretsar ej är
så alldeles främmande för dylika naturförsköningsmedel.

Men dessa grottmenniskor voro ej blott
kolorister, de hade äfven uppfattat den sköna konstens andra
sida, teckningen, och antagligen voro de starkast i
den. Om konsten, industriens barn, skall kunna
uppblomstra, fordras ledighet och lugn från
tillfredsställandet af hungerns och köldens mest trängande kraf.
Att dessa grottmenniskor nu verkligen haft sådana
lediga stunder för att låta sitt skönhetssinne utveckla
sig, derom ega vi många märkvärdiga vitnesbörd.
Det material de dertill begagnade, utgjordes oftast
af platta eller cylindriska stycken af renens horn,
stundom användes äfven hjorthorn samt de långa
rörbenen af ren, bison, häst o. s. v.; man har också
funnit åtskilliga stycken af elfenben af mammutens
betar, af dem förarbetade till konstföremål. Ibland
begagnade de äfven platta skifferstycken till att derpå
anbringa sina inristningar. Till graverstickel kunde
de använda sina små tillspetsade flintredskap.

Motiven till sin konst togo de ej ur fantasien,
utan från sjelfva den natur, som omgaf dem.
Synnerligen är det de vilda djuren, ren, häst och bison,
som utgjort föremål för deras afbildningar, och dessa
äro, om än naiva, likväl utförda med en sådan blick
för det karakteristiska, att de ovilkorligen väcka
förvåning hos betraktaren. Här meddelas (Bild 26) en

<img id="4100">
<sp>Bild 26.</sp> Afbildning af rendjur inristad å ett fotben af ren, funnen vid
La Madelaine. (Efter <sc>Christy</sc> och <sc>Lartet</sc>). Orig. bild. storl.
</img>
afbildning af en dylik inristning, som återger bakre
delen af ett fyrfota djur och derbredvid hufvudet
och framdelen af ett annat. Detta senare
föreställer ganska tydligt en ung ren med den hårtofs
under halsen, som utmärker renhannen. Denna
afbildning, som utgör det enda återstående fragmentet
af ett synbarligen större arbete, är utfördt å ett af
fotens ben (metatarsalbenet) af en ren. Många andra
ännu tydligare, inristade afbildningar af detta djur,
renen, finnas i museerna, men endast få af dem äro
hittills beskrifna. Att de utförts af ett  folk, som
verkligen sett detta djur i lefvande tillstånd och
blifvit förtroget med dess vanor, kan man bland
annat se af den lilla tafla öfver en strid mellan
renhannar, som i inristning finnes återgifven å en
skifferbit (Bild 27). Här se vi en tafla full af lif och
rörelse, der de besegrade vända benen i vädret, ja
man kunde till och med påstå, att något af stridens
virrvarr finnes återgifvet till venster, medan segraren
står der till höger säker och lugn och med en fast
ställning. Hade man ej andra bevis för renens
tillvaro i Frankrike under dessa menniskors tid, så vore
ensamt dessa afbildningar tillfyllest.

<img id="4101">
<sp>Bild 27.</sp> Afbildning  af  en  strid mellan renar,  inristad å en skifferbit.
Från en grotta i södra Frankrike.
</img>
Äfven kronhjorten har någon gång utgjort
föremål för deras flintstickel. Bild 28 återger en sådan
med gapande mun och uppdragna ben. Denna
gravering är egendomligt nog utförd på ett stycke
hjorthorn, under det eljest renens horn mest användts.
<img id="4102">
<sp>Bild 28.</sp> Afbildn. af kronhjort, inristad å ett stycke hjorthorn. Från La
Madelaine. (Efter <sc>Christy</sc> och <sc>Lartet</sc>).  Orig. bild. storl.
</img>
Hästen förekommer mycket ofta afbildad. Finge
man af dessa teckningar draga några slutsatser, skulle
man af dem kunna antaga, att dessa hästar tillhört
en liten race med stort hufvud! (Bild 29). Se äfven
å bild 36, der ett par sådana djur finnas graverade.

<img id="4103">
<sp>Bild 29.</sp> Afbildn. af häst, inrist. å ett spjut af renhorn från La Madel.
(Efter <sc>Christy</sc> och <sc>Lartet</sc>). Orig. bild. storl. Hästfiguren, som följer
spjutets rundning, är här utlagd i ett plan.
</img>

Å andra ben- och hornstycken finna vi hela små
taflor med både djur och menniskor sammanstälda. Så
t. ex. se vi å den ena sidan af det cylindriska stycket,
som i bild 30 är återgifvet, tvänne hufvud af häst
med upplyftad nos och framför det ena af dem en i
motsatt riktning vandrande, naken menniska, sedd från
sidan; denna menniska, som t. o. m. af den forne
artisten blifvit försedd med svans (!), vänder ryggen
<img id="4104">
<sp>Bild 30</sp> framställer de båda halfvorna af ett cylindriskt stycke horn (eller ben). A den öfre bilden synas
inristade tvänne hufvuden af bisonoxe. Å den nedre synas till höger inristade tvänne hufvuden af häst samt framför
det ena af dem en menniska. Till venster finnes en figur som antagligen skall återgifva en lutande gran med
sina grenar. Menniskans hufvud och ett par af hästhufvudenas konturer, hvilka följa ytans rundning, äro här
tecknade i ett plan. Efter <sc>Christy</sc> och <sc>Lartet.</sc> Orig. bild storl.
</img>
till en åt motsatt håll sluttande figur, hvilken hittills
blifvit tydd som en ofantlig orm, bitande menniskan
i hälen. Här torde dock kunna gifvas en annan
tolkning; om man jämför denna åt venster sluttande
figur med en del andra likartade, kommer man i
stället till den öfvertygelsen, att man här har för sig
bilden af ett träd, en gran. Den stora ormen blir då
en granstam, dess hufvud blir granens rot, dess stjärt
åter granens topp, och de besynnerliga inristningarna
öfver och under stammen äro grenar med nedhängande
smågrenar och barr. Att denna gran återgifvits i så
sluttande ställning må ej förundra oss mycket; detta
fordrades af benstyckets form, och dessutom var
tyngdlagen säkerligen ännu ett okändt begrepp,
såsom vi äfven af andra bilder kunna se. Vi skulle
således här hafva för oss en liten landskapstafla med
sitt staffage. Emellertid stöter tydningen af sådana
bilder ej sällan på rebus och gåtor, och åtskilligt
förblir för oss ännu dunkelt. På baksidan af samma
benstycke finnas två profiler af en oxart, som genom
hornens riktning och plats, pannans form och
hårtofsarna under hakan visa sig tillhöra bisonoxen.
Af denna oxart har man äfven funnit flere andra
afbildningar, af hvilka den märkligaste torde vara
den å bild 31 återgifna från Laugerie Basse. Här
hafva vi för oss en lifslefvande bison, stadd på språng,
med sänkt hufvud och lyftad svans, synbarligen
retad och ilsken, förföljd af en hack i häl efter
honom kommande menniska. Denna senare gör med
sin höga, vridna tupé och sitt pipskägg samt sin
glada, nästan sataniska uppsyn ett särdeles löjligt
intryck. Med den högra armen, som är kastad bakåt,
riktar denne man mot oxen ett slags vapen och man
ser af hela hans hållning, att han triumferar öfver
segern. Konstnären, hvilken liksom Greklands store
återgifvit denna menniska naken, har tydligen gjort
sina modellstudier, ty om ock ej proportionerna äro
så alldeles korrekta, finnas dock i liniernas böjning
vissa drag af god uppfattning och säker hand.
Löjligt nog ser man här på menniskans kropp samma
rader af tvärstrimmor, hvilka på bisonoxen
utmärka hårbeklädnaden, nästan som om menniskan
skulle vara luden som den. Hvad vi emellertid
särskildt böra anmärka på denna bild är, att den
tydligen vandrande menniskan, liksom granen å bild
30, framstälts i nästan liggande ställning i
förhållande till oxen; äfven här har artisten lämpat
figurerna efter den plats materialets utsträckning fordrat.

<img id="4105">
<sp>Bild 31.</sp> Afbildning af en menniska jagande en bisonoxe, inristad å renhorn. Funnen af <sc>Massénat</sc> vid
Laugerie Basse. 2/3 af orig. bild. storl.
</img>
Man eger emellertid ännu en liten afbildning af
menniskan, äfven från Laugerie Basse (Bild 32); den
består i profilen af ett hufvud utan skägg,
kanske uttryckande skönhetstypen för det
qvinliga slägtet på denna tid. Bilden är
Särdeles naiv och rolig, nästan lik sådana
ansigten, som små barn nu för tiden pläga
rita.

<img l>
<sp>Bild 32.</sp>
</img>
Men dessa forntidens folk stannade ej vid blotta
inristningar eller, om man så vill, basrelief-arbeten.
De förstodo äfven egentlig, fristående skulptur. Vi
ega visserligen ej så talrika prof derpå, som af de
förutnämnda arbetena, men hvad vi ega, är så
mycket intressantare, emedan det utgör ett af de
märkligaste exempel på, huruledes konsten, öfverallt der
den spirat upp, haft sin rot i industrien och dervid
först uppträdt på de dagliga redskapen. Främst
bland dessa arbeten står utan tvifvel den bekanta
dolken af renhorn från Laugerie Basse (Bild 33),
hvars skaft utgöres af en stupande ren. Der finnes
så mycket lif och artistisk talang i framställningen
af detta djur, att det slagit mer än en af vår tids
konstnärer med häpnad och beundran, och denna dolk
skulle med skäl kunna ånyo upptagas till motiv i
våra dagar. Tyvärr har skulpteringen deraf aldrig
blifvit fullt afslutad, men man spårar ju ofta
konstnärens begåfning mest i skizzerna.

I <sc>Massénats</sc> och i andra samlingar finnas
derjämte äfven skulpterade afbildningar af harar, fiskar
(Bild 34) och flere andra, mer fantastiska djur. Med
alla dessa konstverk äro vi således inne i
ornamentiken. Mest hafva dervid de lefvande djuren tjenat
<img id="4106">
<sp>Bild 33.</sp> Dolk af renhorn med ett skulpt. skaft, föreställ, en stupande ren, från Laugerie Basse. (Eft. <sc>Christy</sc>
och <sc>Labtet</sc>). Upptill synes skaftet i orig. storl., nedtill hela dolken förminskad (något mer än 1/3 storl.).
</img>
till   mönster,   såsom   vi   kunna se af de meddelade
bilderna.

<img id="4107">
<sp>Bild 34.</sp> Afbildn. af en sannol. till karpslägtet hör. fisk, inristad å ett
stycke renhorn. Fr. La Mad. (Eft. <sc>Chr.</sc> o. <sc>Lartet</sc>). Orig. bild. stork
</img>
Stundom har man dock äfven afbildat döda djur,
såsom t. ex. å bild 35 <i>a,</i> som anses föreställa en
räf hud, sedd ofvanifrån; eller ock mångbladiga
blommor t. ex. å bild 35 <i>a,</i> än är det en mystisk
menniskoarm, med hand och fingrar (Bild 35, <i>c</i>), hvilken
man märkvärdigt nog redan återfunnit ett par
gånger inskuren å vissa redskap; å denna arm se vi
derjämte zigzaglinier anbragta, ty äfven
linieornamenter förekomma, och det i flere former. En
ornamentik utan bilder ur den lefvande naturen anträffa
vi på det vackra redskap af renhorn, som fått namn
af »märgslef» (Bild 35 <i>b</i>); man har på grund af
användningssättet af likartade redskap hos eskimåerne
antagit, att grottfolket brukat sådana skedar att
dermed uttaga märgen ur djurens ben.

Redskap, som bjudit ännu större svårigheter för
tydningen, äro de i förminskad skala å bild 36
återgifna. Man har funnit många sådana af något
vexlande form och beskaffenhet. De bestå af renhorn
och äro företrädesvis karakteriserade genom de stora
hål, som blifvit borrade i dem; dessa hål äro af olika
antal, från ett till fyra. Öfver dessa redskaps
ändamål och bruk hafva åtskilliga meningar framstälts.
Den som är mest gängse är, att de utgjort tecken
på värdighet och rang, ett slags »kommandostafvar»,
såsom de ock vanligen benämnas. Man har ej
allenast funnit något likartadt hos vissa nu lefvande,

<img id="4108">
<sp>Bild 35.</sp> Skulpterade föremål af renhorn, <i>a,</i> ett stycke af en spjutspets
med afbildn. af en niobladig blomma och ett djur (sannolikt en hud af
räf) från La Madel. Orig. bild. storl. <i>b</i> s. k. märgslef med ornamenter
från Laug. Basse, knapt 2/3 af orig. bild. storl. <i>c</i> ett stycke af en
spjutspets med afbildn. af en menniskoarm; om dess zigzaglinier utmärka
ornament, drägt eller tatuering, är oafgjordt; orig. bild. storl. (Efter
<sc>Christy</sc> och <sc>Lartet</sc>).
</img>
vilda folk i Norra Amerika, utan t. o. m. fäst
uppmärksamheten på vår tids marskalksstafvar och
kungaspiror. Hålens antal skulle då utmärka den olika
värdighetsgraden. Hur dermed än må förhålla sig,
antingen vi således af dem få sluta till styrelseform
och statsorganisation (!) under denna tid eller icke,
så finna vi, deraf att dessa »kommandostafvar» oftast
varit rikt ornerade och skulpterade, att de utgjort
ganska dyrbara föremål.

<img id="4109">
<sp>Bild 36.</sp> Stycken af renhorn, skulpterade och försedda med hål. <i>a</i> med
fyra hål, från La Madelaine (efter <sc>Christy</sc> och <sc>Lartet</sc>). <i>b</i> med ett hål
och afbildade hästar (efter <sc>Broca</sc>). 1/3 orig. storl.
</img>
Då vi nu kastat en hastig blick på de sköna
konsterna vid La Madelaine, Les Eyzies och
Laugerie Basse, få vi icke alldeles glömma »musiken», om
man så får benämna den. Den eger visserligen en
jämförelsevis till den bildande konsten skral
representant, men den kan hafva varit vigtig nog. Den utgöres
af hvisselpipan (Bild 24), hvaraf man funnit många
exemplar. Å ena sidan af de små tåbenen af renen
anbragtes ett rundt hål, som gick in till märgrummet,
och dermed var instrumentet färdigt. Då man blåser
i detta hål, liksom i ett nyckelrör, uppstår ett skarpt
hvisslande läte. Detta instrument utgjorde vid jagt
och andra tillfällen en god signaleringsapparat.

Men utom de egentliga konstverken,
djurafbildningarna och de skulpterade redskapen, har man vid
denna station funnit åtskilliga bitar af ben och horn

<img id="4110">
<sp>Bild 37</sp> föreställer de båda ytorna af en platt benskifva, å hvilka finnas
inristade åtskilliga grupper af punkter och streck. Funnen vid Gorge
d'Enfer. (Efter <sc>Christy</sc> och <sc>Lartet</sc>). Nat. storl.
</img>
med mystiska inskärningar och streck. Redan i den
till tiden något äldre grottan Gorge d'Enfer, har
man anträffat sådana föremål. Här meddelas från
denna grotta afbildning af en benskifva med dylika
inristningar å båda sidor (Bild 37). Vi finna derå
ett antal små runda gropar, med en viss symmetri
anordnade i flere rader och grupper; i skifvans
kanter se vi en mängd skåror. Hur skall man tyda
dessa tecken? Att de ej äro blott uppkomna på lek
eller af slump, kan man inse redan deraf, att många
sådana föremål, af vexlande storlek och form, blifvit
tillvaratagna vid de olika stationerna. Svårligen kunna
dessa mystiska tecken utgöra bokstäfver af ett
skriftspråk, derför äro de nästan alltför lika hvarandra.
Mera troligt är, att vi här hafva för oss räknetabeller
eller dylikt; kanske hafva grott-tidens menniskor på
dem uträknat dagar, veckor eller år i dessa längese'n
förgångna skiften. Många försök hafva gjorts att på
ett eller annat sätt sammanräkna dessa tecken, men
aldrig ännu har man lyckats finna tråden till
problemets lösning. En del af dem hafva, såsom
<sc>Steinhauer</sc> påpekat, sannolikast utgjort anteckningsböcker
eller minnestaflor för jagten; eskimåerne bruka ju
än i dag för hvarje ren de fälla, att skära en skåra
i sin båge, och äfven hos andra vilda folk hafva
liknande noteringsmetoder anträffats. Hvad än dessa
skåror och punkter må betyda, så reta de i hög grad
vår nyfikenhet, och vi hoppas, att kommande
forskningar må lära oss att läsa deras hemliga skrift.

Sannolikt förefaller det mången, som om den
utveckling vi särskildt med afseende på den
bildande konsten funnit hos de forne invånarne vid La
Madelaine, Les Eyzies och Laugerie Basse, ej stode
i öfverensstämmelse med den öfriga kulturen och
synnerligen med verktygens art. Det kan icke nekas,
att det nästan är underbart att se vildar, utrustade
med små redskap af flintskärfvor, hafva nått så pass
långt i konstnärlighet. Man har emellertid äfven
bland nutidens vilda folk exempel på liknande
förhållanden. Särskildt bör påpekas, att tschuktscherne
i Norra Amerikas nordligaste trakter utföra
afbildningar af renar och isbjörnar, hvilka i ej ringa mon
påminna om La Madelaine-tidens. Äfven de råa
bosjesmännen i Afrika framställa på ett liknande sätt sitt
hemlands djur m. m., då deremot de något högre
stående negrerne aldrig af egen drift åstadkommit
något dermed jämförligt. Man får icke deraf, att
ett folk lärt sig att afteckna några föremål efter
naturen eller eljest visar några spridda drag af kultur,
sluta till en verkligt andlig utveckling i allmänhet.
Men under gynsamma förhållanden kunna sådana
kulturfrön spira upp till en sjelfständig civilisation.

Huruvida emellertid Vézèredalens grottfolk skulle
varit i stånd att låta en verklig civilisation växa upp,
det veta vi ej. Vi kunna blott spåra en långsamt
fortgående utveckling från Le-Moustier-grottans tid
till Cro-Magnon-grottans, vidare till Gorge d'Enfers
och Laugerie Hautes och slutligen från dem till Les
Eyzies', Laugerie Basse's och La Madelaine's.
Derefter försvinna dock spåren af denna vaknande kultur;
grottmenniskornas konst har ej gått i arf till de folk,
som närmast efter dem bebott dessa nejder.

Efter ofvangifna skildring af Vézèredalens grottor
och af den kultur vi af de der tillvaratagna redskapen
och öfriga föremålen kunnat sluta oss till, vilja vi
kasta en blick på ett par andra grottstationer i
Frankrike för att derigenom få en något mer omfattande
insigt i beskaffenheten af detta lands grottor.
Ej särdeles långt från Les Eyzies ligger tätt
invid jernbanstationen Condat, bland de berg, som
begränsa den der befintliga floddalen en temligen
ansenlig höjd, nära invid hvars topp den forna
grottstationen <sp>Badegoule</sp> haft sin plats. Någon
verklig grotta finnes ej mer qvar, såvida en sådan
någonsin funnits, men en mäktig, hård breccia utbreder
sig i stor utsträckning utefter kullens sluttning, och
massor af flintskärfvor och ben ligga strödda på
marken. Det är onekligen med en egendomlig känsla
man här, vandrande mellan yppiga vinrankor och
fikonträd, hvarmed kullen är planterad, under söderns
brännande sol, plockar upp det ena benet efter det
andra af renen, nordpolsländernas kanske mest
karakteristiska djur, hvilket på denna station lemnat
efter sig särdeles talrika qvarlefvor. Här blänker
äfven emot oss i solen en eller annan sällsynt bit
af bergkristall, som af forntidens folk användts till
smärre dyrbara redskap och för detta syfte förts hit
ända från Pyreneerna. Nu befinna sig föremål af alla
dessa slag uppe vid jordytan, genom gräfning och
plöjning dit uppkastade ur den underliggande breccian.

Ej långt från denna grottstation finnes i
omgifningarna af den lilla staden Brives en hel följd af
grottor och grottstationer, af hvilka några ega ganska
stort intresse, synnerligen <sp>Chez-Pourré,</sp> hvilken
genom sina redskaps form ställer sig vid sidan af
Le Moustier; många af dessa redskap äro
emellertid af brist på flinta tillverkade af hvit qvarts.

Då vi redan besökt så många grottor, vilja vi till
slut endast styra vår kurs till <sp>Bruniquel,</sp> som
ligger i närheten af Montauban. Bantåget stannar i en
präktig dal, der en forsande ström flyter fram, och
på ömse sidor resa sig väldiga, tvärbranta, delvis
af murgrön öfverklädda klippor. Högst upp på en
af dem ligger, likt ett örnnäste, en gammal borg
beherrskande nejden. Längre fram i dalen befinner

<img id="4111">
<sp>Bild 38.</sp> Klippskjulstation vid Bruniquel i Frankrike. Vid och under de
nedfallna klippstyckena låg den af <sc>Brun</sc> undersökta breccian. Eft. fotografi.
</img>
sig vid foten af dess klippvägg en grottstation, som
blifvit bekant genom vigtiga fynd. Det är ej en
egentlig grotta, utan ett klippskjul, (Bild 38) sådant som
La Madelaine och Laugerie. Här var det, ungefär
samtidigt med <sc>Christys</sc> och <sc>Lartets</sc> upptäckter vid
Périgord, som <sc>Brun</sc> gjorde sina vackra
undersökningar. I det genom denne mans nit och på hans
bekostnad upprättade naturhistoriska muséet i
Montauban kunna vi bese de samlingar, som här blifvit
gjorda, bestående af redskap af flinta, ben och
renhorn, harpuner, benstycken med skåror och
inristningar, snäckor m. m., hvilka alla föremål hänföra

<img id="4112">
<sp>Bild 39.</sp> Dolkskaft af renhorn, föreställande ett mammutliknande djur.
Funnet vid Bruniquel. Efter en afgjutning, tillhörande Kar. Inst. Mus.
Ungefär 2/3 af orig. bild. storlek. Dolkspetsen, som utgått  från djurets
hufvud, är afbruten.
</img>
denna station till ungefär samma period, som La
Madelaine, Les Eyzies och Laugerie Basse. Här hafva
ock anträffats några särdeles väl skulpterade
afbildningar af ren och hjort. Deremot är det dolkskaft,
som föreställer ett mammutliknande djur (Bild 39),
vida mindre väl utfördt, och man finner sig frestad
att anse, det artisten ej sjelf sett mammuten, utan
snarare afbildat den efter hörsagor. Det är i hög
grad troligt, att på denna tid mammuten blifvit
mycket sällsynt, och att menniskorna derför blott
undantagsvis kommit i beröring med den. De tillvaratogo
dock upphittade stycken af dess betar för att deraf
tillverka hvarjehanda föremål. Att den ännu ej varit
alldeles utdöd, kunna vi inse deraf, att dess
benkotor (bäckenben m. m.) då och då anträffats i
grottorna, dit de utan tvifvel af grottmenniskorna
transporterats för det tillhörande köttets skull; ty det är
ej antagligt, att dessa menniskor, såsom någre trott,
burit hem gamla benkotor såsom kuriositeter e. d. Så
trogna afbildningar af mammuten som af renen,
vildhästen, bison m. fl. eger man emellertid ej, ty äfven
den inristade bild af detta djur på en
elfenbensskifva, som anträffats vid La Madelaine, lemnar, då
man betraktar originalristningen, i tydlighet alltför
mycket öfrigt att önska, hvarför den ej heller här
återgifvits i afbildning.

Vi få ingalunda glömma den vigtiga
grottstationen <sp>Solutré</sp> ej långt från Lyon, hvilken är
särdeles bekant genom en karakteristisk form på de der
funna flintredskapen; dessa äro mycket väl huggna,
platta spjutspetsar (Bild 40), nästan lika en senare
stenålders; på grund af deras anträffande tillsamman
med mammut och ren och andra dylika djur och af
sparsamheten af benredskap, förlägger man, ej utan
skäl, denna station till tiden mellan Le Moustier och
La Madelaine, synnerligen emedan, såsom ofvan är
nämndt, dylika spjutspetsar äfven anträffats vid
Laugerie Haute. Det är dessa redskap, hvilka gifvit
anledning till uppställande af en särskild typ:
»Solutrétypen». Äfven åtskilliga andra grottor finnas i
Frankrike, t. ex. den bekanta <sp>Aurignac,</sp> der <sc>Lartet</sc>
gjort intressanta fynd. Då emellertid denna grotta
genom de resultat, som framgått af de senaste undersökningarna
af <sc>Trutat</sc> och <sc>Cartailhac,</sc> synes
hafva förlorat sin karakter af begrafningsgrotta från den äldsta
stenåldern, lemnas ej här någon närmare redogörelse derför.  —
<img l id="4113">
<sp>Bild 40.</sp> Flintredskap af
Solutré-typen. Nat. storl.
</img>
Vi hafva sålunda lärt känna de vigtigare af Europas gamla
grottstationer, de fynd som i dem gjorts och de slutsatser man af
dem dragit med afseende på de forntida menniskornas lefnadssätt
och kultur. Dessförinnan hafva vi sökt kasta en blick in i den
ålder, från hvilken de i flodbäddarnas grus funna föremålen stamma.
Nu skola vi försöka samla alla de spridda dragen till en bild, en
öfversigt af menniskoslägtets äldsta utveckling i vår verldsdel.
Om menniskan fans till redan i tertiärtiden, det
måste vi, såsom nämnts, hur sannolikt det än må vara,
lemna åt kommande forskningar att med säkra skäl
bekräfta. Under istiden, qvartärtidens början, hafva
vi ej heller ännu funnit hennes spår så ojäfaktiga
som den skeptiska vetenskapen fordrar. Fynd af
menniskoredskap tillsamman med ben af flodhäst och
fornelefant m. m. i mellersta Europa tala dock så
starkt för vårt slägtes tillvaro under, eller i annat
fall före denna period, att vi med en viss tillförsigt
af den närmaste framtiden kunna vänta Stadfästelsen
på detta faktum och dermed äfven upplysning om
ett af de intressantaste skeden i menniskans hela
historia, då hon jagats fram och åter af den mäktiga
jökelisen, och då hon haft att kämpa mot brist af alla
slag, mot köld och hunger och mot vilda djur. När
slutligen sjelfva istiden gaf vika, dess ofantliga
snö- och ismassor smält undan, banade sig de deraf
uppkomna vattenmassorna i stora, breda floder ut mot
hafvens bäcken, bildande dalar och sjöar och
afsättande å deras botten och på det öfversvämmade
landet lager efter lager af lera och grus. Vid deras
stränder lefde ännu istidens mäktiga djurformer.
Grottbjörnen tog sitt hemvist i hålor, som uppstått i
klippornas väggar, grottlejonet och grotthyänan täflade med
den om dessa boningar. Mammuten och den
ullhåriga noshörningen vandrade ned till flodernas vatten.
Bland dessa väldiga djur lefde menniskan sannolikt
i ständig strid. Nu känna vi med visshet hennes
tillvaro, ty hon har i flodernas gamla bäddar
efterlemnat otaliga af sina stenredskap och stundom
äfven sina egna ben, tillsamman med ben och tänder
af de nämnda djuren. Vi känna väl ej mycket om
hennes kultur från denna tid, den egentliga
»mammut-tiden», men af stenredskapens enkla, råa form —
den s. k. S:t Acheul-typen<footnote>Man har efter flere olika grunder sökt klassificera menniskoslägtets
äldsta utvecklingsstadier, men emedan dessa indelningar ännu lemna
mycket öfrigt att önska och synnerligen emedan de endast gälla för vissa
områden, hafva de i denna skildring endast helt lätt berörts. Bäst synes den
ofvan antydda indelning af kulturen, som <sc>De Mortillet</sc> gifvit, och hvilken
är grundad på redskapens art (material, form m. m.), fastän äfven den torde
gälla blott för vissa delar af Europa; redskapen tillhöra enligt hans åsigt
4 typer. 1. <sp>St. Acheul-typen</sp> eller de stora råa flintverktygen ur
flodbäddarna (titelbilden o. Bild 10—12), först funna vid St. Acheul i
Sommedalen. 2. <sp>Le-Moustier-typen</sp> eller de mindre, men ännu rått slagna,
ofta på ena ytan platta flintredskapen (Bild 21) som först blifvit anträffade
i Le-Moustier-grottan. 3. <sp>Solutré-typen</sp> eller de vackert tillhuggna
flintspjut (Bild 40), som mest funnits i Solutrégrottan. 4.
<sp>La-Madelainetypen.</sp> innefattande skrapor och knifvar m. fl. smärre verktyg af flinta
(Bild 22) samt redskap af horn och ben (Bild 23). — Indelningen af
menniskoslägtets äldsta tider efter faunans olika beskaffenhet (i
<sp>grottbjörntiden, mammuttiden, rentiden</sp> o. s. v.) har flere goda sidor, men
får ej tillämpas i alltför stor utsträckning eller bestämdhet.
</footnote> — kunna vi med


säkerhet sluta till, att hon stått på en ytterst låg
ståndpunkt. Sedan funno vi henne likt björnen och
hyänan boende i grottor bland bergen. Om några af
dessa grottor varit menniskans hemvist redan under
isperioden och flodbäddsfyndens tid, är ännu
oafgjordt, men att de flesta bland dem ej tillhöra dessa
perioder, har man bevisat derigenom, att de stora
djurens, mammutens, noshörningens m. fl., ben blott
undantagsvis i dem anträffas; dessa djur lefde
visserligen ännu, då många af grottorna utgjorde
menniskans bostäder, men de hade så aftagit i antal,
att hon endast sällan kom i beröring med dem.
Hennes redskap och vapen bibehöllo väl ännu på
den tid, då Le-Moustier-grottan beboddes, något så
när de äldsta redskapens form, men de förbättrades
något i tillverkning och minskades i storlek —
den s. k. Le-Moustier-typen. De bestodo emellertid
ännu allenast af flinta och andra stenarter. Elden
egde menniskan på denna tid. Hennes jagtbyte
utgjordes nu mest af vildhästen och uroxen; renen
synes, att döma af de i breccian funna benens antal,
ännu ej varit så talrik i mellersta Europa. Efter
denna tid förflöt synbarligen ånyo en lång period,
till dess vi återfinna menniskan i andra grottor, men
nu i besittning af benredskap af flere former, jämte
flintverktygen, hvilka till en del betydligt
fullkomnats — Solutrétypen. Nu hade renen ökats i antal
såväl i Belgien, som i Frankrike och andra mellersta
Europas länder (den egentliga rentiden).
Beredskapen kommo allt mer i bruk, och slutligen visade sig
i några trakter de första spåren af bildande konst.
Vi funno dem redan i några af Belgiens grottor, och
i flere af Frankrikes nådde denna konst med sina,
om än så naiva, afbildningar af menniskor och djur,
af fiskar och blommor, en utveckling, som väcker vår
förvåning, då vi betänka, huru ytterst långt bortom
de skrifna urkundernas och t. o. m. traditionens tid
äfven denna period låg, en period, då menniskan
ännu ej hade något enda tamdjur, ej en gång
hunden, då klimatet ännu var nog arktiskt för att tillåta
renen i stora hjordar ströfva omkring på Frankrikes
mark. Benredskapen hade nu tagit öfverhand öfver
flintan. Denna redskapstyp kallar man La
Madelaine-typen. Smaken för prydnader hade nu blifvit
så stor, att hafvens och de fossila lagrens snäckor
transporterades långa vägar.

Här slutar det äldsta skedet af menniskans
utvecklingshistoria, den efter redskapens art
benämnda <sp>paleolitiska</sp> tiden eller <sp>äldre stenåldern.</sp>
Mellan detta skede och den <sp>yngre stenåldern,</sp>
den <sp>neolitiska tiden,</sp> då menniskan lärt sig att
tämja de vilda djuren, hästen, oxen, fåret, geten,
svinet och hunden, samt alltså öfvergått mer till
nomadens lif, och då hon derjämte förstod att slipa sina
stenredskap, att tillverka lergods och bygga stora
grafkammare åt sina döda, förflöt utan tvifvel ånyo
en mycket lång tid. Öfergångarna mellan dessa
åldrar äro ännu endast obetydligt kända, man har
t. o. m. mellan dem velat fästa ett stort svalg, och
antagit att en ny menniskorace med nya seder och
en annan kultur utbredt sig öfver Europa, hvilken
så i grund utrotat sina föregångare, jämte deras
vaknande konst och industri, att den ej en gång upptagit
de vigtigare dragen af dessas kultur. I Danmarks
»afskrädeshögar» — så mästerligt skildrade af
<sc>Steenstrup, Worsaae</sc> och <sc>Forchhammer</sc> — ega vi dock
sannolikt mellan dessa åldrar en öfvergång, och
Frankrikes och Belgiens s. k. platåfynd bilda påtagligen,
hvad redskapens form angår, tydliga mellanlänkar
mellan den äldre och den yngre stenåldern, fastän
dessa rika fynd ännu ej blifvit så omfattande
undersökta, som ämnets vigt kräfver. Flere af Frankrikes
grottstationer beboddes emellertid sedan af den
yngre stenålderns folk; de hafva der, t. ex. vid
Laugerie Basse, i de öfre jordlagren qvarlemnat slipade
stenredskap och krukgods, och i södra delarna af detta
land har man funnit åtskilliga grottor, som
uteslutande synas varit bebodda af dem. Folk af denna
kultur, hvilka i Frankrike bygde de stora
grafkamrarna, »dolmen», voro äfven, så vidt man kunnat
finna, de första menniskor, hvilka trampat vårt
fosterlands jord och der uppbygt de väldiga
gånggrifterna. Den äldre stenålderns folkstammar synas
deremot aldrig nått upp till våra bygder.

Hvilka menniskoracer dessa den äldre och yngre
stenålderns folk i Europa tillhörde, det kunna vi ännu
icke med någon visshet bestämma, ty det material
vi hittills ega att tillgå, är för detta ändamål alldeles
för ringa; men af de hufvudskålar och skelettben,
som blifvit tillvaratagna, kunna vi inse, att den
äldre stenålderns folk i allmänhet tillhört en race med
långa hufvudskålar (dolikocefaler), vidare, att de varit
ganska storväxta, och att ofta flere märkliga
egendomligheter funnits i skelettbenens form. Den yngre
stenålderns folk synas mer hafva utgjort en
blandning af långhufvade och korthufvade stammar.
Något närmande till en lågt stående, mera djurisk typ
har, så när som på Neanderthalskallen och några få
andra benfragmenter, ännu ej iakttagits i Europa.

I ofvanstående skildring hafva vi egentligen blott
berört förhållandet i vår egen verldsdel, ej som skulle
den vara det enda fältet af vår jord, der
menniskoslägtets äldsta minnesmärken böra spåras. Tvärtom
är det mer än möjligt, att Europa icke varit den
mark, som först trampats af menniskan, men de
undersökningar, som der blifvit utförda, äro hittills både
de talrikaste och trovärdigaste. Särskildt gifver ock
jämförelsen med följande tidskiftens kultur, hvilken
i vår verldsdel är mer känd än annorstädes, för
vår uppfattning af urtidens, en säkrare grund, än
i de trakter der menniskan ända in i nyare tider
stått mer eller mindre på vildens ståndpunkt, och
der äfven de senare årtusendenas historia är inhöljd
i ett nästan ogenomträngligt dunkel.

En måttstock för bedömandet af
menniskoslägtets ålder äfven i andra verldsdelar ega vi dock i
de under föregående geologiska skiften utdöda
djurens ben; men undersökningar af de lager, der
sådana ben anträffas, hafva dels ännu ej utförts i större
skala, dels har man dervid ej nog fästat sin
uppmärksamhet vid de spår, som menniskan kan hafva
efterlemnat.

Några sådana fynd äro dock beskrifna,
synnerligen från Amerika. Så t. ex. hade redan omkring
1840 den danske forskaren Lund i brasilianska
grottor funnit en hel mängd menniskoben tillsamman med
fossila ben af djur, som lefvat vid qvartärtidens
början, och han kom derigenom till den öfvertygelsen,
att menniskan i Sydamerika lefvat samtidigt med
dess väldiga utdöda djurformer (Megatherium,
Mylydon m. fl.).

I Nordamerika har man upprepade gånger i
flodernas bäddar funnit menniskoben, äfvensom
stenredskap tillverkade af menniskohand, tillsamman med
ben af utdöda djur, t. ex. Mastodon-elefanten, som
äfven tillhört qvartärtidens början. Efter den stränga
granskning och utgallring, som dessa
nordamerikanska fynd nyligen blifvit underkastade af <sc>Schmidt,</sc>
anföras här blott de, som hafva bestått profvet. Säkrast
visar sig det af <sc>Holmes</sc> i närheten af Charleston
gjorda fyndet; i Ashleyflodens gamla bädd fann han
i orubbadt lager, tillsamman med ben af mastodon,
en underkäk, ett lårben och ett vadben af menniska
och derjämte åtskilliga redskap af sten och lera.
Vidare har man i närheten af Natchez i
Mississippidalen, på betydligt djup under jordytan, funnit ett
bäckenben af menniska tillsamman med ben af
Mastodon giganteum o. a. utdöda djur; detta
bäckenben låg t. o. m. under skelettdelar af sådana djur
(Megalonyx m. fl.).

Ett af de intressantare  fynden är gjordt på ön
Anguilla i Vestindien; här anträffades i en benbreccia
tillsamman med skelettdelar af två kolossala, utdöda
gnagaredjur, ett några tum långt snäckskal, som
otvetydigt blifvit af menniskohand bearbetadt till ett
skärande verktyg.

Det är dock i Californien som de aldra äldsta
fynden blifvit gjorda. Under djupa bäddar af lava,
som härrör från längesedan utslocknade vulkaner, har
man här anträffat lager, som innehålla redskap och
lemningar af menniskor tillsamman med en mängd
ben af utdöda djur. I de djupare bland sådana
lager äro mammut och mastodon ytterst sällsynta, och
faunan tillhör tertiärtidens sista period. Dessa fynd
tala derför högligen för menniskans tillvaro före
istiden och under tertiärtiden. På ett djup af 130 fot
har man i Californien anträffat en menniskoskalle,
hvilken räknas till de äldsta man känner; öfver den
funnos ej mindre än fyra lager af lava med
mellanliggande lager af annan art; denna skalle liknade i
flere hänseenden nutida indianstammars, men den
egde bland annat ännu mer utvecklade
ögonbrynsknölar och muskelfästen.

I Australien skall man sannolikt vid
undersökning af bengrottor finna menniskans lemningar
tillsamman med denna verldsdels många väldiga, utdöda
strutsarter och pungdjur. I Afrika och Asien eger
man redan kännedom om flere vigtiga fynd, som
förmäla om ytterst aflägsna tider; de äro dock tyvärr
ännu för enstaka för att vi derpå må bygga några
omfattande slutsatser.

Men säger man slutligen, hvilken ålder eger
egentligen menniskoslägtet, huru många tusental af
år hafva förgått sedan det uppträdde på vår jord? —
Siffertal äro svåra att gifva, när det gäller en rad
af årtusenden, men det betyder i sjelfva verket i
vetenskapligt hänseende ej mycket, om några
tusental mer eller mindre kunna läggas till summan af
vårt slägtes tillvaro. Likväl hafva flere ganska
snillrika beräkningar, som kunna tjena till att belysa dess
ålder, redan blifvit utförda, och af dem vilja vi här
i korthet anföra  några af de  intressantaste.

Af de senare årens forskningar öfver Egyptens
gamla historia veta vi så godt som med visshet, att
detta land redan 3,893 år före vår tidräkning var ett
ordnadt rike; upp till detta årtal känna vi ganska
väl dess konungalängder, med namn, lefnadsålder och
regentår. Eget nog sammanfaller denna tidpunkt
med det år, hvilket hebréerne tyckas hafva tänkt sig
såsom Adams födelseår, men detta är ju ej underligt,
då man numera vet, att detta folk i allmänhet från
egypterne hemtat sina tidsbestämningar. Före denna,
den säkra historiens epok finnes emellertid derjämte
för Egypten en i sagan sig förlorande
utvecklingsperiod af säkerligen ofantlig längd. Genom
gräfningar i Nilens dal, har man ock öfvertygat sig om,
att Egyptens gamla civilisation gått mycket långt
tillbaka i tiden. Så t. ex. har man på 39 fots djup
under den nuvarande jordytan, invid <sc>Rameses</sc> den II:s
bildstod i Memphis funnit en krukskärfva af
ungefär samma art, som lergodset från Egyptens kända
kulturperiod. Den plats, der bildstoden fans, har,
liksom Nildalen i allmänhet, årligen blifvit
öfversvämmad af Nilfloden, som för hvarje år qvarlemnat ett
lager af slam, och foten af bildstoden hade
derigenom kommit att stå fulla 10 fot under jordytan. Då
man vidare vet, att stodens ålder är 3,215 år, kan
man lätt beräkna den årliga aflagringens tjocklek på
denna plats, och den befinnes vara i medeltal 3 ½ tum
i århundradet. Sedan vi sålunda fått en måttstock
för aflagringens tillväxt, kunna vi ock inse, att
krukskärfvan bör hafva kommit till nämnda plats för
omkring 13000 år sedan. Andra likartade gräfningar i
Egypten bekräfta den höga åldern af dess
civilisation. Lägga vi dertill, att man äfven i detta land
funnit vigtiga spår af en stenålderskultur, så räcka
inga småsiffror till för att beteckna menniskans första
uppträdande i Nilens dal.

Floden Tinière i Schweiz har vid det ställe, der
den utmynnar i Genèvesjön, bildat en kägelformig
bank af grus och lera. Vid en jernbansanläggning
blef denna bank genomskuren i lång utsträckning
och till ett djup af omkring 30 fot.
Genomskärningen visar en regelbunden lagring med hvarf på hvarf.
I de öfversta af dessa hvarf funnas lemningar från
den romerska tiden. Af dem kan man något så när
beräkna afsättningens storlek i århundradet, och får då
med stöd af denna kalkyl för de fornsaker af brons,
som anträffats i ett djupare lager, en ålder af 3,800
år, samt för det menniskoskelett, som jämte några
trädkol och krukbitar uppdagades i ett ännu djupare
lager, en ålder af vid pass 6,400 år. Denna,
äfvensom likartade undersökningar vid pålbygnaden
Pont-de-Thièle, antyda, att redan för 6—7000 år sedan
Schweiz varit bebodt af menniskor, som brukat
slipade stenvapen; hur länge dessförinnan detta land
varit befolkadt, derom ega vi ännu inga vitnesbörd.
Man har gjort flere andra, mer eller mindre
sannolika beräkningar, som ställa vårt slägtes ålder minst
50,000 år tillbaka i tiden. Men det ser ut, som om ej
en gång denna siffra skulle förslå. Åtminstone har den
store geologen <sc>Lyell</sc> genom beräkning af åldern af
Mississippiflodens delta, hvilket har ett djup af mer
än 600 fot, kommit till den höga summan af 100,000
år, och i sammanhang dermed påvisar han, att de
lager i Sommeflodens bädd, hvilka innehålla de
ofvan beskrifna menniskoredskapen tillsamman med
benen af mammut m. m., ega en lika hög ålder.

Med afseende på Sommeflodens bädd har man
äfven, efter en annan metod, nämligen den allmänna
verkan floderna åstadkomma genom att urhålka
dalar och sänka landets yta, kommit till en liknande
siffra; den äldre stenåldern föres derigenom upp till
den ofantliga tidrymden af 100,000—240,000 år.

Åldern för det ofvannämnda bäckenbenet af
menniska, som i Mississippiflodens bädd anträffats
tillsamman med mastodon och andra utdöda djur, anslås
på ganska antagliga grunder till minst några hundra
tusen år; fynden i Californien torde vara ännu äldre.

Man har dock icke nöjt sig med att bestämma
flodbäddarnas ålder, man har äfven utsträckt sina
beräkningar till sjelfva istiden. Lyell, som af de
kolossala höjningar och sänkningar, hvilka under
denna tid försiggingo i norra Europas länder och
haf, på ett ungefär beräknat sjelfva istidens
varaktighet till öfver 220,000 år, anser afståndet från vår
tid till istiden knappast kunna fyllas med några
hundra tusental, emedan de ej räcka till för alla de
geologiska förändringar, som sedan denna tid
försiggått på jordens yta, utan han är snarare böjd för
att förlägga den bortåt 800,000 år tillbaka<footnote>Såsom nämndt är, böra vi dock ej för mycket fästa oss vid dessa
siffror. Möjligt är, att de genom kommande undersökningar kunna något
minskas, möjligt äfven att de kunna betydligt ökas. För den som ej
utan siffror kan göra sig en föreställning om dessa tiders längd, torde
de dock gifva en viss aning om menniskoslägtets ålder.</footnote>.

Medelst noggranna, matematiska kalkyler har
man sökt förklara istidens uppkomst genom vissa
astronomiska förhållanden. Om denna förklaring
verkligen skulle visa sig innebära någon sanning, då
finge vi dermed en säker måttstock för den tid, som
efter istiden förflutit. Om vi sedan med visshet kunde
finna menniskans spår samtida med isperiodens
jöklar, då skulle vi med matematisk säkerhet kunna
bestämma vårt slägtes ålder redan vid qvartärtidens
början. Huruvida vi en gång må kunna beräkna
åldern för tertiärtidens folk — så vidt deras tillvaro
verkligen bekräftar sig — det få vi tillsvidare lemna
derhän. Derför är det ock för närvarande alldeles
ovisst, om det någonsin skall kunna lyckas att finna
det exakta måttet för de ofantliga tidrymder, som
förflutit sedan menniskans första uppträdande på vår
jord. Säkert är, att vi vid denna, som vid andra
geologiska frågor, ej må vara sparsamma med
årtusenden — en sådan sparsamhet är snart sagdt det
enda hindret för en naturlig förklaring af vårt
slägtes utveckling.

Om, såsom geologerne tro, och hela
skapelsehistorien antyder, äfven menniskan en gång, liksom
djuren, fogel som fisk, stigit upp ur lägre till högre
former, då må vi ock söka hennes anor mycket,
mycket långt tillbaka. I kulturhistoriskt hänseende
hafva vi väl sett henne under forna tiders natt endast
långsamt höja sig, steg för steg, från den lägsta
vildens ståndpunkt; men de rester af henne sjelf, af
hennes skelett, som vi hittills erhållit, gifva allenast
svaga stöd för geologiens storartade utvecklingslära;
möjligen hafva vi dock ännu ej uppdagat den mark,
som urmenniskan trampat. Allt visar oss hän mot
tropikers paradisiska nejder. Men om hennes
qvarlefvor ligga gömda i lager från vår egen verldsdels
tropiska tertiärtid, eller hvad kanske än sannolikare
synes, i Afrikas eller i Asiens jord, det veta vi ej.
Der böra vi söka hennes spår, så i bengrottor som i
flodbäddar och tertiärtidens lager. Den ifver, hvarmed
våra dagars forskning nu går fram, ger oss ett hopp
om, att just från dessa sistnämnda verldsdelar snart
få vigtiga upplysningar om menniskans äldsta tider.
Men vi böra ej dölja för oss möjligheten, att
vårt slägtes första representanter kunna hafva lefvat
på den jord, som nu ligger försjunken i hafvens
djup, och att det kanske först efter många
tusentals år skall lyckas våra efterkommande in i tusende
led och vetenskapen — hvilken helt visst är odödlig
som menniskoanden — att uppdaga »urfädernes» ben
och deras minnesmärken, ja först då, när denna
hafsbotten åter rest sig och blifvit land igen. Hur det
än må vara, böra vi glädja oss åt det, som
forskningen redan gifvit oss vid handen, och med
tillförsigt fortgå på vår bana, trygge i medvetandet, att
det är sanningen vi söka, och förvissade om, att den
ej sökes förgäfves, då den sökes troget och ärligt.

</chapter>
