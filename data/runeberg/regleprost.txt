FRIDA STÉENHQFF

(HAROLD GOTE)

Förf. till »Lejonts Unge», »Öknen» m. fl.



Den reglementerade

prostututionen

ur feministisk synpunkt

Det tvåfaldiga krafvet. — Nöjet.<br>
— Nöden. — Hygienen. — Det<br>
administrativa godtycket. —<br>
Frihet, ordning och gatufrid.

Stockholm

Björck & Börjesson.

Pris 25 öre


-

<img><b>Den reglementerade prostitutionen</b>
ur feministisk synpunkt.
Af
<b>FRIDA STÉENHOFF</b><br>(HAROLD GOTE)

STOCKHOLM<br>BJÖRCK & BÖRJESSON</img>
<table><td c>
STOCKHOLM<br>
O. L. SVANBÄCKS BOKTRYCKERI 1904.
</table>
<chapter name="I. Det tvåfaldiga krafvet.">
<h2>I.

Det tvåfaldiga krafvet.</h2>

Samhället, d. v. s. männen, ha sedan urminnes tider
haft ett tvåfaldigt kraf på kvinnan såsom könsvarelse.

Å ena sidan att hon med obrottslig trohet skall
hålla sig till en man och blifva moder.

A andra sidan raka motsatsen: att hon skall vara
tillgänglig för många män och icke blifva moder.

Ej samma kvinna naturligtvis.

Denna tvåfaldiga fordran är som sagdt urgammal,
men den är lika lifskraftig än idag. Evolutionen tycks
icke häruti bringat någon ändring om icke möjligen i
officiella talesätt. Ett visst hyckleri har insmugit sig i
sättet att bemantla och beklaga de faktiska förhållandena.
Men äfven detta hyckleri försvinner tidtals och visar,
att dualismen står oförändrad kvar.

Om kvinnorna suttit vid samhällsstyret, hade de
antagligen gentemot männen ådagalagt samma tvåfaldiga
anspråk.

De skulle framtvingat en klass <i>privata</i> män, som
odeladt ägnat sig åt uppgiften att vara goda och trogna
makar och omsorgsfulla barnafäder, samt en klass <i>offentliga</i>
män, som måst söka sin utkomst såsom professionella
älskare. Detta är icke att betvifla. Man vet ju, att de
styrandes pretentioner på alla områden visa en frodigare
växtlighet än de styrdas.

Men vi ha nu icke att befatta oss med
oegentligheter, som kunde ha funnits. Vi ha nog besvär med
dem, som verkligen funnits och finnas.

Solon var förmodligen icke den förste statsman,
som för allmänna medel inköpte sköna slafvinnor till
medborgarnes förnöjelse. Men han lär ha varit den
förste, som <i>ordnat</i> prostitutionen medels reglementen.

Däri uttryckte han sin tacksamhet för den sociala
nytta de prostituerade gjorde samhället, — på samma
gång som han förbjöd dem tillträde till tempel och heliga
platser. Han bestämde äfven, att de offentliga kvinnorna
skulle bära en viss uniform och bilda en korporation
med särskilda förpliktelser. Detta var omkring 600 år
före Kristus.

Lord Roberts, Englands armés öfverbefälhafvare,
gaf order om, att åt trupperna i Indien skulle anskaffas
ett tillräckligt antal unga, vackra flickor, hvilka man
borde förse med snygga bostäder och öfvervaka enligt
gifna bestämmelser. Det var 1886 efter Kristus.
Skillnaden är icke storartad.

Denna omtanke från öfverordnades sida, att den
manliga massans erotiska önskningar skola tillgodoses,
går som en röd tråd genom tiderna.

Den är ett moment i härskarelisten. Så länge de
elementära drifterna, jämte dryckenskapsbegäret, få
tillfredsställas, hålles det urgamla missnöjet öfver fattigdom
och sociala orättvisor i ett någorlunda sofvande tillstånd.
»Man styr folken bäst genom deras laster», säger den
katolska kyrkan rent ut.

I alla sjöstäder längs våra kuster är det ett stående
argument, när glädjeflickornas vara eller icke vara 
diskuteras af stadens fäder: »hvart skola de främmande sjö-
männen gå, om det inte får finnas några allmänna
kvinnor?»
Städerna anse sig skyldiga att hålla dem med kvinlig
förströelse. Bakom ligger tanken: annars få vi bråk på
gatorna och privatkvinnor bli antastade.

Ingenting ger oss anledning förmoda, att vi icke i
Sverge skulle haft och hafva upplagor af Solon och
Roberts i smått. Vår lagstiftning tyder därpå. Den går
liksom all lagstiftning hos nästan alla folk i två
riktningar enligt ofvan anförda kraf. Vi hafva särskilda lagar
(strängt taget blott administrativa förordningar, hvilka
dock spela rollen af lagar) för den offentliga kvinnan,
den s. k. glädjeflickan, och särskilda lagbestämmelser för
öfriga kvinnor, i synnerhet för hustrurna, hvilka vi ju
för motsatsens skull gärna kunna kalla de privata kvinnorna.

Till belysande af dessa senares karaktäristik må i
förbigående vidröras, hurusom de genom tidsåldrarne
systematiskt danats under trycket af en viss manlig
smakriktning. Hustrurna borde nämligen representera en
koncentrering af de dygder och egenskaper som icke funnos
hos glädjeflickan — och vice versa — för att de båda
typerna såsom motsättningar skulle komplettera hvarandra.
Detta förklarar hvarför det stilla, dämpade, erotiskt
passiva draget fått en sådan predominens hos idealet af en
gift kvinna. Själfva det gamla medeltida namnet
glädjeflicka kastar äfven ett egendomligt ljus öfver motiven
för äktenskaps ingående och öfver den roll s. k. ärbara
kvinnor hade att utföra.

Förr i världen voro båda dessa slag af kvinnor
samhällets lifegna och jag tror, att man kan säga, att
de på sätt och vis äro så ännu. De ha ju icke ännu
någon bestämmanderätt i den lagstiftning, som afgör
deras öde. På sistone har en lika häftig strid uppblossat
om de lagar, som gälla hustrun, som om de förordningar,
som gälla glädjeflickan. Det är kvinnokönets växande
själfkänsla och frigörelsekraf, som ändtligen gifvit sig
tillkänna och naturligtvis råkat i konflikt med det sexuella
slafveri, som samhället d. v. s. männen satt i system.
Som man emellertid alltid ur synpunkten af statens
bestånd velat uppmuntra kvinnornas flertal att föda barn,
och detta inom för barnen så gynsamma villkor som
möjligt, nämligen inom familjen, har samhället, d. v. s.
männen, så småningom tvingats att utminutera sociala
hedersbevisningar i betydligt rikligare mån åt hustrurna än
åt glädjeflickorna. Här börjar olikheten i deras ställning.
Sålunda, för att de senares, de i allmänhet barnlösa
kvinnornas antal icke skulle bli för stort och folkökningen
därigenom äfventyras, har man alltid hållit glädjeflickorna
i ett slags tillstånd af fågelfrihet för att när som hälst
kunna fängsla, dränka, bränna eller på annat sätt utrota
dem. Detta är icke öfverdrift. Den, som läser
prostitutionens historia, häpnar öfver, hur ofta massmördande,
på nyck af någon öfverhetsperson, befalldes och
verkställdes utan spår af barmhärtighet.

Så t. ex. utfärdades i Venedig 1266 en förordning,
att alla glädjeflickor skulle piskas, brännas med glödande
järn och landsförvisas. Hos våra gotiska förfäder fingo
de näsan afskuren eller piskades till döds. En fransk
öfverbefälhafvare, Strozzi, på 1500-talet, lät en gång
dränka 800 i Loire. Men tidtals omhuldades de och
fingo privilegier, allt efter makthafvandes håg och
sinnelag. Under antiken voro på det hela taget de offentliga
kvinnorna mera aktade än sedan kristendomen infördes.
Kyrkan påbjöd en hård behandling af de s. k. »fallna»,
egendomligt nog när man besinnar, att kristendomens
upphofsman flera gånger, enligt evangelierna, bemötte
dem med vänlighet och omtanke. Men den kristna
kyrkans stränga dom öfver skökor hindrade icke, att de
högsta andliga ämbetsmännen allmänt togo inkomst af
dessas lefverne. I själfva Vatikanen var en tid inrymd
en bordell, hvaraf ansenliga summor inflöto till påfvens
kassa. Under 16:de århundradet steg denna inkomst
till 20,000 dukater årligen. Ärkebiskopen af Mainz
uppbar ända till medlet af 15:de århundradet en årlig inkomst
af de prostituerade. Biskopen af Würzburg förlänade i
slutet af medeltiden åt grefve Henneberg, såsom
biskopsdömets marskalk, ett glädjehus i staden Würzburg. Såsom
karaktäristiskt kan nämnas, att år 1472 stadgades i
Nördlingen, att de andlige vid sina besök i bordeller icke
skulle få tillbringa en hel natt därstädes.

Äfven höga världsliga herrar drogo vinst af
skörlefnaden. I Wien tillhörde tvänne glädjehus österrikiska
härtigar. När den tyske konung Siegmund år 1414 kom
till Bern med ett stort följe och dröjde där några dagar,
hade rådet låtit befalla glädjehusens tärnor att väl
mottaga och kostnadsfritt stå alla herrar vid hofvet till tjänst,
för hvilket rådet senare skulle betala enligt räkning.
Siegmund berömde offentligt denna förekommande artighet.
Ännu år 1517 förlänade själfve käjsaren åt en viss
Michael Kuhle en bordell. I Frankfurt fans det, utom de
enskildas bordeller, tvänne staden tillhöriga sådana. Och
dessa inrättningar besöktes öppet och utan skam af män
från alla klasser. Längre kunde dubbelheten icke gärna
gå. Under det kyrkan och den allmänt predikade
moralen strängt och skoningslöst fördömde allt fritt
könsumgänge, uppträdde, under medeltiden och början af
nyare tiden, prostitutionen öppet och hänsynslöst, samt
omhuldades på ett sätt som den nutida föfiningen och
blygsamheten ha svårt att tänka sig. Den sexuella
råheten är ju ännu på sina ställen lika stor som förr,
behofvet af glädjeflickor är oförminskadt, men den
officiella tonen, när könsfrågorna afhandlas, är en annan.
Det kan måhända förefalla orättvist, att man kallar denna
nutida ton hycklande, men detta ligger onekligen nära
till hands.

Så länge det dominerande draget i glädjeflickornas
historia alltjämt är, att samhället, d. v. s. männen, fordrar
deras existens, af hälso- och förlustelsesekäl,<br>
<tab><tab>så länge samhället, d. v. s. männen, på en gång
skattar dem högt och föraktar dem,
<tab><tab>så länge samhället, d. v. s. männen, i handling
uppmuntrar deras tillvaro, men samtidigt fordrar
oinskränkt rätt att socialt förtrampa dem,<br>
<tab><tab>så länge lagstiftandet i könsfrågor, under skenheligt
tal om dygd och moral medvetet hålles utanför rättvisans
råmärken,<br>
<tab><tab>så länge har samhällets offentliga stämma icke
ärlighetens fulla klang.

Glädjeflickor kallas numera i dagligt tal mäst för
prostituerade. Man skiljer på två slags prostituerade:
de hos polisen inskrifna och de icke inskrifna.
Myndigheterna i en del länder, bland dem Sverge, vilja af
sanitära skäl, att så många som möjligt skola inskrifvas
i polisens register.

Ett dylikt register upprättades, som nämdes, redan
i forntiden, men då icke af sanitära utan af ordningsskäl.

Solons reglementeringsåtgärder funno mycken
efterföljd. I Rom på käjsartiden hade man talrika
polisbestämmelser angående prostitutionen. De offentliga
kvinnorna voro skyldiga anmäla sig för edilerna, som
införde deras namn i speciella böcker. Vissa
toalettdetaljer voro obligatoriska. Kvinnorna ifråga skulle hafva
håret gulfärgadt eller bära en gul rosett. Det ansågs
ytterst viktigt, att man kunde skilja dem från de privata
kvinnorna. Annars kunde ju de rättrådiga romarne af
misstag förgripa sig på hvarandras ägendom.

Männen ha alltid gärna velat hafva glädjeflickorna
afskilda för att icke få dem blandade med öfriga kvinnor.
Att detta var ett af hufvudskälen för reglementeringen
är antagligt däraf, att prostituerade män, till hands åt
männen, funnos i Grekland och Italien tidtals i större
antal än prostituerade kvinnor, men öfver dessa män
fördes intet register och stiftades inga undantagslagar.

Ännu idag märker man en angelägen sträfvan att
hålla de två kvinnokategorierna, de allmänna och de
privata, skilda från hvarandra. Hälst böra hustrurna
och de blifvande hustrurna, i synnerhet inom högre
samhällsklasser, vara alldeles okunniga om de prostituerades
existens. Männens flertal ha hälst velat ha kunskapen
om de senare, liksom nästan all kunskap, utom i
matlagning, för sig själfva.

Männen ha ogeneradt gått från den ena
kvinnoklas-en till den andra och ha icke ansett sig behöfva
genomgå något. Magdalenahem mellan ungkarlslifvet och
giftermålet. Dylika reningsanstalter ha förbehållits
kvinnorna, om de längtat att byta sfär.

Men denna längtan har i många fall dödats eller
hållits nere just genom reglementeringen.

I nämda afsikt — att väl skilja kvinnor från
kvinnor — bestämmes inom många städer, att en del gator,
vanligen de elegantare, icke skola få beträdas af
glädjeflickor. »För att vi skola slippa möta några —, när vi
promenera med våra hustrur och döttrar», som frasen
lyder.

De fattigas kvarter är det icke så noga med.

Denna oro för artblandning inom kvinnokönet, på
det att hustrurna icke skola lära några fria seder eller
några hemliga konster, som kunde menligt inverka på
folkökningen, faller ständigt i ögonen. Numera är
visserligen det senare skälet mindre tvingande, men det
förra så mycket mer. En samhällsbevarande man blir
ytterst obehagligt berörd, om samtalet i de mera hedrade
kvinnornas krets föres öfver på de andras öde och
lifsvillkor. När federationen började sin verksamhet väckte
den i Sverge som annorstädes mäst raseri därför, att
den upplyste de lyckligt lottade kvinnorna om deras
socialt förnedrade medsystrars tillvaro.

Kunskapen har emellertid spridt sig i en grad, som
gör, att det icke längre sätts ifråga något
hemlighetsmakeri. Den modärna kvinnovärlden debatterar äfven
glädjeflickornas kredit och debet. De feministiska
rättsbegreppen såras alltför djupt af alla sociala orättvisor,
för att de icke skulle uppresa sig mot en uråldrig
tradition, vore den än så inrotad, när den tvingar vissa
klasser människor att med förringadt människovärde tjäna
de öfriga klasserna såsom hälsonyttiga förströelsedjur.

En ny solidaritetssyn kvinnorna emellan gör sig
allt mer gällande. Ingen får stötas bort ur
medsystrarnas led, alla kvinnor äro människor. Äro de olyckliga
människor, behöfva de tröst. Äro de orättvist
behandlade, behöfva de rättvisa. Äro de dåliga och lastbara,
behöfva de så mycket mera uppfostran, ledning och
nyttigt arbete. Under inga förhållanden är ett
nedtrampande af de svaga och förfallna den rätta metoden.
De kvinnor som bäst behöft komma under ett godt
inflytande ha hittills ofta varit fullständigt undandragna
ett sådant och endast öfverlämnade åt hvarandras
sällskap och åt männen i dessas enbart sexuella ögonblick.

Härmed är icke meningen att förebrå männen, att
de längta efter kvinnan i annan form än makans och
moderns. Med hvad rätt skulle det ena könet kunna
föreskrifva det andra, huru det bör längta! Eller hur
skulle de kunna säga till hvarandra: ni längta för
mycket! Det vore kallt och torrt. Och hvem kan afgöra
hvad som är lagom?

Men man kan med skäl ogilla männen, när de vilja
tillfredsställa sin kärlekslängtan på ett för kvinnan
skadligt och förnedrande sätt. När de icke känna det
ansvar för henne, som man är skyldig alla sina
medmänniskor, att man icke må skada någon.

Äganderättskänslan gentemot hustrun har hos
mannen framkallat en hufvudsakligen egoistisk ansvarskänsla
för denna enda kvinna. Frånvaron af äganderättskänsla
gentemot glädjeflickan förklarar frånvaron af en likartad
ansvarskänsla för henne. Men en annan sorts
ansvarskänsla skall komma och är redan i annalkande,
framkallad af orsaker helt motsatta äganderättsprincipen.

Frihets- och jämlikhetsidéer skola lägga äfven den
sexuella instinkten under sitt välde och därigenom
evolutionera kärlekslifvet i humanitär riktning.

Människonaturen skall äfven i könsligt afseende
växa ifrån slafägarehågen under den stigande aktningen
för sig själf.

Med aktningen för naturen följer aktning och
tacksamhet mot den varelse, som i ett gifvet ögonblick
representerar och skänker ett visst mått naturglädje och
naturskönhet åt den därefter trånande.

Den reglementerade prostitutionen är ett utslag af
det tvåfaldiga manliga könskrafvet, som i ensidigt
maskulint intresse upprätthållit kvinnans sexuella slafveri och
förnekat henne könslig frihet.
</chapter><chapter name="II. Nöjet.">
<h2>II.

Nöjet.</h2>

Vår allmänna opinion har länge på ett despotiskt
sätt dekreterat, att vid »ömtåliga» ämnen skall man
inte röra. Det är inte fint.

Därigenom har en mängd social smuts fått hopa
sig i alla skrymslen. Det är inte fint att göra rent.

Det lär äfven visa ett oestetiskt sinnelag och en
låg kulturståndpunkt att afhandla erotiska ämnen i
naturlig, alldaglig ton, utan att sänka rösten till tvetydiga
hviskningar eller höja den till mystiskt fasaväckande
deklamation.

Detta är rena vidskepelsen. Hvarför skall man tala
konstladt om något så alldagligt, som det sexuella
lifvets yttringar?

Hvarför skall det anses märkvärdigare än allt annat:
Det måste vara okunnighetens fördomar, som i
denna skefva riktning påverkat det mänskliga
fantasi- och känslolifvet, hvarför man kan hoppas, att ökad
upplysning med stigande kultur skall åstadkomma en total
omvändelse i bedömmelsesättet.

Ännu får man emellertid icke bland allvarliga
människor afhandla kärleken såsom någonting angenämt, ett
glädjeämne. Men motsatsen till glädje är sorg. Huru
många människor ha frivilligt gått till ett kärleksmöte
för att erfara bedröfvelser

Jag förstår alla invändningar. Det djupa allvaret
skall helga glädjen o. s. v.

Men om alla moralister nu en stund ville stiga ned
från sina katedrar och gå omkring bland det fattiga
folket.

I dess dystra tillvaro manifesterar sig sällan
kärleken som en hög etisk sällhet eller smärta. Den är
oftast blott en värderad förströelse, kanske den enda
som bjuds, och berör naturligtvis ej hos primitiva
naturer själslifvet på samma sätt som hos högt utvecklade
andar.

Någon liten yttre tilldragande egenskap afgör
parets förening, utan att ett pejlande af känslodjup eller
vägande af skäl för och emot kommit ifråga.

När fabrikerna om aftnarne utösa sitt lefvande
innehåll, strömma kapitalets och maskinernas unga trälar
först och främst till lokaler, där de kunna äta och dricka.
Sedan kommer turen till deras största nöje: kärleken.

Många flickor, isynnerhet de som uppvuxit i dåliga
hem, genomgå under sin första ungdom en slarf- och
slamsperiod, då de tanklöst hänge sig åt könsumgänge.
De äro ute och drifva om nätterna med pojkar, oftast
af deras egen klass och ålder, och kunna icke,
naturligt nog, när man besinnar deras omgifning, ha någon
allvarlig syn på könsförhållandena.

Om vi tänka oss en ringa arbeterskas tillvaro,
behöfs det ingen liflig inbillningskraft för att fatta, huru
kärleken gör hennes lif en smula drägligt.

Ingen människa i hela världen bryr sig kanske om
henne mer än den man, som fattar ett momentant
intresse för henne. Han talar med henne. Hon får
utmåla sina ledsamma öden för honom. Det lättar
sinnet. Hon får vara med honom på ställen, där man
dansar eller hör musik. Han blir kanske någon gång
så intagen af hennes person, att hon får något godt att
äta eller något vackert att ta på sig. Detta behöfver ej
bero på något medvetet försök hos henne att smeka sig
till fördelar. Snarare är det väl hos honom ett uttryck
för det hos alla älskande, manliga och kvinnliga,
förefintliga behofvet att offra något för det älskade föremålet.

Hans intresse går vanligen snart öfver, men då
finner hon en ny kavaljer, som föga skiljer sig från den
förre. För henne äro de alla ungefär lika. De äro
»mannen som sysslar med henne», det är allt. Men i
hennes begränsade värld med relativ likgiltighet
människor emellan betyder det sysslandet ofantligt mycket.

I och med tillvaron af reglementering är vår
arbeterska emellertid utsatt för en öfverhängande fara till
personlig frihet och socialt anseende. Hon kan »råka
ut för polisen», därför att hon har herrsällskap. Polisen
är en rigorös formalist, när det gäller moral. Han gillar
könsumgänge för kvinnan af folket endast om hon är
gift eller inskrifven prostituerad. I båda dessa fall har
hon hans medgifvande att älska. I första fallet får hon
älska en, men icke många. Då är han tillhands att
föra henne i fängelse. I senare fallet får hon älska
många, men icke en, ty då svarar hon icke mot hans
idé om en prostituerad och han kan icke hålla henne
inskrifven. Faktiskt har äktenskapsplaner hos
inregistrerade flickor omintetgjorts genom polisens opposition.
Men är hon icke inskrifven får hon icke idka
könsumgänge.
Låt oss tänka efter, huru det ofta går til] vid
inskrifningen.

När polisen får syn på en sådan där flicka i
nattlig kurtis med en gosse, iakttager han flickan, och om
hon befinnes ofta byta kavaljer anser han sig enligt
sina instruktioner tvungen att åtminstone varna henne.
På många ställen får hon alls ingen varning, utan
polisen griper henne omedelbart. Gossen får däremot
aldrig någon varning. Han anses icke öfverskrida sina
rättigheter, om han byter flicka så många gånger som
hälst. Detta är betecknande för polisuppfattningen,
hvilken blott är en reflex af den allmänna uppfattningen.
Denna anser ju, att männen ha rätt till fritt
könsumgänge, men icke kvinnorna. Huru inrotad denna åsikt
är äfven hos vetenskapsmän, som borde vara
fördomsfria, framgår af följande episod.

Vid en sammankomst af läkare för ett par år sedan
i Tyskland diskuterades problemet, huru den manliga
befolkningen, med mindre risk än nu är fallet, skulle få
möjlighet att tillfredsställa sin könsdrift. Många talade
för inrättandet af en fulländad och erkänd statsprostitution.

Slutligen anhöll en kvinlig läkare, att de
närvarande äfven skulle yttra sig om, huru de tyska
kvinnorna, utan risk och obehag, skulle få sin könsdrift
tillfredsställd. Ett skratt blef enda svaret på denna
allvarligt menade hemställan.

Hvarför skrattades det?

Hvarför skrattas det i allmänhet så mycket åt
könsproblem? Är det för att dölja all den hemliga
grämelsen?

Hade ofvannämnda fråga framkommit i en samling
icke-läkare, hade den förmodligen väckt vrede. Mellan
vreden och löjet oscillerar ännu uppfattningen af nästan
alla kvinliga jämlikhetskraf.

Nu har dock kvinnan enligt svensk lag samma rätt
till fritt könsumgänge som mannen. Ogifta personer,
som fyllt femton år, begå icke, utom i vissa af lagen
angifna undantagsfall, lagbrott genom samlag.

Detta till trots, om vår förut omtalade flicka icke
slutar med sina nattliga promenader, får hon åter en
varning, kanske flera — på de orter nämligen, där
varningar förekomma.

Sedan inför polisen henne på sin lista för
prostituerade och hon får befallning att underkasta sig
regelbunden läkarebesiktning.

Men, frågar kanske någon, om flickan var en dålig
människa redan förut, hvad gör det då, att hon blir
inskrifven? Skillnaden blir väl icke så stor för henne?

Men det är just det den blir. Oerhördt stor.

Att inskrifva henne är att låsa fast henne i just
det, som man förebrådde henne, att hon utöfvade.

Låtom oss tänka, att denna flicka undgått polisens
uppmärksamhet. Då finns det många skäl att antaga,
att hon med tiden stadgat sig. Det är icke omöjligt,
att hon tröttnat på slamset och blifvit ordentlig. Det
är icke omöjligt, att hon blifvit förälskad i någon af
männen och förenat sig med honom. Det är icke
omöjligt, att hon kommit i godt sällskap, som lärt henne att
se allvarligt på de sexuella tingen och ställa etiska kraf
på kärleksumgänget. Det är icke omöjligt, att hon fått
smak för det anseende som följer med ett passande
uppförande. Det är icke omöjligt, att en så pass fördelaktig
plats yppat sig, att hon för den skull afstått från alla
misskrediterande fasoner.

I och med inskrifningen äro alla möjligheter strukna.
Flickan kan hädanefter icke ändra sig till följd af yttre
svårigheter. Hon är nämligen genom inskrifningen
brännmärkt och vanfräjdad för lifvet.

Hvilken rätt hade samhället att på detta sätt
vanfräjda henne! Ingen.

I regeringsformens § 16 står: »Konungen bör — —
ingen fördärfva låta till lif, ära, personlig frihet och
välfräjd, utan att han lagligen förvunnen och dömd är».

Tänk om alla män, som haft en lättsinnig
könsperiod i sin ungdom, därför skulle förlora sitt
medborgerliga anseende för alltid ? Tänk om en man för några
nattliga utsväfningar i slyngelåldern skulle dömas till
ständig vanfräjd — utan ransakning, utan bevisföring
och laga dom.

När skola väl alla kvinnor känna sig solidariska
gentemot en sådan oerhörd orättvisa, som nu begås mot
många bland dem?

Ännu en annan olägenhet, än den absoluta förlusten
af socialt anseende, medför inskrifningen för kvinnan.
Hon måste sluta med allt arbete. Ingen vill ha i sin
tjänst en hos polisen inregistrerad kvinna. Förut arbetade
hon eller var oförhindrad att arbeta, fast hon träffade
män om kvällarna eller nätterna. Genom arbetet kom
hon i en mindre ensidig kontakt med medmänniskor, än
hvad som blir fallet för henne efter inskrifningen. Efter
denna kan hon aldrig syssla med annat än könsumgänge.
För att kunna förtjäna tillräckligt måste hon ägna hela
dygnet åt könsumgänge. Hennes utgifter springa
nämligen upp otroligt, därför att alla vilja förtjäna på henne.
Hon har t. ex. svårt att få bo annat än hos kopplare,
som begära en oskälig hyra, och allt är i stil därmed.
Hon måste följaktligen lägga an på så många män som
möjligt, för att få inkomster och utgifter att gå ihop.
Förut var hon kanske nöjd med en eller ett par män
som roade henne. Hon hade framför allt den
själfkänslan kvar, att det var af fri vilja, som hon umgicks med
män. Om någon misshagade henne, så kunde hon visa
bort honom. Efter inskrifningen har hon icke längre
råd till något väljande. Hon måste hålla till godo med
alla och låta förolämpa och brutalisera sig, hur som
hälst.

Det är ej svårt att förstå, att en person blir
idiotiserad genom ett oafbrutet sysslande med sexuella ting.
Det tillhör ju enbart sensationernas område och fordrar
ingen ansträngning af tankeförmågan. Denna domnar
därför småningom bort, hvartill äfven bidrager det
superi, som prostitutionen alltid för med sig. De
prostituerade måste nämligen ständigt skåla med sina kunder
för att stimulera dem och förfalla därigenom själfva till
alkoholism. En och annan söker äfven ruset för att
döfva den afsmak hon känner för männen och för sitt
yrke.

Efter några år är den slarfviga, men kanske med
många goda anlag utrustade flickan en totalt sjunken
individ.

Så slutade för henne, tack vare reglementeringen,
nöjet i djupaste förnedring.

Och redan vid femton års ålder kan hos oss en flicka,
ännu så godt som ett barn, genom myndigheters
åtgöranden klafbindas i dylik neslig fångenskap.
</chapter>
<chapter name="III. Nöden.">
<h2>III.

Nöden.</h2>

Det berättas, att i Japan skulle en stor mängd
fattiga flickor duka under för en oundviklig hungersnöd,
om de icke finge taga sin tillflykt till ett slags offentliga
glädjehus, där de emellertid aldrig behandlas brutalt
eller föraktfullt utan erhålla en förfinande, ibland verkligt
gedigen uppfostran, och från hvilka män ur alla
samhällsklasser taga sig hustrur utan att därför förakta dessa
eller förebrå dem deras antecedentia.

Om detta är sannt, visar det en anmärkningsvärd
skillnad i japansk och europeisk uppfattning.
Europa har äfven ett stort antal flickor som af nöd
måste taga sin tillflykt till prostitution. Detta har man
länge vetat, men det har först på senare år, genom
statistiska undersökningar blifvit bevisadt.

Dr Kaethe Schirmacher, agrégé vid universitetet i
Paris, har bland andra gjort värdefulla undersökningar
om arbeterskors, d. v. s. fattiga kvinnors, förhållanden.

Hon delar Frankrikes 1,893,706 industri-arbeterskor
(1902) i fyra klasser:

<table>
<td>1:sta klassen: <td>daglig ink.	<td r>3	fr.	20—2	fr.	50
<td> »	» <td>daglig utgift	<td r>3	fr.	—2	fr.	25
<td>2:dra klassen: <td>daglig ink.		<td r>2	fr.	45—2	fr.	
<td> » » <td>daglig utgift	<td r>3	fr.	—2	fr.	05
<td>3:dje klassen: <td>daglig ink.		<td r>1	fr.	95 — 1	fr.	50
<td> »	» <td>daglig utgift	<td r>2	fr.	50—1	fr.	55
<td>4:de klassen: <td>daglig ink.	<td r>1	fr.	45 — 1	fr.	
<td>»	» <td>daglig utgift	<td r>2	fr.	25—1	fr.	55
</table>
Af denna undersökning framgår, att majoriteten af
industriarbeterskor, som arbeta 9—11 timmar om dagen,
endast med svårighet eller icke alls kunna få sin lön att
räcka.

Dr Schirmacher betecknar detta som en ekonomisk
abnormitet och en social fara.

Den arbeterska, som icke kan lefva af sitt arbete,
måste hafva »någon som hjälper henne».

När denne någon icke är en make, blir det
vanligen en annan man eller en serie andra män.

Dr Fedorow i Petersburg har i ett arbete öfver
prostitutionen (1893) visat, att ekonomisk misär varit för 40% 
af de i hans statistik upptagna prostituerade orsaken
till deras anslutning till prostitutionen. Ingen annan
anledning gaf så hög procent.

Fru Johanna Cassel har studerat sömmerskornas
lefnadsvillkor i Stockholm. Hon säger i Social Tidskrift,
5:te häftet, 1903, att deras löner i genomsnitt äro 3—
14 kr. per vecka, med lång, ja obegränsad arbetstid.
De flesta hafva icke något hem, de »bo inne», och
utgöra en stor kontingent af de 16,000 ogifta kvinnor som
innebo i Stockholm. En sömmerska anser sig behöfva
12 kr. i veckan för att få äta sig mätt, hålla sig hel
och ren och bo hjälpligt. Som flertalet emellertid ej
förtjänar mer än 4—9 kr. pr vecka, kunna dessa
fordringar ej uppfyllas.

10% af de prostituerade kvinnorna i Stockholm
hafva varit sömmerskor, enligt fru Cassels
undersökning.

Fröken Gerda Meyerson har i en broschyr om
Stockholms arbeterskors löne- och lefnadsförhållanden
visat, huru svårt ja ofta omöjligt det är för kvinnorna inom
de flesta yrken att erhålla en aflöning, som de kunna
lefva på. En veckoinkomst af 4 till 6, i bästa fall 9
kronor, är för det stora flertalet hvad som kan ernås.
Deras utgifter för det nödvändigaste kan knappast
nedbringas under 9 till 10 kronor i veckan, om de ha de
ringaste fordringar på snygghet och sund föda. »Men»,
säger fröken Meyerson, »det finns för öfrigt exempel på,
hur fabriksägare och verkmästare säga rent ut åt
arbeterskor, som söka anställning, att fabriken visserligen icke
kan betala så hög lön, att arbeterskorna kunna lefva på
den, men ’ett fruntimmer har ju alltid en utväg till
biinkomster’.»

Är det underligt, att arbeterskor följa den gifna
anvisningen?

Med dylika uppgifter för ögonen förvånas man öfver
åsikter sådana som t. ex. professor Welanders i
Verdandiskriften n:o 118. Han skrifver:

»Man har sagt, att det är nöden som drifver unga,
kvinnor, särskildt dem som komma hit från landsorten,
att prostituera sig. Statistiken visar, att ej häller detta
är sant. I så fall borde det ju vara de yngsta, de
okunnigaste, som skulle hafva svårt att bestå i kampen för
tillvaron, hvilka fortast efter ankomsten till Stockholm
skulle börja drifva otukt yrkesmässigt, men statistiken
visar, att motsatsen äger rum; af de vid 16 års ålder
till Stockholm ankomna kvinnorna, hvilka sedan blifvit
prostituerade, har blott 4,8% blifvit prostituerade
samma år de kommit till Stockholm; för hvarje högre
åldersklass stiger sedan denna procent.»

Hvarför skulle just de yngsta hafva svårast att
försörja sig? De äldre hafva ju inom många yrken
hvarken större utsikter eller större fackkunskap.
Arbetsdugligheten hos kvinnan stiger ju föga med åldern.
Professor Welanders siffror äro ju ett talande bevis för att
den kvinliga ungdomen först försöker att ärligen
försörja sig, innan den dukar under.

Icke dess mindre fortsätter professor Welander:

»Många af dessa kvinnor, som komma till
Stockholm, ha säkerligen ej kommit hit för att med ärligt
arbete försörja sig. De ha åtminstone redan före
hitkomsten börjat utöfva könsumgänge».

Detta sätt att argumentera är hänsynslöst. Det
senare hör ju icke alls till frågan om ärlig själfförsörjning.

Vidare:

»Den vanligaste anledningen till att kvinnan
kommer att ägna sig åt yrkesmässig otukt är lättja, lyx- och
njutningsbegär; vi finna ock att de flesta kvinnorna, när
de blifva prostituerade, äro friska, kraftiga kvinnor i sina
bästa år, hvilka, om de verkligen velat, i de flesta fall
mycket väl skulle kunna haft sitt uppehälle på ärligt
arbete.»

Professor Welander är en framstående syfilidolog,
men känner han sin tids sociala förhållanden?

Det kan man äfven fråga efter följande passus:

»Skola vi kunna uträtta åtminstone något vid våra
försök att förhindra dess (prostitutionens) uppstående,
måste vi rikta vår uppmärksamhet åt hemmen och
försöka att förbättra dessa.»
Det är naturligtvis viktigt att hemmen blifva goda,
men är det icke ännu viktigare att lönerna blifva goda.
Man har på flere håll konstaterat, att prostitutionen ökas
och minskas i direkt proportion till arbetsförtjänstens
fallande och stigande. Äfven det skönaste minne af ett
godt barndomshem förslår icke att lefva på.

Böra icke i allmänhet personer, som lefva i välstånd
och aldrig vetat hvad hunger vill säga, vara ytterst
försiktiga, när de afgöra de frestelsers art, som kommit
fattiga medmänniskor på fall.

Det är hårdt att tala om njutningslystnad och lättja,
när det t. ex. för en ständigt försakande, utarbetad och
pinad kvinna kanske gäller att en tid »få lefva som en
människa» som det heter: äta middag hvar dag och
bebo ett eget rum.

Samhället har icke för närvarande arbete åt alla
kvinnor och tillräckligt aflönadt arbete åt mycket få.

Nöden såsom prostitutionsorsak är därigenom
tillräckligt förklarad. Hungern eller skammen, det är detta
det gäller att välja emellan. Men med hvad rätt
fordrar man heroism?

Den sociala nödens befintlighet förnekas emellertid
ännu af många med samma lätthet som påståenden
utslungas om de »fallna» kvinnornas medfödda lastbarhet.
Man tror, att de finna en så stor sällhet i att natt och
dag, i köld och rägn, vinter och sommar gå och söka
den förste bäste man, som vill kasta sig öfver dem.
Man tar för gifvet att allmänhetens och polisens
brutalitet, tvångsarbetsanstalternas band och det oundvikliga
nedsmittandets obehag förefalla dem som njutningar, för
hvilka de öfvergifvit ett regelbundet och väl aflönadt
arbete.

Det förekommer väl nästan aldrig, att en kvinna
lämnar en verkligt god ställning för prostitutionen?
Snarare kan man sammanställa stjälande till följd af
nöd med skörlefnaden.

Den kvinliga proletären slipper stjäla, om hon säljer
sin kropp.

Reglementeringen gör denna nödfallsutväg
permanent, i stället för att alla myndighetssträfvanden borde
gå ut på att göra den obehöflig.
</chapter>
<chapter name="IV. Hygienen.">
<h2>IV.

Hygienen.</h2>

Den som först af hälsoskäl införde reglementering
med preventiv besiktning var Napoleon den förste. Han
ville ha friska kvinnor åt sina soldater, för att hans
härar icke genom veneriska sjukdomar skulle decimeras.

Han utgick från den antagligen antika
föreställningen, att »lösa» kvinnor, d. v. s. sådana som icke äro
bundna vid någon särskild man, äro statens slafvinnor,
öfver hvilka statens chef förfogar efter behag. I
enlighet härmed tog han en massa värnlösa kvinnor och
stängde in dem i bordeller, där de med läkares tillhjälp
skulle för männens räkning hållas friska.

Jag vill icke fördjupa mig i bordell-historiens
vidrighet. Den hör till det ruskigaste i världshistorien. I
bordell-principen är hvarje spår af omtanke för kvinnans
människovärde bortsopadt.

I Sverge äro bordeller förbjudna i strafflagen, men
finnas dock i riklig mängd, särskildt i Stockholm.

Numera äger dock prostitutionen rum
hufvudsakligast under andra former och kvinnorna äro offer för en,
om jag så må säga, mera öppen tvångsbehandling:
byråskrifning med tvångsbesiktning en à två gånger i
veckan. Det är detta vi nu mena med reglementerad
prostitution.

Kvinnans öde blir ju härigenom något drägligare,
men är dock fortfararande tillräckligt fruktansvärdt.
Svårigheterna att höja henne äro alltjämt oerhörda och
ännu tar man ingen hänsyn till henne såsom människa
utan endast såsom mannens njutningsobjekt.

»Det fins i reglementarismen en dold, rå och
egoistisk grundtanke» säger den franske läkaren, doktor
Queyrat, »enligt hvilken mannen anser kvinnan som en
skattskyldig slafvinna, som får nedsmittas efter behag,
utan att hon har rättighet att protestera eller beklaga sig.»

Den skräck, som de veneriska sjukdomarne med
rätta injagat, har hållit reglementeringen i vissa länder
vid lif. Som bekant är den afskaffad på åtskilliga håll
såsom i England, Holland, Norge, större delen af Schweiz
och Danmark utom Köpenhamn. (Ett lagförslag af
justitieministern Alberti föreliger nu om afskaffande af den
kontrollerade prostitutionen). I Förenta staterna har den
aldrig funnits.

Hur verkar då denna reglementering, som uppväckt
så lidelsefulla strider för och emot? Det vet ingen med
bestämdhet, när det endast gäller att bedöma dess
följder i sanitärt afseende. Då finner man de mäst
motsatta uppgifter. Statistiken lämnar inga pålitliga
uppgifter och anlitas icke längre såsom stöd från
någondera sidan.

Men ett är säkert: tendensen bland läkare går allt
mer i riktning af att anse reglementeringens hjälp i
kampen mot de veneriska sjukdomarne af noll och
intet värde.

Man framhåller:<br>
<tab><tab>att alltid endast ett fåtal af s. k. prostituerade kunna
inskrifvas,<br>
<tab><tab>att besiktningarna aldrig gifva full visshet,
huruvida den besiktigade är smittofri. Det är numera kändt,
att en kvinna kan vara smittofarlig, fast inga
sjukdomsdomssymptom kunna hos henne iakttagas. Man har
vidare påvisat hvad engelsmännen kalla »mediate
contagion», då en kvinna, själf frisk och oemottaglig,
därför att hon tidigare haft sjukdomen, kan blifva
mellanhand för smittans öfverförande från en besökare till de
nästföljande. I staden Valenciennes blef en gång på så
sätt en stor del af garnisonen smittad, fastän de
kvinnor, med hvilka de numgicks, vid undersökningen befunnits
friska.

I vissa fall gör besiktningen nytta. Men den
nyttan tillintetgöres genom andra omständigheter, som
medfölja reglementeringen.

Den inskrifna flickan blir ett ansvarslöst objekt, som
icke befattar sig med sin hälsa.

Man har tagit ansvarigheten ifrån henne och på
sätt och vis utgifvit henne till allmänheten såsom frisk.

Det sägs ju visserligen, att besiktningen icke är en
autorisation till skörlefnad, men alla veta, att kvinnorna i
fråga utan undantag betrakta ett frisläppande efter
besiktningen såsom en tillåtelse att fortsätta sin
sysselsättning.

Blir en sådan kvinna sjuk, fortsätter hon dock med
sitt lefverne till nästa besiktningsdag. Kanske hon till
och med kan dölja sitt tillstånd, det lyckas ibland, eller
hon flyr till annan ort tillsvidare. Hvarför skulle hon
anmäla sig själf? Tids nog blir hon inspärrad. Det är
myndigheternas sak att taga reda på hennes
hälsotillstånd. Hon behöfver icke själf afslöja humbugen.

Den falska tron på besiktningens garanti har
naturligtvis gjort en oberäknelig skada.

Rädsla för inskrifningen gör vidare, att en mängd
oinskrifna s. k. hemliga prostituerade icke söka sjukvård
i tid för att icke röja sig. Hvad detta betyder är lätt
att förstå.

Huru stor säkerhet besiktningen i själfva verket
ger, kan man tänka sig, när man läser följande
uttalanden.

Doktor Müllern-Aspegren nämner i sin broschyr i
prostitutionsfrågan, att ungefär 25 % smittade män i
hans privatklientel smittats af inskrifna, således
besiktigade kvinnor, mot 12 % af oinskrifna.

Från Marseille, Köpenhamn och Kief föreligga
meddelanden, att därstädes resp. 62, 57 och 88 % af nya
syfilisfall hos män berott på smitta från inskrifna och
besiktigade kvinnor.

Prof. Fournier i Paris meddelar att bland 873 män,
som fått syfilis, 623 smittats af inskrifna, besiktigade
kvinnor.

Angående en af de veneriska sjukdomarne,
gonnorhoéen, uppgifves af en mängd medicinska auktoriteter,
att dess botande hos kvinnor är så godt som omöjligt
att verifiera.

Den viktigaste orsaken till reglementeringens
misslyckande såsom sanitär säkerhetsåtgärd är den ändtligen
insedda sanningen, att mannen är en lika farlig
smittokälla som kvinnan, att alla åtgärder enbart riktade
mot denna senare äro icke blott ovärdiga utan äfven
resultatlösa.

Allt flera blifva år ifrån år de vetenskapsmän,
hvilka uttala sig emot reglementeringen. Den
framstående Berliner-auktoriteten doktor Blaschko säger i sitt
stora arbete om prostitutionen, att den nytta
reglementeringen skulle göra förintas af de olägenheter den
medför, att reglementeringen vidmakthåller ett oriktigt och
inhumant bedömande af de veneriska sjukdomarna och
att den står hindrande i vägen för att genomföra
rationella, från läkaresynpunkt goda åtgärder för de nämda
sjukdomarnas bekämpande inom alla samhällsklasser.

Frågan, huruvida den samma haft något inflytande
på de veneriska sjukdomarnes minskning, besvarades vid
profylaktiska konferensen i Brüssel 1899 af tre af de
fyra läkare, som inledde frågan, med nej.

Professor Augagneur från Lyon har uttalat den
åsikten, att reglementeringen förvärrar det onda i stället för
att utgöra ett botemedel däremot.

På konferensen i Brüssel 1902 yttrade
Pariserprofessorerna Gaucher och Landouzi: »då reglementeringen
sådan den för närvarande tillämpas visat sig oduglig
fördömes den. Med hänsyn till skyddsåtgärder mot de
veneriska sjukdomarna bör man öfvergå till allmän rätt».
De hade många framstående meningsfränder, bland
andra generalsundhetsinspektören för Italien Santoliquido.

Doktor Moeller, medlem af medicinska akademien
i Brüssel, uttalade i en reglementeringskomité i nämda
stad på 1890-talet: »Reglementeringen, som kunde vara
öfverenstämmande med vetenskapen i begynnelsen af
detta århundrade, står i den mäst obetingade strid med
medicinens nuvarande resultat . . . Läkare från alla håll
resa sig för att bekämpa en institution, hvars tid är
ute... Jag slutar med, att den modärna
syfilidografien har omstörtat den gamla illusionen, att
reglementeringen är i stånd till att skänka publiken någon verklig
garanti».

Professor Fournier i Paris har yttrat att »sunda
förnuftet» säger oss, att besiktningen gör »en liten smula
nytta». På ett slående sätt gendrifver doktor
Müllern-Aspegren detta och bevisar tvärt om, att sunda förnuftet
ingalunda berättigar till denna slutledning.

Huru skall man längre kunna få allmänheten att
sätta tro till talet om reglementeringens nytta och
nödvändighet?

Hade den i sanitärt afseende visat sig högeligen
verksam, skulle vi då böjt oss för den samma? Nej,
aldrig! Andra mått och steg måste uttänkas. Det
sanitära intresset får icke sättas högre än den allmänna
rättskänslan. En människoklass får icke uppoffras för de
öfriga klassernas bästa.

Mot de smittosamma tuberkulossjuka är man hos
oss full af öm hänsyn, fast tuberkulosen är vårt värsta
plågoris. Ej ens från läkarehåll vill man veta af några
förordningar, som kunna vålla de sjuka psykiskt, socialt
eller ekonomiskt obehag.

Man har hört detta vid läkarekongresser och eljes.
Hvarför vill man icke visa samma hänsynsfullhet mot
människor, som endast <i>möjligtvis</i> kunna bli smittofarliga?
Svaret kan ej bli mer än ett: Här gäller det ju
uteslutande försvarslösa, fattiga kvinnor.

Hvad bör då göras mot könssjukdomarna? De
utgöra ju en fruktansvärd fara för mänskligheten. De äro
icke blott smittosamma, en af dem är äfven ärftlig.

Från de modärna syfilidologerna ha en mängd
förslag framkommit, hvilka, om de tillämpades, skulle i
hög grad motverka de veneriska sjukdomarna.

Af största betydelse vore folklig upplysning om
dessa sjukdomars natur och smittofarlighet.

En frivillig, kostnadsfri och god sjukhusvård utan
alla afskräckande element.

Ett fördomsfritt betraktande af de veneriska
sjukdomarne såsom likställda med andra smittosamma
sjukdomar, på det att deras skötsel icke må försummas
genom förakt och skamkänsla.

Möjligen anmälningsplikt för läkare af alla nya fall
af sjukdomarna i fråga.

Kanske straffbestämmelser för medvetet öfverförande
af smitta, m. m.

Önskar man ett öfvervakande af de smittofarliga,
skall förordningar härom gälla ej blott kvinnorna utan
lika mycket männen.

Detta och annat tillsammans, såsom en förbättrad
vård af minderåriga, deras skiljande från dåliga hem,
hjälp åt arbetslösa kvinnor, facklig organisation inom
alla kvinnoyrken till lönernas reglering, ett intensivt
nykterhetsarbete, förädlande nöjen åt ungdomen o. s. v.
kunna komma att spela en viktig roll vid de veneriska
sjukdomarnes bekämpande.

Frågan gäller icke, såsom man från
reglementeringsvänligt håll ofta låter påskina, reglementering eller
sanitär nihilism, utan sanitära åtgärder med eller utan
reglementering.

Det senare önskemålet måste ändtligen blifva lösen.
</chapter>
<chapter name="V. Det administrativa godtycket.">
<h2>V.

Det administrativa godtycket.</h2>

Förr i världen sade man ärligt ifrån, att
prostitutionen var »ett nödvändigt ondt» (således ett godt) för
att skydda äktenskapet för »ungkarlarnes farliga horder».

På senare tid har cynismen, såsom nämts, icke
vågat visa sig så ohöljd. Man är till och med på vissa
reglementeringsvänliga håll nästan generad öfver
reglementenas råa och föråldrade form. De skrefvos för
flere årtionden sedan och framstå nu, 1904, äfven för
den medico-legala uppfattningen, såsom ganska krassa.

Ett annat tidstecken är, att premierna till polisen
för uppspårande af hemligt prostituerade afskaffats. Man
tycker icke längre, att det är riktigt tilltalande att på
det sättet sporra vederbörande till oafbruten hetsjagt på
kvinnor.

Sympatierna för bordell-systemet ha äfven till stor
del försvunnit. Ännu på 1870-talet förordades hos oss
af läkare offentliga tillståndshus såsom verksammaste
medlet att bekämpa den veneriska smittan. Nu stå
bordellerna lågt i kurs och förordas aldrig.

Man har till och med upphört att se på
prostitutionen som ett enstaka, isoleradt fenomen i samhället,
Man framhåller dess sammanhang med det hela, för att
rättvist bedöma dess både skyldiga och oskyldiga offer.

Man nämner <i>mannen</i> såsom den verkligen skyldige,
att det är hans efterfrågan, som skapar tillgången.
»Ingen prostituerande man — ingen prostituerad kvinna.»
Men om han bär skulden, skall icke hon bära straffet.

Man anstränger sig äfven att få en så exakt
definition som möjligt på hvad som menas med en
prostituerad. Många försöka sig på en utredning af detta
begrepp med mer eller mindre framgång.

En doktor Martineau har sagt:

»Den prostituerade är en kvinna, som håller sig till
disposition åt den, som betalar henne.»

Men han insåg själf, att denna definition kom att
utsträcka sig till kategorier af kvinnor, som alls icke
förtjänade detta föraktade namn.

Alla föreningar mellan män och kvinnor, lagliga
eller olagliga, där icke kärleken är det <i>uteslutande</i> bandet
skulle nämligen i så fall kunna draga med sig
konsekvensen att kallas prostitution.

Alla de, som gifta sig för pängar eller sociala
fördelar skulle då vara prostituerade.

Alla konstnärinnor, skådespelerskor, bodflickor,
sömmerskor, arbeterskor, som ha för liten lön, och
därför måste söka manligt stöd, skulle då vara
prostituerade.

Alla de relativt fina och städade demimonde-damer,
som dela männens inkomster mot det att de sällskapa
med dem, skulle då vara prostituerade.

Ja, hvarje kvinna, som jämte könsumgänge haft
ekonomisk fördel af en man, skulle strängt taget vara
prostituerad.

Men hur många blef det då kvar?

En annan känd definition — af en fransk författare,
Emile Richard — lyder så:
»Blott den är prostituerad, som offentligt och utan
kärlek öfverlämnar sig, mot kontant erkänsla, åt förste
bäste man och icke har andra existensmedel än de
tillfälliga förbindelser, som hon underhåller med ett större
eller mindre antal manliga individer.»

Prostitution skulle i så fall förutsätta ett uteslutande
af alla andra motiv än falhet och en frånvaro af väljande.
Endast kvinnor i denna belägenhet äro då prostituerade.
Härvid bör man nog stanna: <i>intet annat motiv
än pänningbegär och intet väljande.</i>

Men hur skall polisen kunna afgöra, om en kvinna
ger sig af endast pänningbegär och utan val? Det är
ju en orimlighet att tro, att den ena människan kan
afgöra det om den andra.

Det kan ju vara ett tillfälligt tycke, när det för
utomstående ser ut som blott snikenhet. En kvinna kan
ha känt tillfällig kärlek för alla de män, med hvilka hon
umgåtts. Hon kan vara polygamiskt erotisk och således
likartad med de män, som umgås med många kvinnor.

Hvarför skall då hon, kvinnan, hafva öfver sig
social vanära, godtycklig polisiär skamkontroll, ja
tvångsarbete för samma gärning, för hvilken mannen går fri?

»Han säljer icke sin kropp» svarar någon. Nej,
men han köper andras kroppar, därför att pängarna råka
vara på hans sida. Att köpa eller sälja könsumgänge
kommer i sedligt och sanitärt hänseende på ett ut.

Jag tror icke, att man får någon rätt syn på
könshandlingens gemensamhet, förr än man stryker ett streck
öfver pänningens roll däri. Kvinnan är ännu alltför
mycket proletär alla samhällsklasser igenom för att icke
nödgas taga pänninghjälp af mannen jämte kärleken.
Det är ju äfven just detta, kvinnorörelsen vill reformera.

Vi ha äfven en känd svensk definition, professor
Welanders, uttryckt i hans ofvannämda broschyr om de
veneriska sjukdomarnes bekämpande. Där står: »med
prostituerad mena vi en person, som drifver otukt såsom
yrke, d. v. s. som uteslutande eller till hufvudsakligaste
del har sitt uppehälle på otukt.»

I juridisk mening betyder otukt könsdriftens
tillfredsställande på ett otillåtet, illegitimt sätt (blodskam,
hor, våldtäkt etc.). Naturligt, frivilligt könsumgänge
mellan ogift man och ogift kvinna, båda öfver femton
år, är, som redan nämdt, icke juridiskt otillåtet. Alltså
kommer, egendomligt nog, ingen af de kvinnor, professor
Welander vill åt, inom hans egen definition.

Emellertid menar förmodligen prof. Welander med
otukt allt könsumgänge utom äktenskapet. Hans
definition faller då, liksom doktor Martineau’s, på sin
vidsträckthet och blifver orimlig.

Om en kvinna underhålles af en man utan att vara
gift med honom, är hon således prostituerad. Eller blir
könsumgänget yrke först, när mannen är i pluralis? Hvad
har »yrket» med antalet att göra?

Prof. Welander tillägger sedermera i samma
broschyr, att en prostituerad kvinna dagligen tillhör flera
män. Det är en högst underlig och godtycklig
supposition. Men om hon byter man mera sällan? Är hon
då icke prostituerad?

Frågan förblifver alltjämt: med huru många män
skall hon lefva för att kunna inskrifvas?

Skall en polismans privatsedliga omdöme besvara
denna för en kvinna så ödesdigra fråga?

Inför det senare tillägget i prof. Welanders
definition:	».... till hufvudsakligaste del har sitt uppehälle
på otukt....» står man rent häpen.

Hvad menas med hufvudsakligaste del? Är det två
tredjedelar eller tre fjärdedelar eller hvad? Skall polisen
räkna de kronor, kvinnan förtjänar på könsumgänge och
de kronor, hon förtjänar på något ordentligt arbete, och
sedan bestämma, om den ena inkomsten tillräckligt
öfverstiger den andra, för att hon skall slippa inskrifning?

Polisen skall således granska hennes kassabok. Men
om hon inte har någon? Eller om den är förfalskad?

Det är rent otroligt, med hvilken nonchalans man
anser sig kunna definiera, förordna och besluta — när
det är stackars värnlösa kvinnors väl och ve det gäller!
Nej, alla lagar som röra könsförhållandena böra utgå
från öfvertygelsen, att absolut rättvisa måste gälla mellan
könen. Antingen måste af två personer, som frivilligt
deltagit i en gemensam handling, båda gripas och
vanfräjdas eller båda förbli oantastade. Saken kan icke
vara rätt för den ena och orätt för den andra.

Då reglementeringen är ett hinder för en rättvis
uppfattning af de båda könens likställighet i moral, ha
män och kvinnor på många håll i vårt land upprepade
gånger tillkännagifvit sin önskan om den reglementerade
prostitutionens afskaffande.

Ensamt under 1902 inlämnades af kvinnor icke
mindre än sju petitioner i frågan till öfverståthållarembetet
i Stockholm.

<poem>Det var från:
500 lärarinnor vid Stockholms folkskolor,
föreningen för sömmerskor,
kristliga föreningen för unga kvinnor,
föreningen kvinliga missionsarbetare,
föreningen Hvita Bandet,
södra kristliga föreningen för unga kvinnor,
samt en masspetition, undertecknad af 15,428 kvinnonamn.</poem>
Dessa petitioner äro utan tvifvel ett uttryck för en
öfver hela landet växande opinion.

En dylik opinion har ju långt flera skäl än de
nämda. Hur handhafver t. ex. polisen sin oinskränkta
makt att kontrollera och utspionera kvinnors erotiska
förhållanden?
Utmärkt grannlaga och finkänsligt säga somliga.
Upprörande brutalt säga andra. Det beror naturligtvis
på polismännens personliga takt och omdöme huru de
uppträda. Men ett system, som lämnar den kvinliga
allmänhetens öde i händerna på förtryckare eller
gentlemän, alltsom det faller sig, garanterar icke ensamma
kvinnor det skydd, som de behöfva.

Sanningen är nog den, att i en större stad med
reglementerad prostitution ingen yngre eller medelålders kvinna
kan vara alldeles trygg för att icke anhållas och
tvångsbesiktigas, om hon icke har man eller bröder eller andra
manliga relationer, som stå mellan henne och polisen.
Glädjeflickan har emellertid icke mellan sig och
polismakten någon skyddande make eller manlig vän. Den
ende fattas och de många äro i nödens stund försvunne.
En tillfällig kärleksnjutning anses icke förplikta till
beskydd och försvar. Eljest skulle också hon, oftare än
nu sker, kunna freda sig.

I Paris företogs under år 1903 femtiofem tusen
arresteringar af kvinnor i sedlighetens och sundhetens intresse. Som
ett stort antal af dessa arresteringar voro, äfven ur
polissynpunkt, obefogade och oursäktliga, steg allmänhetens
jäsande missnöje till kokpunkten. Det bekanta fallet
Forissier blef den droppe, som kom missnöjet att sjuda
öfver. Forissier var medredaktör för tidningen La Lanterne.
Han promenerade en kväll i maj 1903 med sin fästmö
och sin syster, då dessa båda unga damer plötsligt grepos
och bortsläpades af sedlighetspoliser. Forissier ville
naturligtvis befria dem, hvarför han också blef arresterad.
Tack vare hans journalistiska makt och värdighet blef
saken tillräckligt känd för att göra effekt. De talrika
föregående missgreppen drogos fram och belystes på nytt.
Man fick bland annat reda på, att sedlighetsagenterna
hade provision på hvarje nyanhållen kvinna, hvilket i
någon mån förklarar deras ibland omänskliga hårdhet
såsom t. ex. mot en fru B. som anhölls på natten den
10 april 1877, då hon skulle gå efter medikamenter åt
sitt sjuka barn. Trots hennes förtviflade böner blef hon
förd i häkte. Barnet dog under natten. Någon tid
därefter dog hon själf vansinnig på en dåranstalt.

Är det underligt, att allmänheten utdömde ett system,
som höll kvinnovärlden i en dylik osäkerhet.
Polisprefekten Lépine fann med sin fördel förenadt att själf
föreslå reglementeringens afskaffande i Paris, hvilket
förslag enhälligt antogs af Paris stadsfullmäktige förra våren.
Detta förslag, som dock kanske endast är en dold s. k.
neo-reglementarism, väntar nu på kamrarnes stadfästande.

Liknande förgripelser mot den personliga friheten
omtalas från många större och mindre städer, där
reglementering existerar.

Tror någon att vårt kära fäderneslands karta är
alldeles fri från svarta fläckar i det fallet? Fast det
ännu icke hos oss inträffat, att sådana personer råkat
ut för förnärmelse, hvilkas kränkning skulle gifvit ett
varaktigt eko. Jag önskar visserligen intet ondt åt
journalister och andra med officiella röstresurser försedda
individer, men man måste ju inse, att om en nedrighet
skall hända, är det tur, när den träffar någon, på hvilken
den icke är bortkastad, utan kommer många till godo.

Vår nuvarande organisation af prostitutionen är
ganska varierande i olika städer. I Stockholm, Göteborg
och Norrköping behandlas de kvinnor, som polisen
finner för godt att för osedlighet anhålla, efter af
öfverståthållareembetet och länsstyrelserna utfärdade
reglementen. I Malmö har polismästaren utan minsta
lagliga rätt tagit sig för att sätta ihop en stadga.

I våra flesta städer förefinnes ingen reglementering.
Man motarbetar könssjukdomarne med de medel, som
föröfrigt finnas och allmän rätt medgifver. Det har
aldrig hörts, att några särskilda sanitära vådor uppstått på
dessa platser, tvärtom.
I ett fåtal städer, t. ex. Helsingborg, Karlskrona,
Sundsvall, förekommer regelbunden preventiv besiktning
utan stöd af vare sig halft lagliga eller helt olagliga
reglementen. Det mest absoluta och omväxlande
polisgodtycke således.

Att underordnade myndigheter följa de högre
myndigheternas lockande exempel och obesvärade af
samvetskval och medborgarkänsla vandra den byråkratiska
själfrådighetens breda och bekväma väg, förvånar icke,
men verkar allt annat än uppbyggligt.

Det blir därigenom så farligt att vara fattig, i
synnerhet fattig kvinna.

Men rättskänslan sofver dock icke för beständigt i
Sverge. Den har sina vakna stunder. Dit bör för visso
räknas den dag, då riksdagen efter motion af herrar
Wawrinsky och Hedin anhöll, det täcktes Kungl. Maj:t
»låta utreda hvilka åtgärder från samhällets sida böra
vidtagas för att på ett humanare och tillika verksammare
sätt än nu sker motarbeta de smittosamma
könssjukdomarnes spridning, samt till riksdagen inkomma med de
framställningar, som af denna utredning kunna
föranledas.»

Det nuvarande sättet att bekämpa könssjukdomarne
är således af båda kamrarne stämpladt såsom overksamt
och inhumant eller åtminstone i allt för ringa grad
verksamt och humant.

Få personer, som tänkt sig in i systemet, torde
motsäga denna riksdagens uppfattning. De många för
hvilka reglementerad prostitution har framstått såsom en
skymf mot kvinnokönet och en kränkning af svenska
medborgarinnors rätt och frihet, ha därjämte känt lifliga
förhoppningar vakna, att vår lagstiftande församling skall i
den riktning reformera våra sanitära förordningar, att inga
gensagor längre ur rättsliga så väl som frihets- och
jämlikhetssynpunkter kunna framställas.
Ur Andra Kammarens utskottsutlåtande i frågan vid
1903 års riksdag må följande utdrag tillåtas:

»Motståndarne till reglementeringen anföra att
sådana föreskrifter (reglementen) dels omintetgöra och
förhindra tillämpningen af strafflagens bestämmelser i 18
kapitlet emot otukt, skörlefnad, koppleri och hållande af
sådant hus, där otukt bedrifves, samt lösdrifvarelagens
stadganden emot ett lefnadssätt, som medför våda for
allmän sedlighet, dels ock därjämte stå i strid med
gällande allmän lag och därpå grundad rättsuppfattning.<br>
— — — — — — — — — — — — — — — — — — — — — — — —<br>
Tillkomsten af de reglementariska föreskrifterna på
administratif väg i strid med 89 § regeringsformen och
efter beslut af allenast underordnade polismyndigheter
måste vara olaglig och rättsstridig, dels ock en mängd
detaljbestämmelser i prostitutionsreglementena anses
stridande mot gällande allmän lag samt svenska
medborgares rätt till personlig frihet och okränkbarhet så länge
de icke gjort sig förvunna till något brott. I sistnämda
afseende har exempelvis erinrats om det rättsstridiga uti
att ålägga en inregistrerad kvinna att till
besiktningsbyrån utlämna sitt prästbetyg och andra henne rörande
handlingar, att icke vistas utomhus efter kl. 10 eller 11
på aftonen, att icke passera vissa allmänna platser eller
gator eller besöka vissa, af polismyndigheterna förbjudna,
lokaler, att icke inflytta i ny bostad utan
polisföreståndarens tillåtelse o. s. v., allt bestämmelser, som, jämte
det de voro olagliga, uppenbarligen lämnade rum för
godtycke från polismyndigheten och underordnade
polistjänstemäns sida.»

— — Utskottet anser att — — — — — — — 
— — »den rättsliga grunden för såväl själfva
tillkomsten af nu gällande polisreglementen, som åtskilliga däri
intagna bestämmelser behöfva underkastas en förnyad
pröfning. Det torde nämligen med skäl kunna
ifrågasättas huruvida en underordnad polismyndighet — låt
vara med stöd af ett mångtydigt uttryck i en på
administratif väg af Kungl. Maj:t meddelad instruktion —
kan vara befogad att utan i lagstiftningsväg af
statsmakterna gifvet bemyndigande utfärda bestämmelser af så
djupt i den personliga friheten ingripande beskaffenhet
som de ifrågavarande.»

Som bekant har regeringen tillsatt en komité den
s. k. reglementeringskomitén, hvilkens medlemmar denna
sommar gjort studieresor i skilda länder för att utröna
bästa sättet för de veneriska sjukdomarnes bekämpande
i och för en eventuel lagstiftning i nämnda fråga.

Det är att hoppas, att denna komité vid sitt arbete
utgår från de rätta principerna: likställighet inför lagen
könen och klasserna emellan, största möjliga helgd åt
privatlifvet, hälsoåtgärder utan brännmärkande af
individer och borttagande af allt administrativt godtycke.
</chapter>
<chapter name="VI. Frihet, ordning och gatufrid.">
<h2>VI.

Frihet, ordning och gatufrid.</h2>

Kvinnorna ha icke uppfunnit reglementeringen och
intet tvifvel råder, att när de hunnit till social och
politisk myndighet reglementeringen, om den då finns kvar,
skall försvinna, och själfva prostitutionen minskas
därigenom, att många af dess anledningar förekommas.

Ofantligt många män gilla och uppmuntra
prostitutionen endast därför, att den skaffar billig kärlek. En
hustru är en dyr tingest och barn ruinera en klen
budget. Men tack vare prostitutionen finnas smekningar att
få äfven för de minst köpstarka börsar. En fattig man,
som blott går då och då till en mycket anspråkslös
kärleksförsäljerska, kommer ifrån hela det sexuella
finansproblemet för en ringa pänning, jämfördt med de
utgifter, han skulle haft inom det äkta ståndet.

Men feminismens ideal stämmer icke med idéen om
billig kärlek.

Feminismen vill icke, att mer och mindre fattiga
kvinnor genom sociala omständigheters tryck skola
tvingas att ekonomiskt värdera och afyttra sin kroppsliga
intimitet och därigenom förlora i aktning mot sig själfva
och gentemot männen, hvilkas högaktning kvinnan väl
behöfver för att kunna föra en människovärdig tillvaro.

Feminismen vill, att personligheterna genom
inbördes sympati skola vinna och lyckliggöra hvarandra, men
icke köpa och äga hvarandra hvarken för stora eller små
summor eller på längre eller kortare tid.

Feminismen vill hvarken dyr eller billig kärlek, den
vill fri kärlek.

Men för att människorna skola kunna älska i frihet
fordras det först och främst, att kvinnorna hafva råd
därtill.

Hela summan af de pänningmedel, som nu
tillflyter kvinnokönet såsom lön för könsumgänge, måste i
stället tillfalla det såsom lön för arbete.

En så genomgripande social-ekonomisk omhvälfning
som kvinnofrigörelsen måste i den punkt, som afser
kärleksfrigörelsen, möta det kanske häftigaste motståndet, ty
här angripes äfven äktenskapet.

Detta är nämligen framsidan af den
mammonsmedalj, hvars baksida återger prostitutionens åldriga drag.
Båda gudinnorna äro ungefär lika gamla och hafva
troget samarbetat och hand i hand som beskyddande féer
på godt och ondt, eller rättare sagdt endast ondt, följt
mänskligheten alltifrån civilisationens vagga. Skola de
gå med ända till grafven? Eller skall mänskligheten
en gång säga tack och farväl åt de redan nu ganska
skröpliga häxorna?

Det är för att bekämpa prostitutionen som
feminismen bekämpar reglementeringen, liksom allt som står
hindrande i vägen för kvinnans moraliska och sociala
höjande.

Ett af de svepskäl, som reglementeringens
försvarare användt, tvärt emot erfarenhetens bevis, är, att
reglementeringen skulle befordrat yttre ordning och personlig
säkerhet på gatorna. Detta är så långt ifrån fallet, att
just motsattsen är sanning.

En så framstående fackman som riksadvokaten Getz
i Norge yttrade härom:

»På denna punkt har jag endast velat bemöta det,
som det vill synas, allmänna missförståndet, att
sundhetskontroll är ett slags värn för sedligheten och
ordningen, och visa, att prostitutionens sanitära och
sedlighets-polisrättsliga sida så långt från oskiljaktigt hänga
samman, att dem emellan snarare förefinnes en
intressemotsättning. »

Ju större härskaror som inregistreras, dess olidligare
blir tillståndet på offentliga platser. Kvinnorna i fråga
bli agressivare ju större konkurrensen är dem emellan,
det ligger i sakens natur. Och polisen måste låta dem
hållas för att inte beröfva dem all förtjänstmöjlighet, då
ju polisen själf genom inregistreringen beröfvat dem all
möjlighet att återgå till ordentligt arbete.

En hvar inser det oriktiga uti, att ordningsmakten
ställer sig i en partisk position och liksom tar i sitt
hägn vissa prostituerade kvinnor mot det, att dessa rätta
sig efter en del småförordningar. Gatan blir härigenom
otrygg för öfriga kvinnor och männen få vanan att
hafva till sitt förfogande en särskild kvinlig pariasklass,
som får förolämpas på ett nästan obegränsadt sätt. Många
män visa sig benägna att kvällar och nätter dit hänföra
alla ensamma, ja alla utan herrsällskap gatan trafikerande
kvinnor.

I stället för detta ovärdiga tillstånd borde den
rättsprincipen strängt följas, att ingen person har rätt att
förolämpa en annan.

Skärpt polisuppsikt på gator och offentliga platser
med bestraffning för brott mot anständigheten, vare sig
det begås af man eller kvinna, vore ett tjänligare
medel att befordra allmän sundhet än att, såsom nu sker,
låta männen fritt förfördela kvinnor och lämna inskrifna
kvinnor ett sorts polisprivilegium på att med anstötliga
fasoner bjuda ut sig offentligt.

Men energiskt protestera vi feminister mot alla
försök att brännmärka kvinnor såsom de enda felande och
de enda smittofarliga,

mot allt som kan hindra sjunkande kvinnors
sedliga höjande,

mot hvarje åtgärd som tvingar ned kvinnor i elände,
männen till förströelse,

mot alla lagar, förordningar eller bruk, som
på minsta sätt öfverlämna kvinnor åt myndigheters godtycke,
således

<b><i>mot den reglementerade prostitutionen.</i></b>

<img></img>
</chapter>

Två populära böcker:

Betänken Eder!

Ett bref till krigets män och Tsaren af

LEO TOLSTOY.

Pris 25 öre.  45,000 ex. sålda.

Tsaren i ny belysning.

En karaktärsskildring.
Uppseendeväckande afslöjanden af en hög rysk
embetsman.

Pris 25 öre.  15,000 ex. sålda.
