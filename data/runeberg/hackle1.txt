<table o>
<td c><h2>SKRIFTER</h2>
<td c>AV
<td c><h1>ALBERT ENGSTRÖM</h1>
<td c><h2>ÅT HÄCKLEFJÄLL</h2>
<td c>FÖRRA DELEN
<td c><img></img>
<td c>STOCKHOLM<br><small>ALBERT BONNIERS FÖRLAG</small>
</table>

<table o>
<td c><h1>ÅT HÄCKLEFJÄLL</h1>
<td c><big>MINNEN FRÅN EN ISLANDSFÄRD</big>
<td c>AV
<td c><h2>ALBERT ENGSTRÖM</h2>
<td c>FÖRRA DELEN
<td c><img></img>
<td c>STOCKHOLM<br><small>ALBERT BONNIERS FÖRLAG</small>
</table>
<table o>
<td c><i>Stockholm</i><br><i>Alb. Bonniers boktryckeri</i><br><i>1945</i>
</table>
<table o>
<td><i>Till</i>
<td c><h2><i>John Wedin</i></h2>
<td r><i>Siglufjörður,</i>
<td c><h2><i>Carl Danielson</i></h2>
<td r><i>Stockholm,</i>
<td c><h2><i>Thorild Wulff</i></h2>
<td r><i>Peking.</i>
<td><poem>
<i>Dagen igenom vårt segel stod spänt på den ilande färden;
Solen sänkte sig ner, och vägarna höljdes av mörker,
Då över djupa Okeanos fram vi hunno till stranden.</i>
</poem>
<td r><sp><i>Odysséen, elfte sången</i></sp>.
</table>



<chapter name="Inledning">
<h2><small>INLEDNING.</small></h2>

Och denna sommar, som jag tänkt ägna åt
det allvarliga, målmedvetna arbetet!

Hör på bara!

Sedan åtskilliga år förbereder jag
fortsättningen på mina memoarer, som jag avslutade
med frihetstiden i min historia, studentåren i
Uppsala. Jag är mitt uppe i min Sturm- und
Drangperiod och tar de första stegen på
konstnärens törnestig. Jag beskriver mina resor,
orienterar läsaren i Paris, München, Rom och
London och sammanför honom med stormän
på alla områden. Jag tecknar upp det dåtida
Sveriges — Stockholms — andliga kontur med
intima porträtt av vederbörande. Man bör dock
icke vänta sig skandalhistorier, fast den
historiska sanningen dominerar — och för övrigt bli
få av de nu levande modellerna i stånd till
kontroll, ty boken skall deponeras i Kungl.
Biblioteket i förseglat skrin, som ej får öppnas
förrän efter 50 år. Man måste göra något för
framtida forskare! Med manuskriptet följer


hela min kolossala brevsamling som<sp> corpus
delicti</sp>.

Med detta intressanta och krävande arbete
håller jag på som bäst, då jag får brev från
docenten Thorild Wulff, som förkunnar, att
han till sin disposition har två hytter på ångf.
Emmy, som skall gå till Siglufjord på
Nord-Island med salt och pålvirke till bryggor. Vill
jag ha en hytt, får jag. Möjligheterna äro rika.
Vi kunna få en trålare att göra en titt på
Grönland, eventuellt myskoxjakt, vi kunna resa
till Jan Mayens land, ev. Spetsbergen etc. etc.

Men mina memoarer! Jag brinner av
arbetslust. Jag har fått goda grepp och
synpunkter på vissa företeelser och personager.

Men Island! Island, som har lockat mig
sedan barndomen!. Det är kanske bäst att
passa på innan likstelheten börjar inträda. O,
du flyende ungdom, vill du ge mig ett minne
till att gömma bland de otaliga, så giv mig då
ett starkt och stort!

Men jag känner icke Thorild Wulff
personligen. En gång för flera år sedan har han
som ung doktor skickat mig en gåva, en agat
från Thüringen, ett primitivt ugglehuvud med
stora runda ögon, som ha sovit i en gruva
millioner år, tills slipningen öppnade dem och
gav dem ringar och irides och pupiller, genom
vilka man kan blicka ned i geologiska
avgrunder.


Doktor Wulff kommer till Grisslehamn.
Han är gammal Islands- och Spetsbergsfarare
och öppnar mig perspektiv som lysa av jöklar
och sillfjäll och svavelrök, och mitt i
perspektivet rida vi i karriär över lavafält och
gräsöknar.

Jag reser.

Men min bok, mina stora män och mina
avslöjanden!

Bosch! Det finns inga stora män annat
än för massan. Det lär man sig snart när man
synar dem i sömmarna. Men det finns
lyckligtvis sympatiska och antipatiska män. Detta är
den enda riktiga synpunkten.

Men massan ropar <sp>korsfäst</sp>! då man
rör vid dess illusioner.

Jag gjorde för en halv människoålder
sedan två oskyldiga karikatyrer: Gustav II
Adolf borstande tänderna i ottan före slaget
vid Lützen och Carl XII skärande liktornar
omedelbart före Pultava. Jag fick hela den
chauvinistiska pressen, anförd av Sigurd, över
mig- Jag drog ner våra stora minnen! Och
det fast Gustav II Adolf aldrig borstade
tänderna i verkligheten!

Men varför skulle jag icke kunna fortsätta
mina anteckningar under resan på ångbåten
och sedermera efter de dagslånga ökenritterna,
då man kommit till ro i nattkvarteren---

Huru som helst, jag reser. Vi äro inbjudna
till Siglufjord av John Wedin, den svenske
pioniären däruppe. Vi skola få se, hur man
fiskar sill i Ishavet. Vi skola undersöka det
inre av den gamla sagoön. Och under tidén
skola mina memoarer växa till. Jag föresätter
mig högtidligt att skriva något varje dag, lägga
sten på sten, och byggnaden skall växa i
höjden. Ty nittitalet behöver sin
krönikeskrivare. Och det nya seklets första
decennium börjar snart också bli moget för historia.

Samtidigt kan jag ju skriva något om
Island, om det erbjuder mig några sensationer.
Det är ju så gott som okänt av flertalet
svenskar, och endast tre landsmän ha förut
skrivit om ön. Dessa äro <sp>Uno von Troil</sp>
(Brev rörande en resa till Island MDCCLXXSI),
C. W. <sp>Paijkull</sp> (En sommar på Island,
Bonnier 1866) och A. <sp>Klinckowström</sp>
(Bland Vulkaner och Fågelberg, P. A, Norstedt
& Söner 1911).

Och då jag besöker Island efter dessa
herrar, måste det jag skriver komma att
innehålla de färskaste underrättelserna därifrån, få
det nyas fraîcheur, med ett ord. Det vore
ju en dumhet ur ekonomisk synpunkt och
dessutom höjden av falsk blygsamhet att icke
uttala denna åsikt högt. Mina föregångare ha
dessutom befriat mig från den annars
oundvikliga plikten att dra en repetitionskurs i Islands
historia och geologi. Se för övrigt Nordisk
Familjebok! Den verkligt vetgirige kan
förskaffa sig Herrmanns bok, som med tysk
grundlighet tillfredsställer även en långt
gående kunskapstörst.

Jag har alltså fattat mitt beslut. Jag reser
om några dagar och skall möjligen skriva en
bok som jag vill kalla<sp> Åt Häck1efjäll</sp>. Ty
naturligtvis skall jag upp på Hekla. Titeln
påminner om ett förr i världen ofta missbrukat
kraftuttryck, en svordom, om man så vill. Men
jag menar intet religiöst med den, utan sanning
och verklighet.

Jag lovar icke säkert att boken blir av.
Ty memoarerna äro viktigare.

Men blir den av, vill jag på förhand säga,
att jag med min Islandsresa icke eftersträvar en
Columbi, en Marco Polos, en Vasco di Gamas
ära. Och icke heller en Münchhausens,
Gullivers eller Niels Klims.

Men vikingalynnet har jag, Öknarnas Fasor
skola icke förskräcka mig, och jag vill se den
vulkan som gör mig förlägen.

<tab><tab><tab><tab><tab><tab><i>Den ev. författaren.</i>


</chapter>

<chapter name="Dag- och loggbok">
<h2><small>DAG- OCH LOGGBOK.</small></h2>
</chapter>

<chapter name="16 juli 1911">
<table o>
<td c><big>16 JULI 1911.</big>
<td c>Gustavsbergs värdshus utanför Uddevalla.
</table>

Vi hade nyss slutat middagen och sutto
vid kaffet på verandan, lyssnande till en för
matsmältningen särdeles lyckligt vald menuett av
Mozart, då jag plötsligt fascinerades av en
svagt lysande punkt, som rörde sig rytmiskt
inne i musikpaviljongens dunkel. Den brann
med mild, stilla låga, glänste med ett oändligt
vemod, som när en stjärna speglar sig i en tår.

Vet ni vad det var? Det var helt enkelt
Venus, aftonstjärnan, som gjorde en glansprick
på Nalle Halidéns flintskalle. Utanför satt
Radscha-Aminoff och mediterade över sin
nya bok.

Nå — vi drucko naturligtvis kaffe
tillsammans. De båda nykomna verkade som en sista
hälsning från kulturen och fastlandet som vi
skulle kvittera i kväll, i natt kl. 12, ty <sp>Emmy</sp>,
kapten Oskar Alfred Börjesson, 3,680 tunnor



salt och en del virke, låg vid kajen med ångan
uppe och avsikt att föra oss något så när
helskinnade till Island. Allt var klart och våra
grejor instuvade, kläder, bössor, kameror och
stövlar att bära vatten i, om öknarna skulle
bli för ogästvänligt torra. Däremot medförde
vi inga tänkespråk för var dag i året. Inte
heller hade vi försett oss med pemmikan eller
glaspärlor och koraller för byteshandel med
infödingarna, något som faktiskt så sent som
1856 gjordes av en lärd äppeltysk, d:r Kryper.
Men pengar hade vi och visste på grund av en
massa litteratur, att Island är civiliserat, d. v. s.
åtminstone till nyåret, då allmänt alkoholförbud
skall inträda. Wulff hade dessutom varit där,
ehuru endast några vinterveckor.

I sista stund hade vi fått en reskamrat,
Carl Danielson, gemenligen kallad Calle Daniel,
som utmattad av kupongklippning ämnade
tillbringa sin semester på Island.

Men klockan har hunnit bli mycket och
det är tid att gå ombord. Våra ögon söka att
pressa fram var sin tår, då vi trycka Nalles
och Radschas händer, och jag tycker mig höra
deras röster vibrera av avskedets vemod.
Jorden är inte så liten som den ser ut på en för
skolbruk avsedd glob. Och många arktisfarare
ha med livet fått plikta för ett försök att
intränga i trakter, som naturen själv synes vilja
avstänga för den forskande människoanden.

Vi fara till stan, till det stolta Uddevalla.
Det slår mig som en meteorit att vi inte ha
druckit Uddevallare en enda gång. Vad skall
Vicke Andrén säga om denna pietetslösa
glömska av hans födelsestads livselixir?

Wulff är tyst i droskan. Är orsaken den
förestående skilsmässan från fädernejorden?

Ack nej — han tänker på loppor, vägglöss
och kackerlackor, ty i lastångare förekomma
dessa djur ofta i besvärande mångfald och han
anar redan helvetet renodlat några dar framåt.
Jag anförtror kamraterna att all ohyra
instinktivt undviker mig.

— Så mycket större blir faran för oss båda,
säger Calle Daniel, som i likhet med Wulff
medför massor av insektspulver, ty det ingår
inte i deras avsikter att ställa sig in hos de
grymma parasiterna genom eftergifter.

Vid kajen ligger <sp>Emmy</sp>. De sista
tunnorna äro instuvade och allt är klart. Vi kasta
en sista smärtfylld blick på fosterlandet och gå
under däck.

Kommandorop ljuda, kättingar rassla.
Farväl, mitt land, farväl Göteborgssystem,
farväl, förbudens land, tummelplats för
Chronschougars vilda framfart! Jag älskar dig trots
allt. Farväl!

Jag har fått kaptenens hytt, därför att jag
är äldst. Detta slår mig. Jag börjar alltså
bli gammal, jag som eljest alltid varit yngst!
Måtte jag då bära mina gråa hår med heder!

Inredningen ombord är trevlig, förstklassig.
Kaptenen inviger oss vid en nattgrogg i
situationen. Han är en välfödd, gladlynt herre och
alla formaliteter äro snart undanstökade. Han
hoppas att vi skola trivas och har för säkerhets
skull försett penteriet med de underbaraste
delikatesser. Där finns kaviar och tryffel och
konserverade ostron (för omeletter och såser),
en halv oxe med en säck omkring hänger i
en rånock. En uppsättning höns kacklar i en
bur på akterdäck och vinkällaren är i bästa
skick. Cliquot England trängs där med
bordeaux av bästa märken och torr scherry och
madeira lämna endast motvilligt plats åt
gammal förtjusande och oljig malaga. Whisky,
punsch, konjak, munk och chartreuse ligga i
sina trallar färdiga att trotsa den
fruktansvärdaste sjö. Och kaptenen önskar att
restauratrisen skall lyckas hålla magskinnet från
ryggraden på oss på ett sätt som icke kommer
oss att längta alltför våldsamt efter de
egyptiska köttgrytor han tror oss ha lämnat.

Vi se på varandra. Var äro vi? Äro vi på
lustresa med Lucullus? Har Brillat—Savarin
nedstigit från sin himmel och iklätt sig kapten
Oskar Alfred Börjessons stofthydda?

Med åren tycker man alltmera om mat.
Så vist har naturen inrättat det. Allt annat
kroppsligt sjunker i valör under det maten
stiger.

Vi gå till sängs. Jag somnar med det
goda samvetets rätt.

Men plötsligt far jag upp vid ett
fruktansvärt buller från de andra kojerna. Jag öppnar
dörren och ser genom ett moln av
insektspulver Wulff och Calle Daniel med av vrede
och fasa förvridna anletsdrag jaga vägglöss.
Suckande å deras vägnar stänger jag om mig
igen och vyssas snart i sömn av Kattegatts
vänliga vågor, som plaska några tum från mitt
öra.

---Jag vaknar ur en fantastisk dröm,
ett vilt slagsmål med Uddevallaschåare, som
storma båten och vilja erövra vårt akvavitlager.
Jag slåss som en prisboxare och utdelar
reglementsenliga <sp>rights, lefts, swings, hooks</sp>
och <sp>uppercuts</sp>, men får rätt som det är
en stjärnsmäll mitt i pannan. Jag har dunsat
emot kojkanten, ty skutan rullar våldsamt.
Sjöarna slå mot sidan som om de ville göra
hemgång, det rasslar, smäller, knäpper, bullrar
och forsar. Jag tänder ljus, hör kamraternas
röster i rummet utanför, kliver ur kojen och
går ut. Där sitta Wulff och Calle Daniel i
bara pajtan klarvakna.

— Har du sovit hela tiden? Det var mig
en okänslig kurre!

—	Ja, jag har inte märkt ett dugg, men
jag kan förstå att det här måste ha hållit på
flera timmar för att komma till en sådan poäng!

—	Jo, här har varit ett liv, må du tro. Hon
gjorde en överhalning så att akvaviten höll
på att gå ur trallen. Det var först i allra sista
stund jag lyckades rädda den, säger Wulff.
Men rullningen är en bagatell mot vägglössen!
Vi ha inte fått en blund på hela natten.

Nu ser jag att deras ansikten äro röda
och uppsvällda. Jag föreslår dem att pudra
icke blott kojerna utan ansikten och kroppar
med mortalin eller smörja sig med tjära. Det
hjälper ofelbart. Men de äro just icke upplagda
för skämt. För övrigt äro deras kojer så smala
att de inte kunna hålla sig kvar i den här
sjögången. Skall det fortsätta hela vägen på
samma sätt, blir det inte precis någon
lustresa, men det var ju meningen från början.

—	Äsch, det räcker ju bara en vecka!
Tänk då på vikingarna som kanske behövde
månader på samma färd — och de hade
naturligtvis löss också, lugnar jag dem.

Kaptenen kommer in.

—	Det kan inte fan sova i det här vädret.
Hur har ni det för resten? Jag har det utmärkt
i navigationshytten.

—	Ajaj! tänkte jag. Kanske det inte var
bara uppoffring, då den gode Oskar Alfred
erbjöd mig sin egen sängplats. Han ser ut som
en spjuver vid närmare påseende. Och han
kunde ju icke veta, att hela den entomologiska
faunan på <sp>Emmy</sp> skydde mig och därför med
fördubblat raseri kastat sig över mina stackars
reskamrater.

Jag går in och kojar och somnar igen, fast
<sp>Emmy</sp> ömsom stegrar sig som en häst och
ömsom tycks vilja köra på näsan till bottnen
av Kattegatt.
</chapter>

<chapter name="17 juli">
<table o>
<td c><big>17 JULI.</big>
</table>

När jag vaknar och tittar ut genom
ventilfönstret, skiner solen på det upprörda
havet. Jag har utsikt för över. <sp>Emmy</sp> tar då
och då en sjö över backen, så att skummolnen
ryka från för till akter. Kattegatt lyser
korn-blått med ljusgröna brottkrönta vågkammar.
Storm i solsken, det duger, skulle jag tro! De
nya tomtunnorna, som äro surrade på
mellandäck, glänsa som guld, och stockarna och
plankorna, som utgöra den egentliga däckslasten,
lukta kåda, då jag öppnar ventilen för att få en
näsa havsluft och saltskum.

Jag tar på mig ett par byxor och går
naken för övrigt akter över för att tvätta mig,
tar upp en pyts vatten och får naturligtvis
alltsammans över mig, då aktern plötsligt
sätter, så att jag ett ögonblick tycker mig sväva
i luften. Och pang! Nu slår en sjö in över 


låringen och jag står i vatten till knäna. Hönsen
kackla i sin bur, då de få med av duschen,
tuppen ruskar på sig och det gör även jag.
Förste styrman går bort och inspekterar
dörjkroklinorna, som han har fast bredvid
patentloggen. Han utesluter inte möjligheten av ett
makrillnapp, fast vi bara göra två knop i den
svåra motsjön.

— Komma vi bara in i ett stim, så---
bästa farten är fyra knop---för övrigt
tycks sjön börja lägga sig litet, så vi kan göra
bättre fart — och då så---se på skutan
därborta, som arbetar för bara stumparna, den
har nog haft det trevligt i natt! Vi ha bara
förlorat några tomtunnor som var dåligt surrade
— det upptäcktes genast och vi hann fixa grejet
bättre. Gubben hörde det medsamma och
kom ut på bryggan — sover bara med ett öra
i stöten.

Frukost. Vi äro verkligen gäster hos en
värdig Luculli konkurrent. Restauratrisen är en
pärla bland kvinnor och det syns nog också
på kaptenens rosiga anlete och på pulpeten
som han bär midskepps.

Vi gå upp på bryggan för att
kinematografera sjön i det klara solskenet. Det är
besvärligt i sjögången, men Wulff har sin sak
klar. Vi se redan Island kinematograferat med
utbrott av Hekla, jordbävningar etc., ty gudarna
skola för visso icke vägra oss <sp>circenses</sp>, när
de började servera <sp>panem</sp> så storartat.

Kl. 12 passera vi Lindesnäs, Norges
sydligaste udde.

Norge, ja! Ibsen, Hamsun!

Med ens slår det mig att jag måste arbeta
på mina memoarer. Jag har ju lovat mig själv
heligt att använda varje ledig stund och nu
har jag ju ledigt! Mina goda föresatser visa
redan en tendens till avmattning. En liten
djävul sitter någonstans och skrattar åt mig.
Men jag skall visa honom, jag! Varför skulle
jag icke kunna flika in några prov på mina
memoarer också i den här dag- och loggboken,
så slår jag två flugor i en smäll!

Sagt och gjort! Medan <sp>Emmy</sp> strävar
framåt, skall jag låta flitens låga brinna nere i
kaptenens hytt.

Jag går ned under däck och plockar fram
mina jungfruliga anteckningsböcker. Medan vi
ha Norge i sikte, skall jag skriva om mitt
sammanträffande med Henrik Ibsen. Och jag vill
kalla berättelsen härom
</chapter>

<chapter name="Hur jag räddade Henrik Ibsen">
<h2><small>Hur jag räddade Henrik Ibsen.</small></h2>

Jag träffade honom bara en gång. Det var
på en middag, som Svenska författarföreningen
gav för honom i Stockholm för flera år sedan.



Festen blev stor och högtidlig, och jag
skall aldrig glömma den. Dock icke endast för
solennitetens skull utan för den röda tråd av
komik, som kom att gå igenom aftonens serie
av händelser.

Vi samlades alltså och det blev stor
presentation. Den lille lustigt seriöse gubben med sitt
vita hår, sina vördnadsbjudande polisonger,
sfinxminen, de höga klackarna, korrektheten,
det olympiska lugn, med vilket han tog emot
alla hedersbetygelser — det var verkligen
gubben Ibsen sådan jag föreställt mig honom
på grund av alla anekdoterna om diktaren, icke
på grund av hans arbeten.

Ibsen skulle naturligtvis föra en dam till
bordet, och som det var nogsamt bekant, att
han var mycket känslig för kvinnlig fägring,
hade man utvalt den vackraste och yngsta.
Men Gustav av Geijerstam, som skulle hålla
det stora talet för gubben, ansåg på grund
härav sin fru vara självskriven till denna
utmärkelse. Det fanns ju dessutom många äldre
skalder, som kunde haft samma sak i kikarn
till förmån för sina fruar. Alltnog — det blev
diskussion i tamburer och smårum, det var
bråttom, det stora ögonblicket nalkades, men
de stridiga intressena kunde icke förenas.
Det var med ett ord åska i luften under några
ögonblick.

Då gjorde Snoilsky slag i saken. Han
förde själv Ibsen till bordet och placerade sig
på hans vänstra sida. Till »bordsdam» fick den
gamle skönhetsepikurén den lika vördnadsvärde
gubben Frans Hedberg. Nå — detta var ju ett
sätt att lösa en knut, som höll på att bli
ovanligt gordisk. Men om det motsvarade Ibsens
förväntningar vill jag lämna därhän.

Jag satt så att jag med lätthet kunde iaktta
gubben under middagen. Jag undrar verkligen
om han någonstans i sina dramer varit så
outgrundlig som nu. Han åt och drack — mest
drack, och jag misstänker, att hans tankar voro
ganska långt från både Snoilskys och Hedbergs
konversation. Icke en gång då Geijerstam i
sitt stora tal kom i extas och steg upp på
en stol och skrek som från ett Sinai om
mästarens och sina egna arbeten och slutligen
exalterade upp sig till <sp>Tu majestatis</sp>, medan
det väl genomarbetade manuskriptet darrade
i hans hand, gjorde Ibsen en min. Jag såg icke
en gång skymten av en skalk i hans vänstra
ögonvrå.

Men vi, de unga, hädarna, hade festligt
vid vår bordsända.

Efter middagen blev det kaffe och alkohol
i ett närliggande rum. Det var då kvinnorna
störtade sig över den ålderstigne mannen,
synnerligen författarinnorna och synnerligast de
äldre.

Som en hord termiter betäckte de honom,
kröpo in i honom, in i öron och näsborrar och
började förtära honom levande. Särskilt ett par
av dem voro i fullständigt raseri av njutning
att få frottera sig mot honom, gå helt upp i
honom, gnugga sina andar mot hans.

Slutligen lyckades den ena på grund av
sin massa och sin kroppsstyrka mota undan den
andra, tvang in den lille gubben i ett hörn och
började anförtro honom, hur hon uppfattade
hans diktnings gestalter.

Vi män började bli oroliga, ty vi sågo hur
gubben mulnade. Han rynkade ögonbrynen
och det började blänka hotfullt bakom
glasögonen — eller kanske var det tårar av
ansträngning att förstå vad hon sade och att hitta
någon ariadnetråd för att leta sig ut ur den
labyrint av frågor och påståenden, som hon
med djävulsk hjärtlöshet byggde upp omkring
det stackars festföremålet.

— Nej, det här duger inte, sade en av
skalderna. Den där människan håller på att
väva in honom som en spindel. Någon måste
rädda honom, innan hon börjar suga blod.
Gå bort och hugg gubben, du Geijerstam!

Men Geijerstam var alis inte livad för att
stiga ned i en ormgrop. Han visste, att han
skulle få alla författarinnorna på sig, om han
sökte korsa en endas planer. Han såg sig
hjälplöst omkring i vår krets. Men så fick han
ögonen på mig och ljusnade.

—	Gå du, Engström, och lirka loss honom!
Jag insåg, att jag var väl ung för ett sådant
uppdrag, men — herregud — på den tiden! —
Jag var oförfärad och för tillfället vid ypperligt
humör efter middagen. Jag såg inga
svårigheter i något som helst mänskligt. Jag gick
helt enkelt fram och sade:

—	Får jag dricka med doktorn?

En innerlig tacksamhet lyste för ett
ögonblick upp det gamla ansiktet och han avskedade
sig från sin dam med en snabbhet, som visade,
att han svävat i allvarlig fara. Men aldrig skall
jag glömma den av hat förvridna uppsyn hon
vände mot mig.

—	Jag hoppas att jag inte störde doktorn
för brutalt.

—	Nej, tvärtom, jeg försikkrer Dem,
tvärtom. Jeg sat lige o g længedes efter en pjolter.
De skal virkelig ha tak!

Nu bildade vi spetsgård kring vår gäst och
lyckades också hålla honom flott några minuter.
Men damerna voro också på sin vakt, och
genom en listig taktisk rörelse fick en annan
författarinna honom i sitt våld. Ja, där satt
han igen, nu mellan två kvinnor av obestämbar
ålder. Och han hade varit nog artig att icke
ta med sig pjoltern, som han så väl behövt.
De båda damerna sågo högst målmedvetna ut,
och vi ansågo honom förlorad. De bildade
skruvstäd om gubben, slingrade sig om honom
som pytonormar och beredde sig att förtära
honom. De talade som för att tjusa offret,
ivrigt på en gång i var sitt av hans öron.

Geijerstam såg på klockan.

—	Nej, nu har dom hållit på i 20 minuter!
Det är sjofelt, och nu får det ta mej fan bli
slut! Kan ingen rädda honom? Var har vi
Engström?

—	Gå själv, Gustav lille, får du se hur
gott det är!

—	Ja, men sir du — — —

—	Nå, för tusan, jag går och jag åtar mig
gubben resten av kvällen, så ofta han kommer
i fara. Skål, gubbar!

Och med min grogg i handen styrde jag
åter kurs på Ibsen.

—	Får jag dricka med doktorn?

Jag såg att det var nästan slut med honom.
Åter lyste blicken av tacksamhet, och efter
en hastig komplimang åt sina plågoandar gick
han till groggbordet med så snabba steg som
möjligt efter den andliga avmattningen.

—	Jag hoppas att jag icke kom i ett alltför
psykologiskt ögonblick!

—	Nej tak, jeg længedes lige efter en lille
konjak. Den här er udmærket — och tak skal
De ha for porträttet! (Jag hade tecknat 
festprogrammet med Ibsens huvud inom en
lagerkrans.) Og for resten er jeg nok osså lidt for
træt att konversere. De forstår, ved min
alder — — —

Spetsgård igen med samma resultat som
nyss. Vi kommo överens att icke lämna gubben
i någon dams våld mer än högst 10 minuter i
taget. Jag var påpasslig och blev allt djärvare.
Jag hade räddat honom ett par gånger till,
då Snoilsky plötsligt slog mig på axeln.

—	Det är allvarliga klagomål från
damernas sida visavi er, hr Engström. Man har
bett mig framföra dem, sade han, och jag
gör det nu på det här sättet. Skål! Ja, Ibsen
har verkligen sagt mig att han är trött och
— oss emellan — trivs han rätt bra vid bordet
här med oss karlar, där han slipper
konversera och får läppja på en likör då och då.

—	Ja, jag vet det och tänker också
fortsätta mitt räddningsarbete.

—	Lycka till, men akta er för kvinnorna!

Emellertid blev det sent och damerna bröto
upp åtföljda av en hel del kavaljerer. Jag
hade hunnit rädda Ibsen åtminstone tio gånger
under kvällens lopp. Och nu, när det fanns
nästan endast ungdom kvar, blev han som en
ny människa. Han skämtade, berättade och
skålade ideligen.

Det var över midnatt, då han förklarade
att hans ålder icke tillät honom vidare excesser.


Och så samlades vi omkring honom, och han
sade några ord, helt enkelt, nästan blygt, men
jag tror att vi som voro med, skola minnas
dem och stundens stämning. Han tryckte våra
händer till avsked. Till mig sade han:

— Ved De, hvor månge glas konjak De
har fåt mig att drikke i kvæld, käre Engström?
<sp>Jeg</sp> har tabt regningen.

Punkt och slut!

Så här går ju tiden undan bra.

Jag går upp på däck. Solen baddar genom
blåsten, och i skummet som yr om stäven följer
oss en regnbåge. Norska kusten ligger i
violett dis, och med min Zeisskikare kan jag
i fantasien klättra omkring bland fjällen, som
resa sig topp bakom topp inåt landet.

I natt förlora vi känning av Norge och
styra på Shetlandsöarna.

Nu hålla ett par man på med att sätta upp
några presenningar på akterdäck, ty vi måste
ha lä under middagen, som vi med entusiasm
på kaptenens förslag förklara oss vilja äta i
det fria. Sjön lägger sig alltmer. För övrigt
har ingen av oss anlag för sjösjuka. Men ett
par av besättningen voro illa däran i morse.
Rorsmannen ser ut som en sillmjölke i synen,
men han måste stå sin törn, förklarar Oskar
Alfred, ty han har burit sig dumt åt. I dag
på morgonen vägrade han bära vatten åt
<sp>kockan</sp>. Och därför skall han få veta vem
han stungit haver. Hans straff skall bli att
stå till rors alla sina vakter ända till Island,
hur sjösjuk han än är, särskilt som han är andre
styrman och borde föregå med gott exempel.

—	Pojkar ska lära sig veta hut — så du
hör va ja viskar! säger Oskar Alfred på sin
argot. Vill ni ha champagne i dag, efter det
är första middagen ombord?

Medan vi vänta på smörgåsbordet, mata
vi kycklingarna och truten, som följt oss hela
dagen.

De första skarvarna passera. Det är
underliga fåglar, hemlighetsfulla med något av osäll
ande över sig, som själar från hedenhös, dömda
till evig oro. Den kolsvarta kroppen och den
långa halsen verka ornament, ett uråldrigt,
fornnordiskt, som väl kunde vara inhugget på
en tusenårig blotkniv, svärtad av människooffer
— — — jojomänsan!

Middag! Vad en sjöman ändå får slita!
Goda cigarrer, sol över havet, lagom sjö, god
fart, ungdom och hälsa!

Och Calle Daniel föreslår att vi skola
släppa ut hönsen, så att de också få litet livat,
och det sker. De gå något osäkert, då båten
sätter. Undras, om höns kunna bli sjösjuka?
Förste styrman tror det inte. Vi finna, att
hönsmatning är en värdig sysselsättning för
gentlemän, och kaptenen menar att vi själva ha
nytta av vårt besvär, ty kycklingarna skola
gå åt, innan vi komma till Siglufjord.

Och så blir det kväll och solnedgång.
Solnedgångar på havet ha beskrivits till äckel och
oftast av folk, som inte har mer aning om
färg än färgen om folket. Tänk er alltså själv
en solnedgång, medan vi ta nattgroggen i
kajutan, ty det börjar bli svalt på däck.
Kursen är NNO och barometern sjunker. Vad
menar den?

Vi komma överens om att ta dusch på
däck tidigt i morgon. Man bara skruvar en
slang på pumpen och sen kan man moderera
efter behag. Brr! Godnatt!

Snart hör jag Wulff och Calle Daniel stöka
med sina mortalinpåsar. Glad över min
immunitet kojar jag och somnar utan ens den
avlägsnaste känsla av medlidande med mina
medmänniskor.
</chapter>

<chapter name="18 juli">
<table o>
<td c><big>18 JULI.</big>
</table>

Jag vaknade tidigt och ämnade njuta av
sängvärmen ännu någon timme, men just som
jag lade mig på min sovsida för att sjunka
in i Nirvana igen, återfördes jag till den kalla
och nakna verkligheten av ett vrål från
däcksgången. Jag störtade upp. Det var kaptenen,


som just fick sin morgondusch av Calle Daniel,
assisterad av Wulff. Jag ämnade med tanken
på min nervus ischiadicus glömma gårdagens
överenskommelse, men infångades av de tre
nakna vildarna och var i nästa ögonblick lika
våt som de.

Frukost på bryggan i lä om
navigationshytten. Men för att läsaren inte skall tro, att
jag här presenterat en samling notoriska
matvrak, lovar jag att inte mer tala om maten
ombord. Låtom oss i stället framträda som de
eteriska Schöngeister, hostande av bokdamm och
svimmande vid tanken på beckeder och
mullbänkar, som vi verkligen äro — »sa någon
halvan?»

Klockan 12, då styrmannen tog höjden,
befanns det att vi voro mitt emellan Norge och
Shetlandsöarna, och i detsamma fingo vi den
första valen i sikte, en stor hejare, som låg
och sprutade i dyningen nätt och jämnt inom
synhåll.

Här kunde vi när som helst komma in i
ett stim springare. Jag hade tagit med ett
säljärn från Grisslehamn och inbillade mig att
det väl borde duga här, då det dugt för gråsäl i
några mansåldrar. Och nu skulle styrman fixa
till ett harpunskaft och leta reda på en lagom
lina. Man täljer en smäcker stång så att den
passar in i järnet och lätt går ur hylsan. Om
järnets smalaste ställe bakom hullingarna 
splitsas ett öga av tampen på en lång lina, vars
andra ända är fast ombord. Och när järnet
väl sitter i springarens rygg, lossnar skaftet,
springaren ger sig ned på djupet, och hålla då
järn, lina och springare, är han fast.

Men nu slog mig mitt samvete igen. Jag
måste ner och knoga. Himlen är molnfri, men
barometern sjunker ytterligare. Wulff och Calle
Daniel pröva sina kameror, kapten matar
kycklingar. Jag går ner för att dyka in i mina
minnens skattkammare. Komma vi in i ett
springarstim, skall jag varskos.

Var slutade jag? Jo, jag hade absolverat
Ibsen. Och efter jag håller på med Norge,
kan jag ju berätta om mitt första
sammanträffande med Knut Hamsun.

Det var i Hälsingfors för många år sedan.
Han hade fått digtergage av sitt tacksamma
land och med detta gage förpliktelsen att utom
Norges gränser utbilda och förkovra sig. Men
detta passade icke Hamsun just då, ty han
var sysselsatt med ett norskt motiv. Han måste
emellertid resa och för att icke alldeles komma
ur den nordiska stämning han behövde, valde
han Finland. Utan att meddela sig med några
finska kolleger bosatte han sig i närheten av
Hälsingfors och fick uppleva åtskilliga äventyr,
då digtergaget snart började ta slut.

Av en händelse upptäcktes han av Wentzel
Hagelstam, som förmådde honom att begagna
sig av kulturmöjligheterna, åtminstone så till
vida, att han flyttade in till huvudstaden. Jag
vill minnas att han förut bott på en ö och
måst göra livsfarliga isfärder för att skaffa det
nödvändigaste från land.

Jag hade seglat till Hälsingfors med Carl
Cederström, sedermera vår förste aviatiker, och
Carl von Knorring, sedan chef för Svenska
Teatern i Hälsingfors. Det blev inom parentes
ett veritabelt härjningståg, som jag tror sent
skall glömmas i Finland. Sedan Erik den
heliges dagar hade ingen så allvarlig invasion
iscensatts. Et hoc meminisse juvabit!

En natt kl. 3 voro jag och Hagelstam på
hemväg från en festmiddag — det var aldrig
annat. Med Jean Sibelius' improvisationer ännu
vibrerande i våra öron gingo vi tysta gatan
framåt, då Wentzel plötsligt stannade och
frågade: — Har du inte träffat Knut Hamsun än?

—	Nej — är han i stan! För resten
känner jag honom inte, men vi gå naturligtvis
genast hem till honom.

—	Är du galen? Nu på natten! Han är
ju gift — nej, det går inte alls!

— <sp>Det går</sp>, om han är som det han
skriver. Var bor han? Allons!

— Nå, som du vill, men skyll dig själv.

Efter en lång vandring kommo vi äntligen
till Hamsuns bostad, men porten var
naturligtvis stängd och ringklocka fanns inte. Sedan
vi förgäves försökt med vår lilla men utsökta
dyrksamling, ville Wentzel ge tappt, jag
däremot icke. Jag sökte klättra över porten, men
den var hög, och inga utsprång eller
ornamenter funnos att hålla i. Jag stod just i begrepp
att kliva upp på Wentzels axlar, då ett brutalt
rop skar i tystnaden — vi arbetade ljudlöst —
och en man närmade sig springande. Det var
en poliskonstapel.

—	Va innerst in i etc., tar herrarna sej te?

Jag frapperades av att mannen talade
svenska utan finsk brytning. Jag föll honom
om halsen och presenterade mig. Han blev
lika glad som jag att få höra svenska, han
var stockholmare och kände till mig mycket
väl. Och på grund härav inträffade det
sällsynta, att Wentzel och jag med poliskonstapelns
rygg som brygga fingo klättra över porten
och under väldigt buller hamna inne på
Hamsuns gård.

Wentzel pekade på ett fönster i undre
våningen av ett hus och jag gick fram och
knackade.

Det blixtrade till därinne — man strök
eld på en tändsticka — en jalusi drogs upp och
en näsa trycktes platt mot rutan. Under näsan
rörde sig en energisk mun och en kraftig röst
frågade: — Vem fanden är det?

—	Jo, det är bara Albert Engström och
Wentzel Hagelstam, som vill ha absint.

— Ja, naturligtvis skal De ha det!

Efter den natten voro vi dagligen
tillsammans de två veckor jag stannade i Hälsingfors
och kontakten varar än. 1905 existerade icke
för oss.

Jag vet knappt något så lysande att skåda,
som då Knut Hamsun får tag i en bracka —
fult ord, men exemplar finnas. I olikhet med
de flesta riddarna av pennan av hans valör
drar han sig icke för brackan eller sluter sig
inne i sitt intelligensaristokratiska skal. Han
tjusar henne helt enkelt, lyssnar på henne med
till synes andlöst intresse — få förstå konsten
att lyssna så bra som han. Brackan blottar sig,
blir sentimental eller motsatsen, ger sig helt
och går hem i känslan att ha varit tillsammans
med en ovanligt trevlig karl, ett geni utan
geniernas vanliga tillgjordhet, ty Hamsun har
hela tiden icke med ett ord reagerat, utan
låtit brackan kliva allt högre upp på sin egen
pyramid. Hamsun har lagt en ny typ till sitt
galleri.

Brr! Jag sitter med rysningar efter
duschen i morse. Jag måste ta en allvarlig
promenad på däck. Jag känner av båtens
rörelser, att det har friskat i. Adjö på en stund, mina
minnen! Undrar om jag skall få tid att skriva
något på Island.

Man har satt till ett par segel för att stötta
båten och nu skär han sig fram med avtagande
fart, ju mer sjön växer.

Nu fick jag för första gången se
stormfågeln (Procellaria glacialis). Den är aviatör,
om någon! När skola vi människor och bland
oss Calle Cederström komma så långt?

Obevekligt som ett öde navigerar han mot
stormen och håller utan att märkbart röra
vingarna samma fart som vi. Men han rör dem
ändå, var lugn för det! En planförändring på
en grad kan vårt öga icke uppfatta, men han
har gjort den. Han smyger efter vågdalen,
och när brottet kommer, glider han utan att
flaxa över det för att smyga efter nästa vågdal.
Hans vingar se ut som ett par tunna stålskivor
och deras färg har nattfjärilens.

Stundom roar det honom att på lika
orörliga vingar sväva bort mot horisonten för att
sedan komma tillbaka och göra en lov runt
<sp>Emmy</sp>. Jag tar fram klockan och studerar
det enda exemplar, som följer oss. Under 4 3/4
minuter flaxar han inte en enda gång. Det
ser nästan ut, då han flaxar ett par liksom
lättjefulla tag, som om han gör det för att jag
inte skall bli nervös! Och han fortsätter på
Sträckta, orörliga stålvingar, stiger majestätiskt,
sänker sig majestätiskt, susar förbi oss i en
vacker kurva, gör en skön vinkel mot
horisontlinjen — varje grad riktigt strålar av skönhet
— och så gör han vinkeln allt spetsigare, tills
vingarna stå parallella med horisonten, och
som i triumf försvinner han med bibehållande
av samma värdighet bakom ett brotts
skummoln långt i fjärran. Leve havet och
alltsammans för resten!

Havhesten kallas han i Norge.

— Springare om styrbord! skriker någon.
Ali right, där ha vi dem, ett helt stim. De
hoppa två och två i vacker båglinje, försvinna
och hoppa igen. Snart ha de upptäckt vår båt
och börja kappsimma med den. Kanske tro
de att den är en val.

Vad stormfågeln är i luften är springaren
i vattnet. Du må luta dig över relingen och
studera honom hur noga och samvetsgrant
som helst för att upptäcka någon annan rörelse
än den direkt framåtgående — du kan ej förstå,
hur han kan göra fart utan att vifta med något.
Det är som om en osynlig kraft skulle dra
honom i nosen. Och stundom gör en och
annan ett jättesprång, som av bara livsglädje,
för att i nästa ögonblick fortsätta sin tävlan
med oss.

Nu är det tjockt med springare om stäven
på <sp>Emmy</sp>, en gröt av springare, av vackra
gröna, gråspräckliga, svarta färger, som följa
oss och skjuta förbi oss efter sitt behag.

De komma alltflera, och slutligen se vi
havet på några kvadratkilometers yta fullt av
hoppande springare. Stundom räta de ut sig,
då de äro i luften, och komma ned med en
dask, så att det gör ont i min egen mage.
En av besättningen upplyser mig om att de
göra det »för att slå lössen av sig, ty de ha
löss». Men en vanlig lus håller sig inte kvar
på en sådan här torped.

Nu kunna vi emellertid icke harpunera, fast
grejorna äro klara, ty sjön går för hög, skutan
sätter för våldsamt och för resten skola vi
äta middag. Man skall väl för fan inte vara
en hund mot sin egen kropp!

Efter middagen kommo vi in i ett långt
filosofiskt resonemang om människans fria
vilja, som jag förnekar och som alla rättrogna
präster också måste förneka, ty deras gud
dirigerar ju allt och således också vår vilja.
Vi kommo emellertid inte till något direkt
resultat utan läto diskussionen utgöra svar på
frågan. Jag dök ned i maskinen och frågade
andre maskinisten som var skåning, om han
trodde att människan har fri vilja.

— Jau min liv, har hon sau, föur annars
skoulle ja inte stöu här i denna forrbannade
varrmen.

Vad menade han?

Hela tillvaron är en gåta. Var är nyckeln
till den? Kanske är det den, som hänger ute i
däcksgången och har en väldig träkloss som
särmärke.

Vid nattgroggen kommo vi in på 
vetenskap. Wulff höll ett lärt föredrag om 
<sp>vivipari</sp> hos växter och jag blygs över att jag
skaffade mig endast B— i botanik och zoologi
i studentexamen. Lektorn hade lovat mig
underbetyg, men jag var nog fräck att slå i mig
kursen och följa med laudaturspamparna upp
i tentamen. Tentator baxnade över denna
oblyghet, men jag fick mitt dåliga approbatur i
alla fall. Jag glömde alltsammans efter en
vecka.

Jag har fått ett mycket viktigt uppdrag
av Strindberg. Han vill ha basalten vid Ovifak
på Grönland fotograferad. Han påstår sig
nämligen tro att dess arkitekturliknande
formationer äro människoverk.

Strindberg, ja! Måtte han leva länge och
dö glad!

Jag går och lägger mig och tänker på,
hur hemskt det egentligen är att inte veta
hur de ha det därhemma just nu. Jag har
sagt till att i händelse av eldfara först ungarna,
sedan konstverken, minnen av kamrater, och
så böckerna skola räddas. Och under
ansträngningen att med min vilja tvinga makterna att
underkasta sig och varda mina tjänare somnar
jag in i en dimma av förvirrade tankar som
alla ha vingar och fladdra mig in i det
omedvetna.
</chapter>
<chapter name="19 juli">
<table o>
<td c><big>19 JULI.</big>
</table>

På morgonen kl. 8 väcktes jag av kaptenen
som öppnade min dörr för att se på
barometern. Den föll fortfarande, men sjön höll på
att lägga sig. Konstigt väder! Luften var
överdragen — »och för resten tycker jag du kan
gå upp och dricka kaffe och titta på
Shetlandsöarna. Vi äro tvärs för dem just nu.»

Nu ha stormfåglarna blivit flera — så här
under land. Och labben, tjuvjon, är med i
flockarna. Tjuvjon är en verkligt elegant fågel,
en fäktare med vackra stötar och målmedvetna
attacker. Hans stjärt med sin pilspets ger mig
dock något intryck av asfågel. Kanske beror
det på medvetandet om att han genom ihärdiga
anfall tvingar stormfågeln och andra fåglar att
kräkas upp det de rättmätigt förvärvat och
sedan hugger biten i luften med skickligheten
hos en trollkarl, en jonglör.

Tjuvjon kan faktiskt under förföljandet av
en mås eller stormfågel göra <sp>looping the
loop</sp> i luften, om det behövs för att komma
åt bytet.

Luften blir tjock av fågel. De första
tretåiga måsarna (Larus tridactylus) ha börjat
blanda sig med stormfåglarna.

I vår kurs se vi en ångbåt. Kaptenen
blir intresserad, ty i dessa farvatten är det
sällsynt att möta någon. Det är valfångaren


<sp>Haldane</sp>, engelsman. Vi se tydligt mannen
uppe i tunnan och harpunkanonens silhuett
mot det silvergrå vattnet.

Det kommer allt mer och mer fågel. En
flock tretåiga måsar, fjolårsungar, åtföljd av
ängsliga, dirigerande fullväxta mödrar eller
fäder (fast knappast) springer på vattnet, dyker,
ligger lugn. Det hela verkar familjeliv, idyll.
Och nu passerar en skock <sp>liror</sp> (Pufinus).
De påminna i färg om ungtrutar.

En val blåser. Det måtte ha varit en stor
en, ty strålen verkade hög fast mycket
avlägsen. Här kunna vi vänta springare och
tumlare när som helst.

I samma ögonblick som middagsklockan
ljöd — det hade kommit litet tjocka med milt
regn — signalerade rorsmannen, att tumlare
voro i antågande. Wulff och jag rusade upp
på fördäck åtföljda av förste styrmannen, som
var gammal harpunerare. Allt var i ordning.
Styrman hade gjort en bra snara att slå om
stjärten på den eventuella fångsten, men han
litade inte riktigt på mitt säljärn, fast han
själv var roslagsbo. Hela havet var fullt av
tumlare. Vattnet riktigt kokade av ryggfenor
från horisont till horisont och om stäven gingo
de tjockt som i en fisksump. Wulff kastade
harpunen och misslyckades. Jag kastade med
samma framgång. Vi lämnade vapnet åt
styrmannen och i första kastet satte han in mitt
säljärn i en tjockrygging. Mannen som stod
vid linan gav efter, tumlaren gick mot djupet
som en blyklump — ett ryck, och vi halade
in bara järnet. Det var för tunt. Tumlarna
ha för löst späck och skinn och hullingarna
på Östersjöjärnen äro för skarpa. Det var som
att hugga i smör.

Nu började diskussionen. Faktum är att
vi måste harpunera, men harpunen duger inte.
Vi måste alltså göra en uppfinning och
<sp>mäster</sp>, förste maskinisten, skall materialisera
denna uppfinning i smide, ty ombord skall
man kunna göra <sp>allt</sp>.

Vi åto middag. Men anden är starkare än
köttet och vi gjorde restauratrisen gråtfärdig
genom att inte äta som vanligt. Vi voro fyra
och gjorde fyra genialiska
harpunkonstruktioner med under middagens lopp uppdykande
förbättringar, så att vi till slut inte visste, vem
som var pappa för den ena eller den andra.
Kaptenen studerade grälet och lovade att före
kl. 8 nästa morgon ha en harpun i ordning som
skulle kunna stoppa en kaskelot. Han hade
från början haft en mycket god blick på vad
saken gällde och har som praktisk man listigt
dragit kvadratroten ur alla våra förslag. Och
nu skall han förstås själv ta äran och
inkomsten. Uppfinnaröde!

Efter middagen äro vi ett sällskap
uppfinnare med rynkade pannor och rynkiga själar.

Vi måste medge att kaptenens harpunidé inte
är dum, men jag vill fånga djuren <sp>en masse</sp>.
Skulle man inte kunna tänka sig en
järnnätkonstruktion, som släpps ned från bogsprötet
i rätt tid och vinschas upp med några tiotal
springare eller tumlare i för var gång? Va fan?
Vi måste göra gamla Sverige rikt och
oberoende.

Grubblande och dästa av idéer gå vi
omkring varandra på akterdäck, tills Wulff och
Calle Daniel tröttna och gå upp i navigationshytten. 
Kaptenen erbjuder sig att demonstrera 
<sp>Emmys</sp> maskin för mig. Han måste
ju i alla fall titta till den då och då.

Jag tänkte med vemod på min klickning
i studenten just på dubbelverkande ångmaskin,
men jag kan ju alltid några tekniska termer
och någon examen gäller det inte nu.

Vi gå ned och inandas oljedunster, raka
motsatsen till luften på däck. Det luktar
verkligen som fan härnere. Och här står andre
maskinisten, skåningen jag talade med om den
fria viljan. Han står gulblek och stirrar på oss
med en död torsks ögon.

Det måste vara något fel i samhällets
byggnad! Varför kan inte han också få gå
opp på däck och vräka sig i en stol och röka
cigarr och vara människa. Men han måste
stå härnere med en skyffel i sina svarta händer 
eller fingra på hjul och skruvar och sköta 
oljekannan medan svetten dryper från hans
ansikte och glänser på hans magra, nakna
bröst. Medan vi däruppe gå framåt genom
sjöarna och dirigera kursen och bestämma
farten, står han här och tänker, om han tänker,
i hopplös rytm, som maskinen ger honom.

<table>
<td c>–<td>⏑<td c>–<td> ⏑<td c>–<td>⏑<td c>–<td> ⏑<td c>–<td> ⏑<td c>–<td>⏑<td c>–<td>⏑<td c>–

<td>Jag<td>är │<td>slav<td>och│<td>jag<td>är │<td>slö<td>och│<td>jag<td>ger│<td>fan<td> i │<td>allt<td> i │<td>hop
</table>
Och bättre blir det inte även då vi få så
fulländade maskiner att bolagsdirektörerna
bara behöva trycka på en knapp för att en
industri skall sköta sig själv utan arbetare.
Då bli kontorsherrarna andremaskinister och
stirra med torskögon på de besökande, medan
de fingra på sina skrivmaskiner och
växelapparater. Vart tar det hela vägen?

Eller är allt kanske riktigt som det är?
Har var och en så bra som han förtjänar?
Och äro privathelveten reserverade åt alla
människor? Helveten i bekväma vilstolar framför
brasor av cederträ finnas likaväl som helveten
i trampkvarn.

Men jag vet inte varför jag ger mig in
på dessa saker. Jag skall resa till Island och
har inga sorger. Jag har arbetat undan åt
Strix för två månader. Det finns champagne
ombord och goda cigarrer. Jag har med mig







färg och allt slags material, jag är frisk och
kan slåss!

Dagen har varit glad, jag har sett livets
fullhet i havet och luften och maskinen. Men
en del pistonger påminde osökt om en bekant
teckning av Jean Veber. <sp>Han</sp> menar den
omättliga kvinnan. <sp>Jag</sp> menar den omättliga
industrialismen, industrien, maskinerna, som
sluka folk som du och jag sluka bakterier.
</chapter>

<chapter name="20 juli">
<table o>
<td c><big>20 JULI.</big>
</table>

Då vi vaknade, hade kaptenen redan i
ordning en harpun som förste maskinisten
smitt. Oskar Alfred var mycket stolt över sin
uppfinning och dess effektivitet måste genast
provas. En fläskskinka togs upp på akterdäck
och på den skulle kaptenen gå lös.

Han kastade harpunen med lovvärd avsikt
att träffa skinkan, men råkade stortån i stället.

Vi, Wulff, Calle Daniel och jag, bleknade.
Oskar Alfred själv såg ut som om han just var
i färd med att gå till skrift med underbetyg
i kristendom. Han yttrade bara ett ord, men
ett tungt vägande, och det var:

— Jasså!

Wulff, ehuru bara fil. doktor, blev med ens
medicinare. Inom några ögonblick hade han
hämmat den lilla blodkaskad som till tre tums
höjd steg upp ur vår kaptens stortå. Allt


gjordes aseptiskt. Vi använde varken snus eller
spindelväv. Oskar Alfred hickade fram numret
på någon flaska i medicinskåpet och ett förband
gjordes efter alla konstens regler. Emellertid
grep situationen vår gode befälhavare till den
grad att han ansåg sig böra gå till sängs. Vi
förde honom i procession upp i
navigationshytten och läste en stilla bön över honom. Han
somnade ögonblickligen efter själsskakningen.
Jag tror att det är genom sina snarkningar
han lyckas hålla vägglöss och kackerlackor från
hytten, som ligger ovanför Wulffs och Calle
Daniels lyor. Djuren ge sig uppåt väggarna
med kaptenens stofthydda som mål, hemlösa
och hungriga. Då drar han till med en
jättesnarkning — han är konstsnarkare och intet
ljud finns i naturen som han inte återger
illusoriskt, från andeviskningar till Mont
Pelée-utbrott — och djuren falla med andan i halsen
ned på mina olyckliga kamrater. Den vall av
mortalin de omstrött sig med, tjänar till intet.

Efter två timmar kom kaptenen ut på
akterdäck. Sjön hade lagt sig, havet var blankt
och solen tittade fram då och då. Allt var
frid och fröjd. Kaptenen lät bygga upp en
liten berså av presenningar i lä om akterskåpet
för att skydda oss mot kolstybb från
skorstenen. Vi sutto som i en lund, fast utan
grönska — det hela verkade bakgård i
utkanten av en småstad. Det värkte icke alls i
kaptenens tå. Han var räddad åt livet och oss.
Men han hade ett ögonblick fått kika in i det
gap som döden alltid håller vidöppet för vår
räkning. Han ville ha grogg före middagen —
han var alltså verkligt räddad.

Ett par moln stodo vid horisonten
kranbalksvis om babord. Vad betyda de?
Färöarna, sade kapten. Vi hade löfte av John
Wedin att gå med <sp>Emmy</sp> mellan Strömö och
Österö, men kaptenen vågade inte. Han hade
kol bara för 9 dagar — och om något hände,
så---nej, det lax inte!

Vi gingo ganska nära de nordligaste öarna,
som växte upp som gröna sommardrömmar ur
havet med små gårdar på bergsluttningarna.
Alldeles som drömmar! — och solen sken och
havet rörde sig i långsamt vaggande dyning.

Då kom <sp>kockan</sp> Anna upp ur sitt svarta
kök för att tömma en hink med matrester,
fläsksvålar, gammal potatis, sillben och
apelsinskal i den glasklart gröna Atlanten. Det
var första gången hon var på sjön och hon
hade i and.a hand fått höra att vi ämnade oss
till trakter, där det fanns is, mycket mera is
än som kunde rymmas i isskåpet ombord. Då
hon såg Färöarna, hov hon upp sin skånska
röst och sade:

— Jassau, ser isbergena ud pau dä vised?

Och så dök hon ned igen.

Jag talar socialpolitik med <sp>mäster</sp>. Jag
blir invigd i litet av det som menas med att
vara organiserad. Det måste vara något galet
med detta, att en man, som vill arbeta och
måste arbeta för hustru och barn, plötsligt
på befallning måste sticka händerna i fickorna
och gå ifrån sin inkomstkälla och svälta. Mäster
hade emellertid stor aktning för
organisationsidén och hoppades att något vackert skulle
komma fram ur den så småningom. Men
svältmellantiden — med barn som skrika och en
hustru som inte kan förstå att
arbetarsolidariteten fordrar uppoffring även från hennes sida,
den kunde stundom bli olidlig. — Om jag vill
hugga ved en timme för att få en slant till
mjölk åt ungarna, så riskerar jag stryk av mina
kamrater. Hur skall jag bära mig åt? Kan
redaktörn ge mig ett råd? Jag vet ju att kovan
har klimpat sig för mycket, kommit på för
få händer, och det ogillar jag förstås. Men det
är inte gott att vara solidarisk när ungarna
skriker efter mat. Solidaritet, vad är det för
resten? Ledarna, de som ska hjälpa oss, de
svälter ta mej fan inte, nej då, de sitter på fina
restauranger eller har det bra hemma och sitter
i riksdan och pratar politik, så fradgan står
dem om käften, medan vi vänta att det skall
bli något resultat av deras prat. Något fel är
det med det hela! — ja, jag vet vart redaktörn
vill komma — att meningen med vårt liv är
att var och en skall göra sig så oumbärlig
i sin specialitet att han inte kan undvaras —
ja, jag vet det, då skulle frågan vara löst. Men
alla som lever, måste väl ha rättighet att leva,
om de också inte äro specialister.

— Ja, jag ser ingen utväg. Det hela är
tröstlöst!

Vi stodo lutade mot maskinen som
arbetade för fulla muggar. I takt, samma tröstlösa,
oändliga takt. Under tiden gick andre
maskinisten och hällde olja, där olja skulle hällas.
Hans ansikte var hemskt slött. Han gick där
som under inflytande av någon ohygglig
suggestion.

Mäster såg min blick och sade:

— Ja, den där är ju alldeles under isen.
Han har gått i trampkvarnen i många år och
ser gammal ut, fast han är ung än, inte trettio
år. Han vet ingenting om någonting annat.
När vi kommer i hamn, lägger han sig och
sover och när han vaknar går han till kockan
och får sig en bit bröd med dålig ost på. Vi
låg i Singapore och kapten bjöd oss i land på
dans och flickor och allting — men den här
pojken ville bara sova. Och så är det med
många av oss, vi vill bara sova, men vi får
inte sova — vi måste vara socialt vaksamma
och solidariska — jo, det är ett liv, må
redaktörn tro! Och det kommer att räcka tills vi
dör, den ena dagen efter den andra!

Jag går upp på bryggan och placerar mig
i kaptenens nya fina vilstol, en present av
Calle Daniel, med hål i armstöden för
groggglas, mjuk som en landå. Jag tänker
fortfarande socialpolitik. Jag kommer ihåg ett
upplopp i Stockholm för några år sedan. Jag
såg en del av det från gamla Fenix' festvåning.
Poliskaskar blänkte här och där i trängseln,
sabelklingor höjdes och sänktes och gatsmutsen
stänktes röd.

Ett annat upplopp, i Paris, men där
knallade revolverskott. — Lépine hade så när
strukit med den gången. Folket kastade en
präst i Seine och började dra ihop grejor till
barrikader — har läsaren någonsin varit i
trängseln framför en kavallerichock? Där ber
man inte sin granne om ursäkt, då man trampar
honom på tårna!

Men det tjänar till intet att sitta och
filosofera över detta. Det ljusnar nog inte i alla
fall. Vädret är härligt och jag söker fördjupa
mig i min lektyr. Max Kemmerichs »Dinge
die man nicht sagt», men där stöter jag också
på socialpolitik och slänger boken.

Pojken vid ratten står och fryser trots
solskenet. Jag frågar varför han inte har på
sig mera kläder.

— Äger inte mer än jag går och står i.
För resten har jag bara fem minuter kvar på
min törn!

Jag har med mig tre sweaters och behöver
bara en.

— Vill ni ha en?

— Ja tack, men då ä dä bättre att han
som ska ta nästa törn får'en. Nu kan jag
nog frysa ett par minuter te.

— Han skall få en också, om han har det
lika illa ställt som ni. Men beror det inte på
er själva att ni inte har mera kläder?

— Jo, dä förstås! Vi söp opp våran rigg
i land.

— Bör jag egentligen hjälpa er, när ni är
såna suddar?

— Ja, va tycker herrn själv? Ä dä inte nu
vi behöver hjälp?

Vad skall man svara på sådant? Lösen
bara den delen av den sociala frågan,
yrkespolitici!

I dag har jag inte arbetat ett dugg på
mina memoarer. Men havet och allt vad
därmed är förbundet har uppslukat alla intressen.

Kursen är NNW 3/4 W. Det är viktigare än
allt annat.
</chapter>

<chapter name="21 juli">
<table o>
<td c><big>21 JULI.</big>
</table>

Väcktes av kapten som studerade
barometern. Den faller alltjämt.

— I dag om allt går bra ska vi få känning
av Island. Men med det här barometerfallet
måste vi förbereda oss på alla eventualiteter.
Vem som skriker? Det är bara Wulff som får


dusch av Calle Daniel. Nästa tjut blir av Calle
Daniel. Det är energiska pojkar, må du tro!

Jag såg ut genom ventilen. Luften stod
gråsvart i norr,

— Ja, här står oftast tjocka, och får vi
sådan måste vi ändra kurs litet, vilket
naturligtvis fördröjer — men ska du inte ha dig
en dusch också? (Nu tjöt Calle Daniel.)

— Har du tagit dusch i dag?

— Nej.

— Nå då så! Jag föredrar varmt kaffe för
min del.

Kaptenen var hes och förkyld efter
föregående duschar och jag ryste vid bara tanken.

— Men få vi Island i sikte i dag hade jag
tänkt, att vi skulle fira händelsen med en liten
festmiddag och grogg över lag åt folket — så
du hör vad jag viskar!

Och kaptenen gick ut med fasta steg,
fastare än vanligt på grund av det fattade
beslutet.

När jag kom upp på däck, gick pojken
som stod till rors i går, och skrubbade av
hjärtans lust och sjöng den gamla visan:
<table o>
<td><poem>Sweet Kathie O'Connor!
I dote upon her!
Kathie, Kathie, as sure as fate
You'll have to marry me!
Or else I have a notion
of diving in the ocean
and meshing all the mermaids
at the bottom of the sea!</poem>
</table>

O, du svenska folklynne! Hans skor voro
trasiga, genom byxorna såg man något
skjortaktigt, om inte lysa, så åtminstone skilja sig
i färg från bussarongerna. Kanske sjöng han
i glad visshet att kunna omsätta sin nya sweater
i nästa hamn. Eller gav han fan i alltsammans
och sjöng <sp>ändå</sp>. Kommer dag, kommer råd!

Jag tror inte att ett folklynne kan förändras
annat än på grund av den tendens till
förändring allt levande äger i sig självt. Inte bli
svenskarna bättre genom förbudslagstiftningar.
Man skulle möjligen kunna tänka sig en
konstlad förändring, som då en skicklig
trädgårdsmästare kultiverar fram ett plommon utan
kärna. Men detta är inte kultur i rätt riktning.
Naturen tar förr eller senare ut sin rätt, hämnar
sig med ett ord, och återvänder i sina sedan
tidens begynnelse bestämda banor.

Avvikelsen har endast varit skenbar. Stäng
in en goodtemplare med ett dussin liter en
vecka. Eller sätt en schartauansk kyrkoherde
på en obebodd ö ensam med en magdansös en
månad! Kanske en timme.räcker!

Nej, goda folk! Under det vi tro att vi
inverka på och förändra varandra, håller tiden
helt lugnt på att forma oss och göra oss
lämpliga för något, som vi icke veta något om.

Plötsligt när jag står på akterdäck och
filosoferar — för att använda en eufemism —
påminner jag mig en av mina lärare i filosofi,
en gammal ungkarl, skåning, bitter och tvär
och omöjlig. Han tillät aldrig någon elev under
lektionerna rikta sina unga blå blickar på sig,
utan röt genast, så snart någon överträdde
detta minst sagt drakoniska förbud:

— <sp>Ta borrt blicken därr</sp>!

Och syndaren kunde vara säker på att som
straff få deklamera »<sp>Barbara celarent</sp>»
och demonstrera »<sp>Baroco</sp>», »<sp>Felapton</sp>»
eller »<sp>Fresison</sp>».

Därför aktade man sig vanligen för att se
på läraren. Man såg hellre under bordet, där
man hade <sp>Filosofisk Propedevtik</sp>
uppslagen.

Jag fick bara B. Jag fuskade alltså slarvigt.
Men min dåliga filosofi beror nog också litet
på dålig undervisning.

Svarta brisar kommo allt oftare norrifrån.
Luften är disig och molnen börja tåga sydöver
med allt större hastighet. En svart vägg möter
oss. Sjön växer och går med långa suckar
akteröver. Kommer nu storm och tjocka, få
vi pröva det typiska Islandsvädret.

Intet liv i havet! Kaptenens harpun ligger
oprövad under en soffa i navigationshytten.

Vi gå och se på varandra. Den svarta
molnväggen stiger, närmar sig, brisarna piska
vattnet. Nu äro vi inne i stormen.

En ishavsstorm är något av det mest 
imposanta man kan uppleva. Det är som om
vattnet häruppe skulle vara <sp>godsigare</sp> än
söderut och man förstår bättre att var sjö
representerar ett visst tontal. Särskilt när solen
är borta och icke lyser tvärs igenom brotten.
Solen verkar som ett löfte, en uppmuntran, men
storm och tjocka tillsammans äro som ett
allvarsamt förbud med risk, om man överträder.
Men vi måste överträda.

Nu är havet bläck med smutsiga brott
som fräsa som i en helvetesgryta (har
visserligen aldrig sett en sådan) men samtidigt ser
det lättjefullt tigeraktigt ut. Sjöarna äro icke
heller små Östersjödito utan växa med otrolig
fart till alplandskap med smutsigt vita toppar,
långa bergskedjor som stiga och falla i ståtliga
silhuetter mot den sotiga luften. Det är gröna
skyskrapare som möta oss och bära oss på
sina tak tills vi stå och vackla däruppe och
plötsligt som handlöst sjunka ned i mörker och
skum. Det där ljudet då propellern står i luften
och snurrar som en jättebroms är för övrigt
ganska behagligt, ty det betyder att åtminstone
en del av båten håller sig över vatten.

Calle Daniel och Wulff och jag promenera
på akterdäck. Vi ha ju efter några dars övning
förvärvat oss en del teknik, men ofrivilliga
rörelser saknas inte. Vi rusa ibland som dragna
i näsan av en obetvinglig naturkraft mot
relingen, stanna, bemanna oss med självkänsla och
ämna fortsätta vår förra kurs, då vi utan
förskyllan tvingas baklänges och måste ta i med
händerna för att inte komma upp bland tunnor
och plank någonstans i andra ändan av båten.
Att bevara sin värdighet går inte. Skulle man
komma i Kungsträdgården på det viset, vore
man snart diskvalificerad.

Vi äta frukost och beundra den jämvikt,
den goda restauratrisen både psykiskt och
fysiskt måste besitta, då hon kan balansera en
såsskål från köket och in till oss utan att spilla
en droppe.

Men jag måste arbeta igen. Denna
sysslolöshet är absolut fördömlig. Jag går ner i mitt
rum.

Det är svårt att skriva i den här sjögången,
men det går fast jag stundom måste hejda
mig för att beundra min underbara och
nyförvärvade piktur.

Apropå sjön — har någon försökt äta
frukost simmande? Det har jag. Det var för
länge sedan, då Heidenstam och Fröding och
Acke och Birger Mörner och jag upptäckt
Sandhamn. Vi voro unga då och saknade icke
uppfinningsförmåga då det gällde att skaffa
oss sensationer. En ganska fullständig relation
av vårt liv där kommer i mina memoarer. Här
vill jag bara berätta några av våra ungdomliga
tilltag. Missförstå mig nu icke, goda läsare!
Vi voro icke barn, långt därifrån! Vi voro
ilskna skönhetsdyrkare, som faktiskt levde i
längtan att göra vackra saker. Vi läste om
kvällarna högt för varandra ur Benvenuto
Cellinis memoarer — Goethes stympade
översättning visserligen, men vi kände oss stundom
solidariska med författaren, då det gällde hans
naiva självkänsla och hans hat mot brackans
övergrepp. Samtidigt höll Gustav Fröding på
att skalda, och just den dikt, en av hans
skönaste, för vilken han måste ansvara inför
domstol, gjordes då. Han läste upp den för oss
och vi gillade den, fast vi med honom voro
övertygade om att det skulle bli oro i
filistéernas läger. Han blev glad — och de följande
dagarna voro vi som pojkar.

Acke hittade på att vi skulle leka
skogs-och sjögudar. Vi gingo nakna i skogen och
badade i havet bekransade med tång och
simmade som abborrar och voro bruna av hälsa och
sol. En dag kommo vi överens om att äta
frukost i sjön. Jag skaffade två tunnlock, fäste
med häftstift servetter på dem, belastade det
ena med smörgåsar och öl, det andra med en
fyrkantig brännvinsflaska och glas, sköt ut de
improviserade borden från en bergknalle, och
så hoppade vi alla i sjön. Jag försökte hälla i
brännvinet, vilket ju var det viktigaste, men
jag kunde inte. Den enda som kunde det var
Acke. Han övertog värdens roll, simmade
under ädla rörelser runt tunnlocket och 
lyckades med sin uppgift utan att slå ut en enda
droppe. Under tiden trampade Verner och
Acke och Gustav och Birger och jag vatten. I
det psykologiska ögonblicket — det är så sant,
Gustav Fröding satt på stranden, ty han tog
inte supen — fattade vi våra glas, men då vi
skulle göra det obligatoriska kastet bakåt med
huvudet, kommo vi under vatten. Och att dyka
med en sup i munnen eller halvvägs nere i
magen, det går inte. Åtminstone är det
krävande. Vi döko upp hostande, det blev skvalp
omkring oss, ölflaskorna på det andra
tunn-locket gingo över bord och smörgåsarna blevo
våta.

På bryggorna stodo lotsar och fiskare och
undrade, varför i jössu namn vi inte åto frukost
i land. De trodde naturligtvis att vi voro mer
eller mindre galna. Åtminstone förvärvade vi i
Sandhamn en viss ryktbarhet som excentrici.
Och denna ryktbarhet kulminerade, när vi —
— — men det kommer i memoarerna.

Nu har jag arbetat på dem i tre timmar
och mitt samvete är ganska gott. Jag övergår
till en sonett om de gröna sjöarna som möta
<sp>Emmy</sp>. Men jag blir störd av propellerslagens
rytm och sjöarnas brus. Hexametern blir mig
mera sympatisk. I den kan jag
onomatopojetiskt och genom listig blandning av spondéer
och daktyler locka Apollon närmare min
obetydlighet.

Wulff kommer ner till mig.

— Vi måste ovillkorligen göra något åt
Oskar Alfred Börjesson, som verkligen inte
har sparat någon möda för att bereda oss nöje!
Men resan kan snart vara slut och det är
bråttom. Vi måste överlägga!

Jag är av samma mening.

— Vi invälja honom i någon orden och
arrangera en reception. Vad ska vi hitta på?
Om vi skulle välja in honom i
<sp>Mositaskernas urgamla men banala orden</sp>, där
vi äro pampar? Men han måste bli kommendör
ögonblickligen. Om vi gå till betten, går Oskar
Alfred med säkerhet dit nöjdare som
kommendör än som icke kommendör.

— Detta är ett gott förslag.

Wulff gör mycket behändigt i ordning en
kommendörskraschan av en bleckskiva. Den
utsiras så gott sig göra låter och hänges i ett
gult band från en cigarrlåda. Jag tar fram
färg och pennor och textar ett så ståtligt
diplom, som den växande rullningen tillåter.

När middagen börjar äro alla förarbeten
klara och efter kaffet vidtager den
improviserade receptionen.

Sjögången är fruktansvärd. Ibland sitter
kaptenen högt över oss, stundom dyker han
ned till en nivå som icke alls överensstämmer
med hans höga ställning som kommendör.

Styrmannen kommer ned och rapporterar
att vi icke göra mer än en knop. Kaptenens
närvaro behöves däruppe. Och för att göra
honom mera värdig och målmedveten som
befälhavare gjorde vi honom på några sekunder
till <sp>Storamiral av Mositaskernas
förgyllda men banala stjärna och
ständigt verkande medlem i De Högas
Råd</sp>.

Dignande under sina utmärkelser besteg
kaptenen bryggan och vi följde honom.

Vi voro inne i en tjocka som i förening
med den grova sjön var högst allvarlig. Havet
sjöng dödsmusik och stormen vrålade. Vi hade
sjön litet mera styrbord än rakt emot och
vart brott träffade oss som pisksnärtar, där
vi stodo högst på bryggan och sökte
genomskåda diset. Så länge vi kunde hålla styrfart
var allt bra, men om stormen skulle fortfara
länge, måste vi tänka på kolet. Emellertid
gjorde vi allt vad vi kunde.

— Lättar dimman, få vi känning av Island
i morgon, även om vi bara göra en knop. Men
lättar den inte, måste jag hålla mera ostvart.
Man vet inte vart man kan driva i sådant här
väder. Gå och lägg er!

Vi klättrade ned, gingo akterut och tittade
på sjön. Den såg ut som svarta gap med
tänder i. En man kom med en lykta, såg på
loggen och hajade till, då han upptäckte oss
strax bredvid.

— Vi gör knappt en knop, sade han, om
vi ens gör en halv!

— Har ni varit i de här krokarna förut?

— Nää, men dä ä faen däsamma var en
ä, bara en hållen-sej ovanpå. Å sjö ä dä — gå
nu inte å dråse över bord! Gonatt!

Han gick bort som en skugga. Jag hade
inte sett honom förut.

Vi lotsade oss in i kajutan. Jag dök in
till mig, lade mig och försökte sova. Men det
var inte precis lätt, då jag slungades från den
ena sidan till den andra i kojen. Jag tog en
annotationsbok och försökte skriva ned mina
intryck. Men när båten sätter brutalt i 45
vinkel och man ligger med huvudet åt förn
och glider föröver för att i nästa ögonblick
slungas mot väggen och ögonblicket därpå vara
nära att åka över kojkanten, inser man sin
begränsning. Jag steg upp, öppnade försiktigt
dörren till kamraternas rum och såg att de
voro lika vakna som jag.

Vi ta en nattgrogg för att få sova.

Jag kryper in i min koj, försöker gräva ned
mig i filtarna och ber till makterna om sömn.
Men mörkrets alla makter använda alla sina
raffinerade medel för att hålla mig vaken.
Båten reser sig på sjöarna, sätter, faller, darrar.
Det gnisslar, knarrar, knakar, kvider, klagar.
Jag hör steg ovanför mig — vem går däruppe
nu? Vore jag spökrädd, skulle jag ha rikligt
material att fantisera över. Någon går däruppe,
där ingen kan gå. Steg släpa, folk släpar på
något, på segel, rundhult, sina egna samveten
— och plötsligt skriker något som i förtvivlan
och slutar i ett knarrande som skakar hela
fartyget. Över mitt huvud klagar en planka,
som om hon ville berätta något hemskt som
hände då hon ännu stod i skogen, något som
hon glömt och icke har haft tillfälle att reda
ut, förrän hon träffade mig, just nu i natt — nå
berätta då, men låt mig sova sedan! Det
knackar i väggen vid mitt huvud. Någon vill
in. Men jag vet att utanför väggen är endast
havet.

Jag har lyckats borra ned mig i och
arrangera stöd. Jag somnar äntligen medan
skeppets andar släpa och stå i för att fullgöra
sitt nattliga arbete. Jag undrar inte på att
sjömän bli vidskepliga.
</chapter>

<chapter name="22 juli">
<table o>
<td c><big>22 JULI.</big>
</table>

Samma väder. Kanske stormen dock har
bedarrat något, ty vi göra litet mer än två
knop. Det är bitande kallt och i pälsar och
oljekläder studera vi från bryggan den ståtliga
sjön.

Hur många nordmannabåtar ha inte gått
under häruppe! Island är garnerat med vrak
sedan tusen år.



Kaptenen blir allt oroligare för tjockan
och motsjön, men det enda som kan göras
är att gå på som det går. Vi ha bara att
invänta bättre tider.

Och intet kan man företa sig. Att
vrålande utbyta tankar är inte vidare angenämt.
Vi höra knappt varandras skrik. Vi stå på
bryggan, hålla oss fast i räcket och beundra
vattenbergen, som tjockan gör vidunderligt
stora, mäktiga, förintande, där de dyka upp ur
det grå hemlighetsfulla, som vi sträva in i
allt djupare. Oljekläderna förslå inte i vätan,
som piskar sig in överallt.

Vi klättra ned på däck, öva oss i
gångsport och konstatera med tillfredsställelse att
mästerskapet icke är oupphinnligt, fast ännu
tämligen avlägset.

På eftermiddagen kommer styrman ner och
anmäler att vi ha <sp>Glettinganes</sp> på Island
i sikte. Tjockan har lättat på västkanten.

Kursen har alltså varit raffinerat väl
beräknad.

Memoarerna få vila. Inte en gång Goethe
skulle kunna knoga i den här sjön.

Kort innan vi gå till kojs möta vi en mast
med salning och rigg kvarsittande. Måste göra
en gir för att undvika den. Godnatt!
</chapter>
<chapter name="23 juli">
<table o>
<td c><big>23 JULI.</big>
</table>

Kan inte sova. Går upp kl. 3 f. m. och
tittar. Vi styra på <sp>Langanes</sp>’ fyr, Islands
nordöstra udde.

Kl. 11 f. m. Tjocka värre. Just nu
passera vi polcirkeln. Sätta kurs på <sp>Grimsey</sp>.
Sjön tyckes växa. Ingen sikt alis.

Senare: Detta är verkligen sjö. Men vi ha
lyckligtvis fått pejling på Grimsey och styra
nu på <sp>Siglufjörður</sp>. Kunna knappast se
något från bryggan för brottskum.

Senare: Vi studera kortet med kaptenen.
Vi borde, om d«t inte vore tjocka, se tre fjäll
tätt vid varandra och på det mellersta skall
<sp>Siglunes</sp>' fyr stå som en liten vit ask. Men
nästan alla kustfjällen på nordsidan ha samma
karaktär, fjordarna skära in på ungefär samma
sätt, det är dåligt med fyrar och
inseglingsmärken.

Men plötsligt ordnar sig diset till en
japansk akvarell, ett Fujijama reser sig med
snötäckt topp mellan drivande grå skyar. Vi
äro så nära, att vi höra rytandet av sjöarna,
som krossas mot dess fot.

Men vilket av de tre fjällen är detta?

Som på beställning lättar dimman för ett
ögonblick — hurra! Vi se fyren och gå
styrbord hän för att snart dubblera <sp>Siglunes</sp>’
udde. Vi äro inne i fjorden. Som med ett slag
upphör sjögången.

Och nu slutar jag dagboken.

Jag har skrivit fritt ur hjärtat och som det
fallit sig. Det har blivit ett mixtum compositum
av allt möjligt. Jag talade i början om den där
lilla djävulen, som satt och skrattade åt mig,
då jag föresatte mig att fortsätta mina
memoarer ombord. Han har fått rätt och
gapskrattar nu, men inte så där romandjävulskt
utan med en nyans av medlidande. Han är
kanske Lucifer själv, när allt kommer omkring,
och han är vida bättre än det rykte
prästerskapet nedsvärtat honom med.

Mot slutet omöjliggjorde sjögången allt
allvarligt skrivande. Stormen blev dessutom
för långvarig och alltså monoton. Den började
bli ointressant. Människan vänjer sig vid
allting, bara hon får tillräcklig anpassningstid.
</chapter>
<chapter name="Siglufjörður">
<h2><small>SIGLUFJÖRðUR.</small></h2>

Vi kommo från den dånande sjön därute,
den vinande stormen, det piskande skummet.

Men härinne var det lugnt, en högtidlig
stillhet mellan fjällen, vilkas toppar vi icke
sågo.

Över oss låg dimman som ett mäktigt
gråvitt valv. Vi gledo fram i en ofantlig tunnel
med molntak och basaltväggar med grön mossa
längst nere och snö högst uppe.

Men den gröna mossan är bygden med
små gårdar.

Ett ådernät av spindelvävstunna
silvertrådar glänser på de svartblå väggarna. Det
är de små fjällbäckarna, som slingra sig från
snön ner till havet, och deras sorl är det som
fyller luften, ett underbart <sp>maëstoso</sp>, en kör
av milliarder silverdroppars sprött klingande
stämmor — medan stormen och sjön därute
hålla basen med ett fjärran mullrande som av
tusen förstämda trummor.

Det är storartat, sublimt. Min själ är


instämd på detta just nu och jag finner det
obeskrivligt vackert.

Och — men jag skall inte försöka skildra det!

Längst inne i fjorden avtecknar sig ett
virrvarr av master mot en dimblå bakgrund.
Det är fiskeflottan som gått in för storm. Och
till höger framträder allt tydligare en samling
hus. Det är den lilla staden Siglufjord,
norrmännens huvudstation för sillfisket på
nordkusten. Nå — stad kan man väl ej kalla den,
då den består av endast omkring 50 hus, men
nog såg det livligt ut i hamnen.

För sakta maskin sökte sig <sp>Emmy</sp> in
mellan de längst ute liggande fiskeångarna.
Ankaret gick och sjöresan var avslutad, ett
faktum som krävde en grogg till bekräftelse,
medan en av båtarna sattes i sjön.

Runt om oss lågo båtar av alla slag,
ångbåtar, segelfartyg, små fiskarbåtar och
längst in ett par större vrak, på vilkas relingar
tusentals måsar mannade rå, om uttrycket får
användas. Av dimman fanns härinne intet spår.
Fjällen stodo vita efter ett snöfall med skarpa
konturer mot luften. En sakta vind från land
förde med sig doften av rå fisk. Omkring
strandens magasiner och på den långa raden
bryggor lågo travar av silltunnor. Och vilka
travar!

Kära läsare från landet! Du ser i den
enkla diversehandel, som furnerar dig med det
nödvändigaste, en ensam silltunna stå och gapa
i ett hörn. Du förvånar dig om du ser två —
förstå mig rätt — men då jag berättar dig att
utanför Siglufjord fångas i genomsnitt över
tusen tunnor sill dagligen — vad säger du då?
Al] denna sill rensas, saltas och packas just
på dessa bryggor, utanför vilka <sp>Emmy</sp> ligger.

Staden ser ut som om den vore byggd i
hast. Jag tänker mig att Dawson city eller
andra nybyggen i Klondyke måste ha sett ut så
här någon gång. En stor del av husen äro
klädda med korrugerad järnplåt. Sådan plåt
heter på norska <sp>bölgeblik</sp>. Poetiskt, inte
sant? Första gängen jag hörde det, fick jag
en sensation av solblink på havet eller något
dylikt, och den nyktra verkligheten vart mig
en besvikelse. Sådant är livet!

Men våra roddare voro färdiga. Vi gingo
i båt och stego om några ögonblick i land på
närmaste brygga. Där stod John Wedin, vår
värd, och välkomnade oss. Han hade från sitt
fönster sett <sp>Emmys</sp> ankomst.

Men nu först började den allvarliga
sjögången. Den isländska marken tycktes här i
rikt mått motsvara sitt rykte att vara jordens
osäkraste. Jag måste hugga närmaste man i
armen för att ej kapsejsa. Den silloljedränkta
terrängen gick i vågor, fjällryggarna böljade,
som om massiven mådde illa, och samtidigt
kände jag mig så lätt, att jag tyckte mig kunna
flyga. Icke ens i det soffhörn, där jag om
en stund befann mig, upphörde
efterverkningarna av de sista dagarnas storm.

Det hus John Wedin bebor tillsammans
med Sören Goos, ägaren av en stor
silloljefabrik, är ett av de trevligaste och prydligaste
i Siglufjord, ehuru allting naturligtvis måste bli
i viss mån primitivt häruppe. Island har ju
som bekant ej skog, utan minsta träbit måste
införskrivas från Sverige eller Norge — men
pang! Icke ens här slipper jag höra telefonen,
denna välsignade helvetesmaskin, som kommit
för tidigt i världen, sett åtminstone från min
kulturståndpunkt.

Nordisland har verkligen en telefonlinje,
vars anläggande kostat otroliga mödor för att
icke tala om pengar. Vägar ha icke underlättat
dess framdragande, ty här finnas inga vägar.
Stolparna ha släpats över fjällen i en terräng,
som i vildhet icke lämnar något övrigt att
önska.

Men det är skönt att vara på land igen.
Sjögången försvinner så småningom ur kroppen
och ett behov att röra på benen infinner sig.
Efter middagen blir detta behov oemotståndligt.
Kroppsrörelsen om skeppsbord har varit för
obetydlig. Här måste något göras och genast!

Sommarnatten är ljus som på dagen, luften
är härlig, och Sören Goos föreslår mig en
liten bergbestigning. Jag är genast med. Vi
ämna oss upp på fjället ovanför stan, bakom
vilket solen står. Men tydligen ämnar han
bräcka mig. Jag märker detta av hans sätt
att forcera redan i början. Efter ett par
timmars promenad uppåt nå vi snön och nu
börjar han spurta på allvar. Ibland måste vi
klättra. Vi krypa, vi hoppa, vi vada över
fjällbäckar, halka omkull, sjunka ned i dolda skrevor
och slutligen börja vi titta förstulet på
varandra. Vad skall det här egentligen tjäna till?
Vi ha icke långt kvar till toppen, men den
sista biten är svårast. Vi ha i alla fall spurtat
under mer än två timmar.

Nu kan det vara nog! Genomvåta och
kippande efter luft kasta vi oss på rygg i snön
och det är som om hjärtats slag skulle
överrösta det högtidliga bruset av bäckarna. Så
börja vi nedstigandet och det ger större valuta.
Fjorden med sina båtar ser sagolik, overklig ut
under de mystiska bergen på andra sidan.

Vi bo ombord och jag somnar ovaggad
efter bergbestigningen.

Följande dag använde vi att orientera oss
i det lilla samhället, vilket var ganska snart
gjort. Vi besågo bryggorna och magasinen,
hängde i handelsboden och bekantade oss med
folk som kunde ge oss inblick i vardagslivet. Vi
gjorde visit hos den unge, ovanligt sympatiske
läkaren på platsen, Guðmundur T. 
Hallgrímsson, en man med många och ideella intressen.
Vi bekantade oss med hrr Björnsson, en av
John Wedins medhjälpare, och Guðmundsson,
Siglufjords länsman. Vi sågo även en skymt
av en gammal läkare, som lullade omkring full
som en alika, och av den gamle sysselmannen
(häradshövdingen), lika full. Ty fastän här är
spritinförselförbud, försäkrade man mig att här
fanns 23 lönnkrogar, som frekventeras livligt
av norrmän och färingar, då de vila ut sig
efter fisket.

Man fiskar aldrig på söndagarna. På
lördagskvällen kommer hela fiskeflottan in i
hamnen och ett, två, tre tusen fiskare komma
i land. Då behövas krogarna naturligtvis. Och
stundom levereras drabbningar med några
hundra fulla vikingar på vardera sidan.<footnote>För kort tid sedan varade en sådan strid i tre dagar
alldeles som slaget vid Leipzig.</footnote> Är
det dåligt väder, och flottan kanske får ligga
overksam några dagar, kan man tänka sig
tillståndet. Då har polismyndigheten intet annat
att göra än att i känslan av sin absoluta
maktlöshet supa sig full själv. Och att hindra
spritinförseln är otänkbart på en plats, där många
tusen tom- och salttunnor stundom dagligen
rullas i land. Det är icke alltid salt i tunnorna
och de fåtaliga tullsnokarna ha bara att gå
ur vägen för det rullande materialet för att
icke få benen avslagna.

Men »avholdssagen» har på senare tider
gått mycket framåt på Island. De flesta
isländare jag träffade på nordsidan kallade sig
avholdsmän. Om detta idealförhållande yttrade
sig en mycket erfaren norrman så här: Träffar
man en isländare, super han sig alltid full,
om han är aldrig så mycket avholdsman.

Det allmänna spritförbudet, som skall träda
i kraft nästa år, är här som överallt en kapital
dumhet. Hur skall det icke smugglas i dessa
avlägsna och svårtillgängliga avkrokar, där
effektiv kontroll är otänkbar!

— Nå, hur är det med prästerna och
alkoholen? frågade jag nyssnämnde norrman.
Är det inte som i Danmark t. ex. att en präst
både kan ta sig ett glas och en svängom i all
hygglighet?

— Tja, pastoren i X. for exempel, han
super, men danser ikke. Pastorinden super
ikke, men danser godt! Och det är et ganske
typisk præstemenage i byerne og de större
pladser.

Naturligtvis har Siglufjord frälsningsarmé.
Mötena äro besökta till trängsel, men de äro
också den enda förströelse som står fiskarna
till buds utom spriten och litet dans.

Den beramade färden till Grimsey kan ej
bli av. Intressant skulle ha varit att besöka
den lilla ön med dess till inemot ett hundratal
uppgående befolkning, som sedan urminnes
tider är bekant för sin skicklighet i schackspel.
Resan med trålare till Grönland måste också
inställas, ty enligt nyss ingången underrättelse
ligger för mycket is utanför den del av
Ostkusten vi ämnat härja. Vi måste alltså göra
det inre av Island osäkert och rida till Myvatn
och imponera på vulkanvärlden.

Vår älskvärde värd ordnar allt åt oss.
Genom svenske vicekonsulns i <sp>Akureyri</sp>,
Tulinii, försorg skola hästar och följeman
(guide) vara oss till mötes i <sp>Hjalteyri</sp> vid
<sp>Eyjafjord</sp>, där <sp>Emmy</sp> får sätta oss i land
och i morgon bär det av.

I kväll blir här liv i Siglufjord, ty dagen
har varit utmärkt för fisket. Vi skola få se
båtarna komma in, urlastningen, rensningen
och packningen. Men först måste vi ordna
med vår utrustning. Vi gå till handelsboden,
ty där finnes allt.

Vår värd ger avskedsmiddag och den
verkar icke alls som en måltid på Tysta Marie.
Han beklagar att hans arbete icke tillåter
honom att följa med. Ty de ängder vi ämna
traversera äro kanske världens intressantaste.

Vi förstå att han icke kan ha tid. Ty att
ensam sköta det han har att göra häruppe
kräver sin man. Med den jätteenergien skulle
jag för min del inom ett år vara som ett
urblåst ägg. Honos labori!

På kvällen kommer fiskeflottan in. 
Bryggorna fyllas med folk och arbetet tar sin början.
Det är svårt att med ord ge en föreställning
om intensiteten i det liv som utvecklas här.
Tänk er en till synes oordnad massa människor
i verkligheten regerad av den mest rigorösa
ordning. Det är alldeles som på mitt
skrivbord, symboliskt sett.

Kvinnor sköta rensning, saltning och
packning, kvinnor i underbara dräkter, oljebyxor
och storstövlar och med farliga vapen i blodiga
händer. Snart är allt överdraget med blod och
sillfjäll. Och en doft som jag tycker bestå av
hav och liv och hälsa tätnar omkring de
arbetande. Och sillen tyckes aldrig ta slut. Natten
är tillspillogiven. Sill och ständigt mera sill,
armar, som röra sig automatiskt, kläder av
blod, som det blixtrar i.

Och moln av måsar som frossa på det
som människorna rata.

Till slut kan jag det här utantill. Jag åker
kana i blod och inälvor och går i land för att se
hur det hela gör sig därifrån. I den börjande
skymningen verkar denna människomassa vara
samlad till någon mystisk orgie med ritual från
en förhistorisk tid. Och mitt i hopen står John
Wedin i sin skinntröja som översteprästen —
ty det är på hans brygga. Molnet av måsarna
över det hela gör stämningen ännu starkare.
Och fjället mitt emot, som då och då döljes
av grå skyar, blåsvart och allvarligt, kanske
hotande!

Nej, jag måste ge mig in i vimlet igen för
att suga ut sista droppen av den underliga och
vilda poesien.

Människan är ett vilddjur. En sills liv är
dock ett liv, men här betyder det icke mycket.
Jag svär på att ingen av kvinnorna här
plötsligt hejdar sig mitt i arbetet och ser på sillen i
sin hand och tänker över, att detta är
egentligen brodermord. Nåja, sillen är ju redan död.

Men det fanns en tid då människorna lika
noga benade och gälade sina likar och med
samma frånvaro av samvetskval som här visavi
sillen. Och den tiden är för resten icke slut
än. Vi leva mitt uppe i barbariet. Jag med!

Jag slutar med filosoferandet och går
vidare i människohopen. Stundom stöter jag
på Wulff och Calle Daniel som också göra
studier. Vi gå på sviktande och blodiga plankor
över till andra bryggor och våra själar drunkna
i sill. Vi lösa tillvarons gåta. Den är sill,
begreppet sill, den innehålles i lösenordet sill.

Och likt Lohengrinar i rustningar av
silverfjäll gå vi i land för att skölja ned ali sillen
med en halv Cederlund. Det är en hemlighet,
var vi gjorde detta. Men här finns ju 23
lönnkrogar. Och ingen vill jag förråda.
</chapter>
<chapter name="Till Akureyri">
<h2><small>TILL AKUREYRI.</small></h2>

I soluppgången — och det vill säga tidigt,
lättade vi och gingo till havs i önskeväder.
Solen värmde så behagligt som endast en
sommarmorgonsol kan det — och det vill icke
säga litet. Det blev med ett ord raka
motsatsen till inseglingen. I solröken lågo fjällen
som violetta drömmar — jag vet verkligen intet
bättre ord. Och topparna glänste förklarat
vita och blixtrande av snö, så vi måste blinka
förstående åt dem. Men längst nere skimrade
grönskan som siden och sammet. Mot
basaltväggarna rörde sig moln av tärnor och måsar.
Ett tåg av svanor sågo vi också, kanske var
det ett hundratal.

När vi kommit in i <sp>Eyjafjörður</sp> blev
det ännu vackrare. Här är djupt utefter västra
kusten och vi höllo oss nära den. Mitt för
<sp>Olafsfjörður</sp> passerade vi en liten val och
ett stim tumlare. Och så länge vi hade den
stora ön <sp>Hrisey</sp> tvärs var det som om havet
skulle koka av liv. Tumlare och fågel av 


allehanda slag, ejdrar och skarvar i oändlighet.
Och uppe i land sågo vi genom kikaren hästar
och får gå och beta smaragder. Det duger,
skulle jag tro. Wulff måste kinematografera.
Och bäckar gnistrade i solskenet och rosenmoln
släpade på templens tinnar. Det blev en
lustfärd.

Det är sagobygd och historisk bygd vi
passera förbi. Just där Eyjafjörður smalnar
söder om Hrisey, ligger ett stycke uppe i land
gården <sp>Kálvskinn</sp>. Här bodde den norske
småkungen <sp>Hrærek</sp>, den ende kung som
ligger begraven på Island. Han var en av
Olof den heliges hätskaste fiender. Den helige
kungen lät blända honom och sände honom
hit upp. Hans gravhög står utanför gårdens
<sp>tun</sp>.

Efter ungefär sex svenska mils resa med
9 knops fart nådde vi <sp>Hjalteyri</sp>, en liten
fiskestation med blott några få byggnader. Då
kan den sjökunnige eller eljest begåvade
läsaren räkna ut, hur lång tid färden tog.

På bryggan stod vår följeman, Stephan
Jonatansson, som han själv tecknade sitt namn
på danska åt oss, en ung man som genomgått
Akureyri realläroverk och sålunda var särskilt
ägnad att ge oss de upplysningar vi möjligen
kunde behöva. Han medförde sin fader, en f. d.
senator, och åtskilliga hästar. Jag har hittills
förgätit berätta att en ung stockholmare 
Svensson var med på denna färd. (Vi kallade honom
konstgjorda Svensson.) Han skulle följa med
till Akureyri och samma dag lotsas tillbaka till
Hjalteyri av senatorn.

Våra kläder och övriga grejor skulle med
en tillfällig båtlägenhet transporteras till
Akureyri och finnas där, då vi återvänt från vår
expedition.

Nu hade vi blivande reskamrater endast
var sin häst, resten skulle anskaffas i
Akureyri.

Omkring oss samlades en hop nyfikna
isländare, somliga i nationaldräkten, knäbyxor,
mjuka får- eller sälskinnskor, engelska
sportmössor, korta kavajer och norsk palttobak,
skraa, i munnen. Jag hade hört den isländska
ordhålligheten omtalas såsom ofelbar och
beställde av en närvarande skomakare ett dussin
par skor — dem fick jag aldrig. Men det är
kanhända för tidigt att kritisera ännu.

Våra hästar fördes fram. Nu äro de
isländska hästarna så välkända i Sverige, att jag
knappast behöver beskriva de små kraftiga,
modiga, underbara djuren.

Jag bad att få en lugn fåle, ty jag hade
icke ridit på 22 år. Man ledsagade ett djur
fram till mig. Sadeln var trasig och föga
inbjudande att sitta i. Och dessutom lade djuret
öronen bakut på ett olycksbådande sätt,
samtidigt med att det fixerade mig ondskefullt.

Med en ädel kroppsrörelse satte jag mig
i sadeln. Hästen strök bakåt tills han kom
till närmaste husvägg, reste sig på bakbenen,
rörde om med hovarna i det friska nordiska
klimatet, ställde sig ned, vände på huvudet
med en ödesdiger glimt i ögat, och tycktes fatta
ett beslut. Han började gnida mig mot väggen,
som var hård och beklädd med <sp>bólgeblik</sp>.
Vid ett tillfälle, då han hämtade andan, passade
jag på att hoppa av. Jag ville icke rida på den
hästen. Jag ville ha en annan.

Runt omkring mig flinade isländarna och
talade våra förfäders språk, vilket tydligen var
kinesiska.

Jag förklarade för kamraterna att den häst,
jag för 22 år sedan som ung student två gånger
i veckan från en herrgård i Småland red på till
Vimmerby för att hämta posten, var en
trettioårig mjölkhäst, i vars själ inga onda instinkter
fått rota sig. Jag ville ha något i den stilen,
om det fanns att välja på.

Calle Daniel, som naturligtvis hade stall
i Stockholm och tämjt många Bukefaler,
övertog mustangen och lämnade mig sin. Han stod
stilla som bronshästen på Gustav Adolfs torg.

Karavanen satte sig i rörelse, men min häst
tycktes ha blivit tankspridd. Han rörde sig ej
ur fläcken. Jag tecknade åt de kvarstående
infödingarna att lämna mig något tillhygge.
Men det är ont om trä på Island. Jag tog av
min svångrem och svängde den hotfullt. Och
med en plötsligt vaknande energi satte sig
hästen i en rörelse som jag aldrig skall glömma.

De andra voro långt i förväg. Deras
hästars bakdelar liksom triumferade åt min
efterblivenhet. Och någon kvarglömd
självhävdelsedrift vaknade i min hästs själ och han
började galoppera på den smala och steniga
vägen. Icke för min skull — bort det — utan
för sin egen. Men om någon minut fann han
trav vara bättre och mera förenligt med sin
värdighet. Det är den traven jag alltid vill
minnas. Han stötte så fruktansvärt, att mina
inälvor inom få ögonblick löste sig från sina
fästen. Maskformiga bihanget satt i halsgropen
och hjärtat slog med en duns igenom
mellangärdet. Och i magen måtte det ha sett ut som
i en ålsump. Jag hann upp de andra just
som de höllo på att vada över en bäck. Jag
skrek i korta satser min sista vilja åt dem och
bad dem trösta familjen. Men bäckens brus
överröstade mig.

Man påstår att vägen mellan Hjalteyri och
Akureyri är vacker. Jag skulle ha önskat ha
kapten Oskar Alfred Börjesson med på den här
färden. Hans embonpoint borde ha hindrat
hans häst att få min hästs ambition, och vi
skulle ha ridit tillsammans. Men nu var
kaptenen kanske redan på väg tillbaka till
Siglufjord. Jag skulle ha demonstrerat fjällens
skönhet för honom och kommit honom att
med mig drömma sig in i de första vikingarnas
pioniärfärder.

Nu kunde jag inte finna något stort eller
skönt i landskapet. Jag tror mig ha njutit
ungefär lika mycket eller mindre än min häst.
Vi redo uppför branter och utför branter. Vi
vadade över en massa fjällbäckar.

Vi vadade över den strida och breda
<sp>Hörgá</sp>. Jag orkade knappt beundra hästens
storartade förmåga att klara svårigheter, ty om
jag icke varit fatalist förut, blev jag det nu.

Vi rastade vid en kyrka och läto hästarna
beta. Kanske vi rastade flera gånger, men om
det vet jag intet. Jag har ett svagt minne att
vi träffade en präst och hans son, och att de
båda voro avholdsmän. Någon av sällskapet
tog fram förfriskningar. Punsch bland annat.
Man bjöd prästen. Han sade nej. Men sonen
frågade: — Hvor månge procent alkohol har
<sp>punsen</sp>?

—	Kun to! svarade någon.

—	Far, d'ä kun to procent! (Triumferande.)

Och båda drucko.

Island är jordklotets yngsta kontinent, inte
bara geologiskt.

Vi stego till häst igen, redo över myrar
och tuvmarker, vadade och bråkade, och så
småningom återtogo mina inälvor tydligen på
grund av tyst överenskommelse sina gamla
lägen.

Men hästen stötte lika ursinnigt, travade
i jämn takt uppför och nedför, om terrängen
också såg omöjlig och livsfarlig ut. Jag hade
för länge sedan slutat överlämna mig i
skaparens hand. Jag var i hästens och fann den
situationen lika trygg.

Nu närmade vi oss <sp>Glerá</sp>, vid vars utlopp
<sp>Oddeyri</sp> är beläget. Under medeltiden var
det tingsställe. Nu är det som handelsstad
förenat och sammanbyggt med Akureyri,
Islands andra stad. Med Akureyri menas nu
dessa båda gamla fiskeplatser tillsammans.
Åtminstone märker den resande ingen
särskillnad.

Vi kommo som cowboys in över
Glerábron och travade elegant — även jag med
bibehållen värdighet — hela den långa gatan
fram till <sp>Hôtel Akureyri</sp>, där vi skulle
ha vår bostad för natten. Jag var räddad.

Akureyri verkar nästan modern stad. Det
ligger en fläkt av uppåtsträvande och
livaktighet över den. Nu kommo vi särskilt gynnsamt.
Solen sken, gående och ridande fyllde gatorna.
Hamnen var full av fartyg. Det var visst någon
festdag, ty det flaggades. Människorna
skrattade och pratade.

Vår följesman Stephan fick ta hand om
hästarna och inviterades tillsammans med sin

fader på middag. Vi kände genom hörsägen
den frejdade källarmästaren på hotellet, <sp>Vigfús
Sigfússon</sp>. Och när vi nu gjorde hans
bekantskap, verkade han att börja med som
en värd på något hotell i Dawson city. Han
såg ut som en man som varit med om litet av
varje och som kunde säga ifrån om det gällde.

Jag var törstig intill döden och längtade
som till saligheten efter en halv öl. Jag klev
in i något som liknade kafé. Där sutto just två
gamla fylltrattar med var sin flaska för munnen.

Jag hade gått rätt.

Jag fick dansk pilsner.

Och sedan gick jag upp på mitt rum och
gjorde en välbehövlig toalett. Jag hade fått
en hemskt mulattisk patina av vulkaniskt damm
under ritten. Tydligen pulveriserad basalt. Jag
är icke geolog men min karta säger att grunden
är basalt.

Vi gingo ned i matsalen och åto middag.
Valkött tycker jag inte om. Men det fanns
andra rätter också. Stephan och hans fader
senatorn gillade våra arrangemanger. Vi
bekantade oss ytterligare med den gamle Vigfús.
Men solen sken och det nya lockade. Vi döko
ut på Akureyris gata.

Jag hade rekommendationer till skalder i
staden. Nu är ju varje isländare skald. Så
att rekommendationerna voro strängt taget
obehövliga. Jag beslöt att icke störa skalderna
i deras framtidsdrömmar om ännu en
storhetstid för landet. Jag har för övrigt träffat så
många skalder i mitt liv, att det kan vara mer
än nog. Vidare är jag själv ett slags skald,
och skulle jag träffa någon av dessa gamla
polcirkelbarder, kunde möjligen ett slags
jalousie de mctier utveckla sig, och jag vill ha
frid. Och fröjd. Jag tyckte att Calle Daniel
var skald, då jag en gång under ritten i ett
verkligt halsbrytande fjällandskap, sidengrönt
och skönt, frågade honom: — Nå, Calle, vad
tycker du om Island?

Med den genuine stockholmarens spleen
svarade han utan betänkande: —Tja, jag tycker
det påminner om Lagårsgärde, fast det är mera
kuperat!

Hej, Calle Daniel!

Ute på gatan upptäckte jag genast den
mest fabulösa näsa jag skådat även i mina
djärvaste drömmar. Det är omöjligt att
alkohol ensamt kan alstra en så titanisk kran. Den
ägde, diskret tänkt, en tredjedel av kraniets
kubikinnehåll och var betäckt av vårtor, vilkas
olika arkitektur kom mig att blygas. Jag har
gjort karikatyrer i många år och icke lagt
fingrarna emellan då det gällt näsorna. Men här
låg jag under. Jag kände mig som en novis.

Men i Siglufjord fick jag höra, att en form
av <sp>elefantiasis</sp> icke lär vara ovanlig på
Island. Denna sjukdom uppträder ju i benen
och fötterna. Det är möjligt att den även ger
sig på andra kroppsdelar. I detta fall skulle
jag vilja kalla den <sp>mastodontiasis</sp>. Jag
följde ägaren till denna näsa. Han slank så
småningom in på en krog. Då förstod jag.
Möjligen är det totala förbudet av behov
påkallat.

Vackra flickor med den ganska listigt
hopkomna nationalhuvudbonaden åkte på
velociped. Det låg en viss nordiskt vild charm över
deras ansikten. Men jag fick en känsla av något
fiskögonartat. Är det icke för mycket inavel
och därmed följande degeneration på Island?
Jag litar på min känsla av karaktär i ansikten.
Hålla icke isländarna på att få sina ögon isär,
att skela litet? Jag tänkte på torsk och en
viss sorgsen blick på grund av
undermedvetenhet om detta som skall ske — ett framtida
nationellt skelande.

Och deras tänder äro fruktansvärda. Ju
mera kultur, dess dåligare tänder! Beror detta
på kaffet eller tandborsten? Eller bådadera?
Låt mig misstänka att tandborsten, inympad på
ett naturfolk, är farligare än kaffet. Men att
kaffet samtidigt är farligt. Återgån, o, isländare,
till torkad fisk och härsken <sp>håkarl</sp>. Och
söken edra kvinnor utifrån! Det var många
av er som hette <sp>Ingibjörg</sp>, men få som
liknade Tegnérs <sp>Ingeborg</sp> i Frithiofs saga.

Men allt detta kanske ändrar sig till det
bättre med kommunikationerna. När ert land
blir turistland på allvar kommen I att förstå och
njuta av kroaseringens biologiska fördelar, både
vad hälsa och intelligens beträffar.

Den intellektuella livaktighet som gör att
Island är det land, som i förhållande till sin
folkmängd (omkr. 80,000) har största antalet
periodiska publikationer i världen, behöver inte
betyda så mycket. Detta faktum kan betyda
ett utslag åt felaktigt håll. Ty om man synar
dessa tidskrifter i sömmarna, verka de mera
genom sitt antal än genom sina inre
egenskaper. Jag medger att den isländske bonden
i genomsnitt har större litterära och politiska
intressen än den svenske och <sp>följer med</sp>
bättre, då det gäller hans eget lands intressen,
men vidsyntheten saknar han. Han sätter
möjligen mera ära i att kunna räkna upp hela sin
stamtavla från <sp>landnamstiden</sp> för tusen år
sen och att härstamma från någon norsk
storbonde som kallade sig kung i sin dal, än att
verkligen <sp>arbeta</sp> på sitt lands utveckling. Jag
tror att genealogien hindrar framstegen. Och
jag tror nu också (inom parentes), att en av
våra svenska bönders mest välgörande
svagheter är att icke minnas längre tillbaka än till
farfar. Och de veta knappt vad farfar hette.

Men med de snabbare kommunikationerna
och därmed följande kemiska föreningar av
folksjäl och brutal turistinvasion kan den 
ekonomiska (i dålig mening) instinkten komma att
dominera. Och Island kan bli som Norge
omkring de stora turistpulsådrorna. Ett kallt
och roffande släkte som går över lik för att få
pengar. Vi frukta detsamma i Sverige. O,
gamle vän, Knut Hamsun, om vi ändå vore
diktatorer!

Behäftade med sådana känslor och tankar
gå vi på Akureyris gata.

Vi gå in i butikerna och köpa landets
produkter, men vi märka att det mesta är gjort
för turister. Där finns gedigna saker, men de
ha redan fått en kontinental stil.

Skall då hela världen bli falsk hemslöjd?
Skall var nation bli en Skans? Där lik ska stå
och titta och stadsbor spela bönder?

Det lär vara likadant på Grönland nu. Och
kommer någon till Nordpolen, står väl alltid en
förtjusande eskimåfröken där och säljer små
jordaxlar av celluloid.

Nej, mitt herrskap! Den där mannen med
mastodontnäsan representerade realiteten, den
kalla och blodiga och vårtbeklädda
verkligheten som är styvare än något annat. Får
han dessa rader under ett öga som näsan för
tillfället icke skymmer, bör han fatta varför
jag ber honom om tillgift, därför att jag
använt hans plötsliga apparition som en djup
symbol för det bästa av hans vulkaniska
hemland.

I en gränd står en häst tjudrad. Han bär
en sadel av torv. Torv är ett av isländarnas
livsvillkor. Den kan skäras som man vill och
har en hästfilts konsistens. Men sadeln är
spänd fast om kampens buk med ett tagelrep,
som skär in djupt. Man kan icke kalla det
sadelgjord. Jag tilltalar hästen och han känner genast
i mig igen en exotisk överklass, en äventyrare,
som man bör misstro från hästsynpunkt. Han
lägger öronen bakåt och undrar om jag är
begreppet Danmark, som nu har sugit ut Island
systematiskt ända från början. Jag säger åt
hästen att jag är Hannes Hafstein, ministern,
den isländske patrioten och skalden som bara
menar väl med hästar och islänningar. Men
hästen ser lika misstrogen ut, fast han borde
veta, att någon av mina förfäder en gång red
på någon av hans förfäder och gjorde Ryssland
och kommo till Hellesponten och härjade och
skövlade som sig borde.

Jag läser upp för denna symboliska,
torvbeklädda häst en vers av ministern. Jag kan
den inte på isländska. Jag kan den bara i tysk
översättning, antagligen gjord av professor Paul
Herrmann:
<table o>
<td><poem>Du unsers Erdteils jüngstes Land,
Du unser Land, o Heimatland!
Hoch ragst Du, wie des Jünglings Stirn,
Vom Meer umrauscht, mit Berg och Firn.
Drückt dich auch schwer des Schicksals Hand.
Du musst doch immer vorwärts, vorwärts, Land!</poem>
</table>



Jag älskar den gedigna blandning av
geologi och patriotism, som den första versen
innehåller, invokationen i andra versen,
konstaterandet av höjdförhållandena och den
geografiska situationen i tredje och fjärde verserna,
reaktionen mot Danmark (som är alldeles riktig
och naturlig) i femte, icke klassen, men versen,
och slutligen denna önskan »vorwärts» för
landet.

Möjligen äro verserna illa översatta — om
det vet jag ingenting, men när man från början
får in i sitt medvetande en rent geologisk
synpunkt, så vill man näppeligen önska en rörelse
<sp>vorwärts</sp> åt ett land, som redan förut har
skakats av så många vulkaniska eländen som
verkat uppåt, rent eruptiva. Och åt sidorna
kanske ännu mera.

Det är svårt för en minister att vara skald.
Det <sp>borde</sp> vara lättare för en skald att vara
minister.

Jag har hört från många håll, att Hannes
Hafstein skall vara en mycket fin och
genomkultiverad man och en god skald. Men tyska
översättare böra avlivas vid sakta eld.

Nå, jag är ju en hedning!

Vi gå in hos en guldsmed och köpa var
sin <sp>svipa</sp>, en piska, silverbeslag på spanskt
rör. Var isländare sätter en ära i att ha en
vacker piska. Vi köpte mycket i den butiken.
Calle Daniel köpte en vacker bibel från 
1600-talet, den han naturligtvis kommer att gräva
ned sig i. Jag köpte en vacker kniv och Wulff
köpte en skulpterad liten kista — allt först
klass. Vi piggnade till och köpte allt av värde,
mannen i butiken ägde. Jag blev ägare till
en annan kista och en svipa till, vi köpte gamla
smycken och böcker. Vi köpte nästan hela
butiken. Och ägaren stod där bara lugn och
sålde.

Han ville icke behålla något själv. Det
kalla vi filosofer altruism.

När vi kommo ut på gatan, mötte vi
mannen med näsan igen. Han tycktes icke tänka
på den själv utan gick med den scm med ett
vård- eller vårttecken — och dök in på vårt
hotell, antagligen för att förstora den.

Akureyri är särskilt berömt för sina stora
rönnar. Utanför ett hus växte en rönn nästan
lika stor som den min far planterade hemma
för 30 år sedan. Och jag kan förstå att
människor som icke ha skog måste glädjas att sitta
i dessa rönnars skugga.

Vi gå in i två stora affärer, <sp>Edinborg</sp>
och <sp>Hamborg</sp>. Där finns <sp>allt</sp>. Där finns
dyr hemslöjdskonst och dåliga utländska varor.
I en av dessa affärer köpte jag ett gammalt
snushorn av silver. Man påstår att svearna
fordomdags drucko ur horn. Dessa norrmännens 
ätteläggar snusa ur horn. De använda 
eller rättare använde brännvinshorn också. Jag
fick ett sådant i Siglufjord av Björnsson.

Men slutligen gingo vi ned till havet. Där
lågo ejdrar i stranden trygga som i en
hönsgård. Ungarna voro väl en månad gamla, och
ådorna ägnade sig helt åt dem. De lågo alldeles
orädda mellan bryggorna och skötte sitt
familjeliv. Och det var verkligen familjeliv och
uppfostran. Vi observerade tydligt hur ådorna
bestraffade sina ungar och hur de lärde dem livets
gåta. Ungarna lågo som ullhögar och rotade
i tången. Så fick någon den ungdomliga idén
att ge sig utåt hamnen på egen risk. Strax
var modern efter ungen och tillrättavisade
honom med kraftiga smockor i rygg och hals
— eller rättare kärleksfullt kraftiga. Det var
ett skrockande och liv. Och i tången fanns
godsaker. Man fick komma dem på en meters
avstånd. Men kom man närmare, blev ådan
orolig och började skjutsa ut avfödan i vattnet.

Någon religion skall det väl finnas! Jag
lärde mig mera om ejder i Akureyri på två
dagar än under hela mitt jägarliv förut. Eller
låt mig säga att jag lärde mig mer om djur
och delvis om människor än det jag kunde
förut.

Vi gingo till konsul Tulinius och drucko
gott vin. Han var mycket älskvärd och
förekommande som en konsul för resten skall vara.
Han är en bildad man och stor affärsman.
När hans tid varder fullkomnad, får han med
säkerhet Vasaorden. Han äger båtar och en
brygga som är mycket solid. Han hade en
mycket vacker utsikt från sin balkong.
Konversationen var fullkomligt europeisk och med
fin takt vidrörde han ej den dansk-isländska
politiken. Sådant tycker jag om. Konsul
Tulinius borde vara diplomat. Om han icke redan
är det.

Men jag återvänder till ejdrarna. Ett
sådant gråbrunt familjeliv och sådan kärlek,
hemkänsla, <sp>hygge Hygge</sp>! De lågo långt
uppe på stranden ihopkrupna och putsade sig
och pratade ejderpolitik, utsikter och
missräkningar, och tittade på vädret. Det var mest
mödrar och de skvallrade naturligtvis för
varandra om sina familjeförhållanden. Karlarna
voro ute — tjyven vet var — och kvinnorna
smackade med näbbarna i tången och
strandsmörjan. Det var deras sätt att dricka kaffe.
Det är fan vad en åda ser kvinnlig ut. Men
kanske snattrade de om rösträtt.

Vägen gick alldeles förbi deras
tillhållsort, som var ganska långsträckt. Jag bad Wulff
fotografera en familj som just simmade förbi
bryggan där vi stodo. Och vid den bryggan
var liv. En ångbåt låg där och vinschade
ombord saker och ting. Bryggan var full av
folk som skrek och larmade och småpojkar
stodo och fiskade vitling med raffinerad konst.
Icke en meter utanför pojkarnas revar
simmade en åda med några ungar. Det var den
familjen Wulff fotograferade.

Plötsligt hörde jag svenska talas bakom
mig och jag högg in ögonblickligen. Det var
två västkustbor, som fastnat i sillfisket
häruppe. Och i torskfisket. Det var två friska
karlar, blonda och till synes starka. Jag slog
mig i språk med dem och de berättade sitt
livs saga. De trivdes rätt bra och förtjänade
pengar. Jag ville bjuda på något, men de
hade icke tid att följa med uppå land. Jag
tog fram min snusdosa och en sade
entusiastiskt: Jävvlar! och grep med tre fingrar
i dosan, ty mitt snus var Ljunglöf — visserligen
ettan som ej är så gott att äta som tvåan,
men i varje fall bättre än skraa och det
isländska hemmalda.

Jag har sällan hört en så vacker religiositet
och hemkänsla som i detta »jävvlar». I detta
enkla ord låg mera patriotism än i hela F-båten
och hela känslan av vår storhetstid och
norrskensflammorna över våra fjällar, som få av
oss patrioter för resten ha sett. Där låg den
trygga, oförvanskliga, nedärvda
fosterlandskärleken. Snuset var navelsträngen som
förenade dem med hemlandet, kompassen, som
visade på sydost. Sverige låg i min enkla
pappdosa.

Mitt hjärta blev verkligen rört, och de
fingo äta upp mitt snus. Men som
smålänning hade jag naturligtvis några dosor i reserv.

Det är underbart, detta med
fosterlandskärleken. Jag söker analysera den efter alla
för mig bekanta filosofemer. Jag tar
medelproportionalen och finner ett faktum, och det
är att vi alla ha den här ärtan till hemvist och
därför borde försöka lista ihop våra intressen,
som ju i alla händelser äro likartade och ha
ungefär samma mål — det att må så bra som
möjligt.

Och nu tänker jag på det av jordens
många fosterländer, där jag nu befinner mig,
på Island. Just nu har det alla möjligheter att
göra sig till en idealstat, en föresyn för oss
andra i detta hoptrasslade Europa.

Men, goda Island, gör nu för guds skull
intet kejsardöme av dig med en skenkejsare
och ordnar och dylikt, som nedsätter det sanna
människovärdet hos medborgare. Passa på och
inför alla moderna reformer på en gång! Och
visa att dina stora linjer gå igen i folksjälen!

Om en kraftig man får en sådan där vacker
och underbar och isolerad ö i sin hand, kan
han göra en idealstat. Men akten er för
turister! Begagnen er på sin höjd av dem!

Nu talar jag som om jag skulle vara profet,
men det är jag vid Gud inte. Jag ville bara
önska lycka åt ett land som visat mig de
största, djärvaste och brutalaste linjer jag 
kunnat drömma mig. Ty på Island är intet litet.
Linjerna och måtten äro gigantiska och av en
skönhet så lugn och stor eller så splittrat vild
att allt jag förut sett av sådant blir ganska
smått för mitt minne.

Supé. Nattsömn, trots fruktansvärt varma
ejderdunsbolstrar.

I god tid infann sig följemannen till
frukosten och försmådde trots sin ungdom icke
en liten uppryckare i form av dansk akvavit.

Hästarna stodo sadlade utanför på gatan.
Man hade icke kunnat uppbringa mer än en
åt oss var pius en packhäst. Men Stephan
försäkrade att detta var nog. Vi medtogo alltså
blott det nödvändigaste i klädväg och måste
kvarlämna kinematografiapparaten, vilket icke
ingått i Wulffs planer. Nu hade han och Calle
Daniel endast var sin mindre kamera. Jag hade
min gamla tolva, dödens synrör, i stället för
kodak.

Och nu gåvo vi oss i väg, gemytligt
avvinkade av vår <sp>veitingarmaður</sp> (värd).
Först red Stephan med packhästen i grimma.
Jag kom naturligtvis sist, öm ännu efter
gårdagens omskakning. Snart veko vi av den efter
isländska förhållanden utmärkta vägen och
vadade över fem armar av <sp>Eyjafjarðará</sp>'s
ståtliga delta och nu bar det på en ganska
hygglig ridstig uppåt den 709 m. höga
<sp>Vaðlaheiði</sp>, som i öster begränsar Eyjafjord. 
Vägen skars av en massa småbäckar med ofta
mycket branta stränder och nu kunde jag på
allvar beundra hästarnas fabelaktiga förmåga
att ta sig fram i den svåraste terräng. I går
hade jag varit bara ett kolly, en patient på en
Zandersk ruskningsapparat.

Uppåt bär det, ständigt uppåt. Vore jag
häst skulle jag opponera mig, men utan synbar
ansträngning klättra djuren i jämn takt uppför
de besvärliga backarna. Och för var gång vi
rasta njuta vi av den storslagna utsikten, som
blir allt vidare. Genom solröken blänker deltat
därnere och stadens hus, medan fjorden ligger
så mjukt sagoblå att -- -- -- ja, säg själv! Och
snöfjällen på andra sidan, <sp>Súlur</sp> (1,135 m.)
och <sp>Vindheimajökull</sp> (1,465 m.)! Gud är
god, men jag vill icke söka beskriva hans
godhet, ty då löper jag fara att bli sentimental.
Alltnog, det är svårt att få se något vackrare.
Och när vi väl kommit upp på Vaðlaheiðis
platå, <sp>Járnhryggur</sp>, börjar man, även om
man ej är geolog, få en första aning om de
väldiga krafter som varit i rörelse vid
modellerandet av den här ön. Och hela den lilla
ärta som vi kalla jorden. Island är naturligtvis 
den bästa geologskola i världen.

Men vi måste vidare. Stigen är utmärkt
häruppe och vi galoppera, vilket är en lättnad 
för mig fast jag rider sist i de intensiva
flygsandsmoln som mina kamraters hästar 
virvla upp på de sträckor där sanden ej bundits
av vegetationen, vide och kråkris och
blommande fjällörter.

Efter 5 kilometers ritt över platån
började vägen sänka sig och i ett nu sågo vi
ut över <sp>Fnjóskadalur</sp> med den
vitskummande <sp>Fnjóská</sp> på bottnen.

Jag undrar för mig själv om icke Paradiset
låg här i stället för i Asien. Genom soldiset
lyser allt sommargrönt och rödgult, oändligt
mjukt, och därnere ligger <sp>Hálsskogen</sp>,
Islands största björkskog, dit landets barn
vallfärda om möjligt ivrigare än främlingarna.

På andra sidan dalen höja sig de
betydande <sp>Háfafell</sp> och <sp>Fornastaðafjall</sp>.
Dalen mellan dessa lyser så blitt grön, att
— men jag har ju lovat mig själv att icke bli
gråtmild. Låt oss i stället rida ned i djupet.

Vägen är utmärkt men mycket brant på
sina ställen oaktat den lagts i sicksack.
Hästarna vilja gärna hålla sig på kanten, där
marken är jämnast. Mitt vänstra ben svävade
över avgrunden och tanken på några tusen
kullerbyttor med Fnjóskás steniga botten som
mål kom mig att rysa. Men man lär sig snart
att lita blint på sin häst. Efter en timmes
ritt, steg för steg, voro vi nere på den nya
betongbron, ett ståtligt byggnadsverk, högt så
man kände ilningar i maggropen när man såg
ned på Fnjóskás klara, men från denna höjd
icke vidare lockande vatten. Jag har icke sett
djärvare slagen bro, smal och graciös, så att
man fick intryck av att färdas i luften nära
molnen.

Efter några minuters ritt norrut uppnådde
vi Hálsskogen, utanför vars taggstängsel vi
läto hästarna beta, medan vi begåvo oss på
strövtåg bland de doftande björkarna, av vilka
de högsta väl icke nå mer än fem à sex meter.
Här fanns en oändlighet av hybridformer
mellan dvärgbjörken och vår vanliga björk alla
med metallglänsande och färgrika stammar och
grenar. Och fåglar av många slag förde liv
i snåren och vi togo en konjak till våra
smörgåsar. På något sätt skall man väl ge uttryck
åt sin tillfredsställelse med tillvaron.

Till häst igen. Och nu bar det i väg förbi
<sp>Háls</sp> prästgård in i <sp>Ljósavatnsskarð</sp>,
dalgången som vi sett från Vaðlaheiðis
sluttning.

Jag har glömt berätta, hur en ridstig i
mjuk terräng kan se ut. Den är vanligen ej
bredare än att hästen bekvämt kan föra hovarna
förbi varandra. Under årens lopp fördjupas
den, och då den blivit så djup att den ridandes
fötter stöta emot kanterna och han löper fara
att fastna i dvärgbjörkarnas hoptrasslade
grenar eller vad som än kantar stigen, tas en ny
stig upp på de svåraste ställena. Detta gör att
man på mycket befarna stråkvägar kan se en
mängd gamla och nya stigar bredvid varandra
eller slingrande sig i varandra som ett
flätverk. Och när en uråldrig stig vuxit igen,
återupptages han efter behov. En
fjällsluttning kan se räfflad ut av ett system tusenåriga
ridstigar. I dvärgbjörk- och videterräng ser
betraktaren sällan hästens ben utan det är som
skulle ryttaren glida fram på egna fötter.

Här i Ljósavatnsskarð voro stigarna
förstklassiga. Ibland måste vi spurta för att
ordentligt utnyttja den mjuka, bruna manègegrunden,
som hästarna själva tycktes njuta av.

Men ibland sträckte Háfafell ut sina rötter
och terrängen blev stenig och besvärlig.

Vi rastade vid den å som sedan den
störtat sig utför Háfafells branter, flyter ut
i Ljósavatn, fortsatte på slingrande stigar och
kommo efter ett par timmars ritt från Háls
räknat fram till sjön, vars härliga, kristallklara
vatten låg spegellugnt med fjällen på stup och
två lommar, som skuro sina silverfåror emot
Háfafells mörka silhuett i djupet. Litet längre
bort vadade vi över den för tillfället ganska
ofarliga <sp>Djupá</sp> Ljósavatns utlopp till »Den
skälvande floden», den mäktiga <sp>Skjálfandafljót</sp>, 
som vi om allt går bra skola få se i
morgon. Nu sågo vi redan vårt närmaste mål,
gården <sp>Ljósavatn</sp> och efter en sista spurt
redo vi in på dess tun, där man just var
sysselsatt med höskörden. Ehuru man således hade
osedvanligt mycket folk att härbärgera, kommo
vi snart överens med bonden, den
tjänstvillige <sp>Arngrimur</sp>, om rum för natten. Jag
sade: osedvanligt mycket folk. Här tillämpas
då det gäller lantbruket och boskapsskötseln
naturens egen lag, den ömsesidiga hjälpen.

Här på tunet stod en gång <sp>Þorgeirr</sp>
<sp>godi</sp>'s gudahus (godi ungefär = präst,
hövding). Þorgeirr var den som först av alla
<sp>godar</sp> övergick till kristendomen. År 1000
föreslog han på Altinget dess införande, brände
upp gudshuset och kastade de gamla gudarnas
bilder i Skjálfandafljót.

Och nu skulle vi för första gången få en
äkta isländsk måltid. Med högst obetydliga
förändringar kom den att på kornet likna den
av <sp>Uno von Troil</sp> beskrivna. Jag tillåter
mig här citera honom ordagrant:

»Den goda Svenska vanan, at börja med
en sup, som var af rent odistileradt Danskt
kornbränvin, fölgde vi äfven här, hvartil vi
undfingo skorpor, ost och surt smör. Midt på
bordet stod en tallrick med sönderskuren torr
fisk, och bestodo de öfrige rätterna af en god
fårstek, köttsoppa med syra, och et fat
laxöringar, samt bakelse. Vi åto rätt godt och väl,
ehuru afgången ej blef så stor på det sura
smöret och torra fisken, hvilket vi ärsatte, med
en större portion bröd, än vanligt för en
Isländare bestås.»

Allt var rent, gott, oklanderligt.

Efter middagen fotograferades
skördefolket. Just då tre räfserskor skulle välja pose,
bad den äldsta oss vänta, sprang in efter två
fotografier och höll upp dem framför brösten.
Det var bilder av två hennes barn som
emigrerat till Amerika. Hon ville ha dem med.

Långt borta, ostligt från tunet steg vit
rök upp, lysande i solskenet mot en mörk
höjdsträckning. Det var skummet från <sp>Goðafoss</sp>,
ett av Islands vackraste vattenfall.

På kvällen samlades skördefolket i den
lilla kyrkan. En av pojkarna trakterade orgel
och de andra sjöngo. Ganska stämningsfullt
för resten i gammaldags löpande tongångar,
men tydligen endast andliga sånger. Vi ville
höra folkmelodier. Men antagligen var rummet
för heligt för dylikt.

Kvällen var så vacker att det blev svårt
att krypa till kojs. Min sista erfarenhet, innan
jag dök in var, att man här icke vässar liar
med brynsten utan med hammare på städ.
Isländarna äro konstnärer i fråga om att slå gräs.
Detta är ju alltid mycket kort, marken är
merendels tuvig, vilket försvårar arbetet, men
allt måste tillvaratagas. Man formligen rakar
tuvorna.

Och så kröpo vi ned i de alltför korta
sängarna mellan ejderdunsbolstrar. Om man
icke ginge till sängs uttröttad, vore sömn
omöjlig i en dylik badstuga.

Frukost med andägg och laxöring, mjölk
och kaffe. Sämre kan man ha det. Stephan
fick söka länge efter en av hästarna, men vi
hade god tid. När man om kvällen släpper
hästarna på bete bindas deras framben ihop
med ett tagelrep för att de ej skola kunna
avlägsna sig alltför långt från haltplatsen. De
måste alltså hoppa omkring som <sp>helhästar</sp>,
trebenta vidunder, vilket icke hindrar dem att
tillryggalägga långa sträckor på natten, högt
upp till fjälls ibland. Och följemannen kan få
rida timtals innan han lyckas infånga
flyktingarna.

Naturligtvis gick mitt ena halvruttna och
sköra stigläder sönder, då jag skulle i sadeln.
Stephan tog med olympiskt lugn emot de
rättmätiga förebråelserna. Han svarar icke
<sp>Väbä</sp>? utan Jä! på alla frågor. Jag börjar
misstänka att det är klent med hans danska,
trots realläroverket.

Emellertid lagades skadan provisoriskt,
som allting på Island, och vi redo att beskåda
Goðafoss åtföljda av den hygglige Arngrimur,
som försäkrade att hans hjälp var nödvändig,
vilket vi också snart insågo. Stigarna
slingrade sig här som en konstrik spets och ett par
strida bäckar hade vi nog haft svårt att vada
över om han icke varit med. En av dem var till
och med ganska farlig med sin högst
oregelbundna botten, där man måste rida i hans
»spår» än åt höger och än åt vänster tills man
nådde en gyttjig och brant strand, där det
uteslutande var hästarnas förtjänst att vi
kommo upp. Pius Arngrimurs naturligtvis.

Nu bullrade redan Goðafoss och sedan vi
lämnat hästarna i Stephans vård gingo vi över
en kuperad, dvärgbjörk-, kråkris- och
blombeväxt höjd fram till fallet.

Det är verkligen vackert, så vackert att
jag skulle ha lust kalla det sött, ett modellfall,
idealfallet par préférence, felfritt med ett ord.
Men det vore kanske övermodigt att icke kalla
det storslaget också, jag låter andra
reseskildrare tala om dån och skum, som äro helt
naturliga och oundvikliga i ett fall, fast jag
kanske skulle kunna fylla en hel bok med
poetiska attributer om detta enda. Goðafoss
förtjänar att ses. Res dit sjäiv, får du se! Men
akta dig att göra som jag, då jag höli på att
ramla i. Vi klättrade upp på krönet av en
av de lavaklippor som begränsa dess västsida.
Och stelbent efter ritten hade jag så när ej
orkat hoppa över en klyfta på halvannan
meter. Men det gick, annars hade detta varit
oskrivet.

Vad blommorna lysa, som stå i gräset här
runt omkring! Alla färger här bli intensiva,
glödande. Och själv blir jag intensiv och vill
hurra. Men ingen skulle höra mig här nedanför
fallet. Därför tiger jag praktiskt.

Ett litet stycke nedanför forsen går en
träbro över Skjálfandafljót. Där väntade
Stephan, och där togo vi farväl av Arngrimur.
Om några dar skola vi åter gästa Ljósavatn,
så skilsmässan bör kunna överlevas.

Jag medför Thoroddsens geologiska karta
och finner att vi nu lämna basalten och komma
in i lavan. Wulff, som är hemma i dessa
saker, demonstrerar, och gamla minnen från
en tentamen i geologi vakna och fylla ut sina
förkrympta hjärnceller. Vi låta hästarna klättra
uppför den oförlåtligt farliga backen på andra
sidan om bron, där lavan börjar skymta under
det av aska och flygsand bildade tunna höljet.
Lavafält heter på isländska <sp>hraun</sp> och jag
vill gärna använda detta ord hädanefter,
därför att det är ett onomatopoietikon för mig.
Det målar utseendet och är ett utmärkt
kollektiv för alla de former under vilka den stelnade
lavan uppträder.

Säg mig ett skrovligare ord än <sp>hraun</sp>!
Det verkar nästan som dagen efter.

Vi redo åt sydost. Många blevo vägarna
att välja på och Stephan valde en, men jag
tror att vår <sp>fylgdarmaður</sp> (följeman) valde
mera på måfå än på grund av kunskap. Man
blir emellertid fatalist på Island och vi 
överlämnade oss åt ynglingen, men ständigt färdiga
att själva taga ledningen.

Denna ritt över <sp>Fljótsheiði</sp> skall jag
alltid minnas som något av det
stämningsfullaste jag upplevat.

Luften hade så småningom blivit grå och
en kylig vind drog över vidderna. Här fick
man se de mest underbara erosionsverkningar
och särskilt såg man ståtliga resultat av vindens
arbete med sanden. Men vegetationen håller
på att få övertaget. Karaktären här är ripris,
Salix lapponum, kråkris, möjligen ljung och
kanhända blåbärsris. Kanske det sista icke
fanns. Men det var en hed som i mjuka
vågor tycktes vilja slå mot oändlighetens kuster.
Här fattade jag först <sp>hedens karaktär och
poesi</sp> och förstod skalderna som ha vuxit upp
i hedlandskap. En oändlig tristesse tryckte en
ned i sadeln. Golgata låg nära. Och
småspovarnas läte — som illusoriskt härmar en
rutinerad barberares sax — gjorde det hela
ännu ödsligare.

Plötsligt rycker Wulff sin häst bakut —
han hade så när ridit ihjäl en spovunge. Han
steg av och räddade den.

Men faktiskt — fast denna ödsliga
stämning kom mig att ana olycka och förtvivlan,
var den skön på grund av sin styrka. Här
borde ledsna skalder bo i tält och mellan
raderna gå ut och studera landskapet för att få
verklig kläm på sin sorg. Här kan Weltschmerz
renodlas styvare än Yoghurtbakterier.

Vi redo utför verkliga och högst svindlande
branter ned i en dal, som jag med Kålund
vill kalla <sp>Reykjadalur</sp> — i den gård där vi
drucko mjölk och läto hästarna beta, visste
bonden ej om dalen hette så eller <sp>Aðalreykjadalur</sp>. 
Vi vadade över en å och flera
småbäckar. Min häst vägrade i en brant
strandsluttning och företog sig att galoppera med
min värdighet uppför en dvärgbjörkbevuxen
lid och jag måste piska upp honom på allvar
för att förmå honom vända.

Vi redo upp på en ny platå med
hedkaraktär. Vi ha ridit länge nu och min kropp
börjar reagera. Jag börjar förlora intresset för
naturens skönhet och min häst bråkar. Han
har en obehaglig vana att stanna mitt i
språnget. Jag känner tydligen varmare för
honom än han för mig.

Men — på krönet av en backe vidgar sig
plötsligt utsikten. Vi se <sp>Mývatn</sp> glänsa i
fjärran och ana därbakom den vulkanvärld vi
läst om. Och nedanför oss slingrar sig <sp>Laxá</sp>
mellan gröna stränder.

Det börjar regna och vi ta på oljekläderna
medan hästarna beta. Så rida vi igen. Vädret
är nyckfullt på Island och snart är solen lika
glödande som förut. Vi bada i svett under
Phoibos pilar. Nu bär vägen nedåt igen.  
Terrängen är rätt krånglig, ty vår gode Stephan
rider tydligen efter sin isländska instinkt, som
visserligen en gång skall föra oss rätt men vårt
tålamod är bara ett vanligt europeiskt. Han
rider plötsligt rakt ned i djupet där Laxå
skummar. Han har upptäckt en gårds gröna
torvkullar. Hästarna reagera, åka på hasorna,
frusta och ruska på sina lurviga huvuden. Vi
måste lägga oss baklänges för att icke åka ur
sadeln medan de Söka sig fram i ripriset,
sicksack i 45° vinkel. Men allting går efter
åtskilliga misstag om kurs och väg. Vi komma
fram till <sp>Helluvaðs</sp> gård och rasta där samt
dricka mycket mjölk. Mjölk är vid närmare
bekantskap en härlig dryck. Måhända blir det
hädanefter min likör.

Wulff och jag redo ned till Laxá. Därnere
fanns ett medel att ta sig över floden.
Tvärsöver dess brusande vatten hade man spänt
vanlig wirerope och i den hängt en träkorg. Det
var bara att dra i wiren, så gick korgen över
på trissor. Naturligtvis måste jag pröva detta
fortskaffningsmedel som i hög grad påminde
om ett japanskt sätt att i en flätad korg dra sig
över fruktansvärda djup. Jag kom ihåg gamla
japanska teckningar. Eller kanske var det
reminiscenser ur en resebeskrivning från det inre av
Brasilien. Apparaten var emellertid i olag. Jag
steg i korgen och fingrade på det enkla eller
helt enkelt obefintliga maskineriet. Tydligen
måste min silhuett mot luften injagat farhågor
hos gårdsfolket, ty en man med sjumilsstövlar
kom störtande och sparkande lavagrus högt
mot firmamentet. Den mannen var en
intelligent man. Han förstod Wulffs och min
isländska svenska och fattade ögonblickligen
galoppen. Han reparerade genast den
obetydliga skadan och inbjöd mig i den gungande
farkosten. Vi hasade oss ut mitt över Laxá
medan Wulff fotograferade.

Men nu borde jag egentligen berätta om
fågellivet i Laxá. Jag har varken förr eller
senare sett en flod med så mycket fågel i och
på stränderna av. Där var ett rasande liv, en
flykt, ett susande av vingar. Där fanns änder
av flera slag och knipor. Älven gick i rätt
tvära bukter och det verkade som om den var
en promenadgata för fågel. Det flögs i
susande fart. Och på stränderna gingo hundratals
mödrar med sina ungar i rad vaggande och
trygga. Och när jag satt med bonden uppe i
träkorgen, flögo hundratals fåglar ogenerat
under oss fram och tillbaka. Då kom jag
plötsligt att tänka på min medhavda bössa
och jag sade: nå — får man inte skjuta för
sitt uppehälle här och vid Mývatn? — Jo, nog
får ni skjuta, om det gäller uppehälle. Men
varken här eller vid Mývatn har någon av oss
lossat ett skott. Visst kan ni få skjuta ett par
fåglar, om ni behöver dom!


Vi stoppade ned bössan och sköto intet
skott inne i landet. Turister och
vetenskapsmän ha ofta överskridit sin befogenhet i de här
trakterna, sade bonden. Man vill ju vara vänlig.
Men vi sköter fågeln helst själva.

Och häremot är ju intet att invända.

Nu förde oss Stephan på fullkomligt
vansinniga vägar. Vi sågo redan vår resas mål,
<sp>Skútustaðir</sp>, och begåvo oss på väg. Vi
vadade över — nej, det var en trasig eller
rättare sagt ingen bro, på vilken vi kommo
över den lilla å, som från sjön <sp>Aruarvatn</sp>
gick ut i Laxá. Nej, det var ingen bro, utan
det var kärr. Men med detta ville jag säga, att
en isländare lagar aldrig sin bro förrän den
blivit så oduglig att en olycka är oundviklig.
Vi vadade över <sp>Kráká</sp>, fridfullt och läskande,
ty vi voro törstiga. Sedan förde oss den
realskolebildade Stephan åter i kärr. Jag var som
alltid sist och det är icke vidare uppiggande
för en akademiskt bildad man med förnäma
vanor att plötsligt sitta till knäna i gyttja med
en häst under sig som arbetar för sitt eget
och ryttarens liv. Jag måste hoppa av, ty det
fanns tuvor. Och med en av Apollo inspirerad
energi fick jag upp hästen, som tydligen begrep
situationen. Hållande honom i tyglarna och
hoppande — ibland med misstag — från tuva
till tuva fick jag honom och mig själv upp i
<sp>hraun</sp>-terrängen. Mina kamrater hade gått
igenom liknande fataliteter, upplyste de, då vi
träffades på den hyggliga hraunvägen. Det
började regna igen. Och i oljekläder
galopperade vi in på Skútustaðirs tun <sp>post tot
discriminarerum</sp>. Den sista timmens 
arbete hade verkligt varit intressant. Men vädret
var för ogynnsamt för att vi skulle kunna
uppfatta landskapet. Det isländska dimregnet fäller
en ridå icke endast framför ögonen utan också
för själen — om den resande har någon. Vi
hade passerat en del vulkaniska ängder med
underliga lavablock och konstig vegetation
under en lång stund. Men regnet hade gjort stigen
hal och här och där fanns ett hål i hraunet,
som verkade som om vi skulle ha ridit på ett
vulkaniskt knäckebröd. Upp och ned, upp och
ned, backe upp och backe ned på
decimetersmala stigar, dem regnet gjorde hala och med
konstigt formade klippor omkring oss, som
liksom varnade oss: Gå inte längre! Detta är ett
vulkaniskt landskap! Håll er på defensiven,
åtminstone!

Men till vänster om vår framfarts linje
anade vi Mývatn och tyckte oss se vulkanernas
profiler genom regntjockan. Så mycket
uppfattade vi åtminstone att vi voro i ett ovanligt
intensivt landskap, där småsaker tvingas att
spela den roll de äro värda — om det nu
finnes småsaker. Men jag tyckte att kärlek och
tavlor och barer voro ganska obetydliga —
eller rättare sagt — kärlek och tavlor och barer
ha aldrig lyckats gräva sådana spår i min själ
som den underjordiska elden har ritat in djupt
i detta landskaps yttersta yta.

Kanhända dessa båda ting icke kunna
jämföras. Men allas vår eld är väl besläktad med
den som kommer ur vulkanerna. Fast en del
eldar äro släkt med aspvedsbrasan i en billig
kakelugn. Mera! Men det är väl samma eld
ändå.

Nu äro vi i alla fall på Skútustaðirs tun
och prosten Árni Jónsson kommer med pipa i
munnen och larvande i mjuka fårskinnsskor oss
till mötes. Han vet ju ej, vilka vi äro, men som
en gammal gentleman förändrar han icke det
skeptiska leende han hade då han steg ut ur
sin husgång utan att ana främmandes ankomst.
Han är en ganska storväxt karl med breda
axlar och en glimt av humor i vänstra
ögonvrån. Han erbjuder oss nattlogi och förtäring
under den tid vi vilja stanna. Och under tiden
suger han på sin pipa och kisar ut över
Mývatn, som han känner till förut. Där ligga
vulkanerna och här har han oss, Calle Daniel,
genuin stockholmare, en man känd på
Strandvägen och med mycket eleganta vanor, Thorild
Wulff, docent i botanik vid Stockholms
Högskola, och min blygsamhet, iakttagare till
professionen och kallad artist. Han bjuder oss in
under sitt torvtäckta tak och befaller mat. Det

första jag gjorde var att gå fram till hans
bokhylla och se. Det var inte dåligt alls. Där
fanns mest engelsk litteratur, ty prosten Árni
Jónsson hade varit några år i Kanada. Han
upplyste oss om sin förkärlek för engelska
språket. Han talade det hellre och bättre än
danska. Och som Wulff behärskar engelska
absolut, blev vårt samtalsspråk för kvällen och
följande dag engelska. Fast jag talar engelska
dåligt föredrar jag det framför danska.
(Danskar tyckas hata mig, då jag talar deras språk.)

Vi genomåto den Troilska matsedeln, och
prosten bjöd till och med på bordeaux.

Men under måltiden tog min kropp ut sina
rättigheter. Jag var världens mest upp- och
genomskakade människa på grund av min
obekantskap med ridkonsten. Mitt inre var i olag
och en vindling av tunntarmen hade slingrat
sig omkring mitt hjärta. Med fin urskillning
hade prosten givit mig den bästa sängen i
Skútustaðirs tingshus' övervåning, och där
slocknade jag, sedan jag gjort mina
anteckningar. Rummet utanför mitt måste tillhöra en
ensam människa, ett original. Där funnos
märkvärdiga böcker, en svarvstol, uppstoppade
fåglar, och verktyg som kommo mig att tänka
på svart magi. Jag hade fått höra, att där bodde
en man som sysslade med fotografi och eljest
hade många intressen. Jag uppfattade allt detta
då jag passerade rummet trött och med alla 
kotor ur led. Då jag legat en stund och var
för trött att somna tog jag ljuset och gick
ut och studerade min grannes rum. Det var ett
museum av kemikalier och en äggsamling och
träbitar och stuffer och uppstoppade och
ouppstoppade fåglar och underliga apparater. Men
själv var han borta. Han hölls och rotade i
bottnarna av några slocknade vulkaner.

Men jag har feber. Jag lägger mig igen
och suggererar mig att se in i någon opals
stjärnsjäl tills allt blir olivgrönt under mina
ögonlock. Jag somnar i en engelsk järnsäng
under filtar, och vallmons ande lägger sig över
min tillvaro.

Jag vaknar och minns att på tunet står en
basaltpelare. Vid den kan man binda hästar.
Men en ungmö, prostens dotter, kommer in
och skänker mig en karaffin vatten. Jag hinner
uppfatta hennes rena, jungfruliga anlete och
ler ett matt, tacksamt leende.

Jag är nästan i Nirvana, då kamraterna
Wulff och Calle Daniel efter supén hos prosten
komma in i mitt rum för att avgöra om jag
lever eller ej. Jag lever.

— Men — jag fullföljer deras tanke — ett
liv är ju begränsat av födelse och döden.
Födelseakten har jag klarat. Det är endast
döden som återstår, plus det liv gudarna ännu
ha lagt på is åt mig!

Jag hör dem i rummet bredvid tala om alla
eventualiteter. Men jag är ju alldeles för frisk
att bli sjuk. — Bara jag får tarmarna i ordning
och mellangärdet lagat, skall jag vara mogen
att gå mot tusen dödar — i form av vulkaner,
samvetskval eller vanlig svensk författarslöhet.
Calle Daniel kommer rörande vänlig och
själv-försakande fram till min bädd med den sista
konjaksdroppe han genom målmedvetet
kramande fått fram ur sin lilla ökenplunta. Den
verkade som isop — jag högg den och somnade
som skjuten.

Nästa dag. Jag frös och låg. Kamraterna
besökte mig, men jag kände att stillhet var det
enda botemedlet. Den peristaltiska rörelsen i
tarmluddet verkar nu ej längre som om man
skulle röra om med en enriskvast i mitt väsens
gåtfulla medium. Ryggkotorna börja haka ihop
sig och atlas har fått epistrofeus ungefär i den
ställning han vill ha den för ett effektivt
samarbete. Jag är frisk och färdig att hoppa över
jöklar och att gå till jordens medelpunkt genom
svavelkällor och dyvulkaner. Jag bemannar mig
med styrka och går ned och hälsar på prosten.
Jag bjuder honom på svenskt snus och han
förstår min vackra gest. Hans eget hemmalda
snus är under ali kritik. Men mitt snus äger i
sin doft själsliga trådar mellan hans och mina
förfäder. Han känner att Island har varit för
länge isolerat i fråga om snus. En vild njutning
— dock behärskad av hans år och hans yrke —
avspeglar sig i hans drag, då han drar in det
svenska pulvret i den lilla hjärnan.
Hjärnbarken verkar snusplog och njutningen är hel
och god, full och ren.

Men detta förstår endast en professional.

Nu somnar jag igen. »Fråga prosten, om
det blir någon jordbävning. Jag skulle så rysligt
gärna vilja vara vaken just då!»

Jag hade verkligen gått och lagt mig.
Wulff och Calle Daniel irrade fridlösa och med
onödigt häftigt attrapperade geologiska
instinkter omkring i detta månlandskap av kratrar. Ja!
Var och en har sina intressen. Jag har mina
och ligger mellan lakan och gör just nu en
anapestisk vers som skall symbolisera galoppens
rörelse framåt. Jag har nämligen blivit hästkarl,
en <i>ἱππανϑρωπος</i> i detta ords bästa betydelse.

Jag ligger och funderar över livets mening,
och halvt i sömn kommer jag att tänka på ett
gammalt minne från min klassiska period. Var
icke de gamlas <sp>Mandragora</sp> samma ört som
den arkadiska <i>ἱππομανές?</i> Svaren, filologer!

Jag samlade min energi och steg upp,
klädde mig och slöt mig till sällskapet. Prosten
var en bildad man. Han berättade om sitt
liv i Kanada och av hans relation kunde jag
förstå att han hade litterära intressen. Fast
det kanske icke är så bekvämt att bo på
vulkanisk grund, vara präst och läsa Byron
samtidigt!



Prosten hade vallat Wulff omkring i
Skútustaðirs månlandskap och demonstrerat
årtusendenas vulkaniska ilska just här. Det är
icke alls länge sedan en vulkan fräcknade till
och göt ut en lavaström som sökte sig ut i
Mývatn. Läsaren förstår att det blev ett liv.
Tänk dig själv millioner tons glödande
jordinnanmäte flyta ut i en sjö! Du förstår att det
blir rök av eld och vatten tillsammans!

Jag skulle ju med hjälp av andra författare
kunna beskriva allt detta, men jag vill bara
berätta det jag själv sett. Läs om vulkanismen
på Island i prof. Herrmanns bok, i Paykulls,
i Axel Klinkowströms, i Nordisk Familjebok!
Vill du ha detaljer, kan du vända dig till mig.

Wulff var nog vänlig att visa mig det av
prosten demonstrerade landskapet. Den
vackraste kratern var <sp>Þangbrandspollur</sp>, där
Islands apostel <sp>Þangbrandr</sp> lär ha uppträtt
som frälsningsgeneral och döpt traktens bönder.
Det var en liten källgöl på bottnen av en
krater, cirkelrund och manande till poesi.

Strax bredvid låg <sp>Paradiset</sp>, en annan
krater. Ingången påminde mera om helvetet,
men när man kom fram och skådade ned,
växte där ormbunkar och annat grönt så vackert
och paradisiskt, att jag väl begrep namnet.

Jag inbillar mig, att månens baksida ser ut
ungefär som trakten omkring Skútustaðir. Runt
omkring oss begränsades synkretsen av 
vulkankäglor, felfria månberg, och marken vi
trampade, bestod av små kratrar. Och prosten med
sin intelligenta blick, pipan i gipan och snus
i näsan, verkade gammal farbror, gubben i
Mån, med ett ord.

Kyrkan låg som en fläck i landskapet, som
ett litet misslyckat försök av samhället att
förhäva sig, resa sig mot naturkrafterna. Icke
behöver man kyrka i denna trakt! Jag är
övertygad om, att när Gud börjar bullra och kasta
sten och täcka firmamentet med rök och eld
och spräcka i småbitar grunden man står på
— då söker prästen och hela församlingen att
rädda sig. Fan vet om icke prästen som den
mest bildade skulle ge sig i väg först. Da
hjälper intet trolleri och inga fetischer. Då är
man hänvisad till det människorna kalla slump,
vilken egentligen är en evig lag utan
tillfälligheter, en fast byggnad av orsak och verkan.

Från Skútustaðir ser man <sp>Hverfjall</sp>, om
jag minns rätt, en av världens största vulkaner
i anseende till kratern. Jag blev särskilt förtjust
i dess nobla och lugna profil, som från
Skútustaðirs tun behärskade en god del av den
nordöstra horisonten.

Men människan lever icke endast av
vulkaner. Jag gick över det nyslagna tunet ned
till stranden av Mývatn. Där finns fågel. Jag
försökte teckna mitt intryck av denna rikedom.

En bonde som jag träffade, berättade att
under de två mansåldrar han känt trakten, intet
skott på fågel lossats här av andra än turister
— naturligtvis får herrn skjuta en fågel —
för man måste ju leva!

Men jag ville inte skjuta någon fågel och
jag är glad att jag inte lät jägaren i mig —
som för övrigt inte dominerar — ta överhand.
Island är överlupet av turister som skjuta av
vetenskapliga skäl. Bönderna tillåta dem skjuta
av ren hövlighet i vanliga fall. Visserligen ta
några betalt för jakträttigheten och begära
mycket pengar. Men jag fick efter mycket
noggrant studium övertygelsen, att man inte bör
skjuta på Island. Vill man lära känna folket och
har etiska intressen, kommer man längst utan
bössa.

Nu skulle vi rida till <sp>Reykjahliðs</sp> kyrka
och gård. Därifrån skulle vi få en mycket
bättre och riktigare uppfattning av Mývatn.
Jag skänkte prosten innehållet i en av mina
svenska pappsnusdosor och gav mig i väg.

Landskapet mellan Skútustaðir och
Reykjahlið är det vildast sönderslitna och
fruktansvärdast härjade jag sett. Här är bara <sp>hraun</sp>
men vilket <sp>hraun</sp>! Dvärgbjörkbeklädda
backar, ur vilka vidunderliga lavablock växa
upp i fantastiskt formade, galna figurer.

Man rider faktiskt som på månen. Men
stundom glöder en fjällros och hästhovarna
sparka upp doft av <sp>Betulin</sp>. Jag tillåter mig
kalla björkhartsens poesi så.

En falk svävar över sitt jaktområde. Men
så ser han oss och placerar sig i lugn avvaktan
på toppen av en vild lavaklippa, medan vi
passera. Jag får en satans längtan att skjuta
en islandsfalk. Jag ser möjligheter att smyga
mig på honom. Men en gammal väns ande
viskar i örat på mig att jag skall låta bli.

Vägen går upp och ned i den krångligaste
terräng jag kan tänka mig. Nu kan jag redan
rida. Jag tycker till och med att ridandet är
en njutning, jag spänner ut bröstet och vill
flyga och klämmer min häst med knäna i en
lustig längtan att leva, att se och icke låta
något förfaras!

Jag har svårt att tänka mig en
vansinnigare terräng än den mellan Skútustðir och
Reykjahlið. Vi rida icke på jorden utan på
en annan planet där det ej finns gator och
trottoarer. Utför avgrunder och uppför stalp.
Jag tänker på de modiga och döda förfädren
som först ritade upp den här stigen. Det måste
naturligtvis ha gått långsamt. Här var
fiendeland med naturen själv som fiende. Men under
tusen år har den här knappt fotsbreda stigen
nötts av skattsökare och skalder och trälar.

Man förstår nog isländarna bättre då man
minns, att deras förfäder kommo hit för tusen
år sedan med boskap, trälar, kvinnor och andra
husgeråd. Trälarna voro lappar och kelter och
finnar — bland annat. Det blev alltså en
blodblandning, ty kvinnor och män voro likadana
då som nu. Och för den som sökt att läsa
mellan raderna i historien ser det ut, som om
hövdingars kvinnor gärna vilja beblanda sig
med sina mäns trälar — eller med trälar över
huvud taget. Men det är väl naturens egen
längtan och tendens till kroaseringens
välsignelse.

Man lär ju ha bildat ett sällskap här i
Sverige nu för att sköta aveln. Jag gratulerar.

Efter åtskilliga misstag om vägen, vad,
klättringar och växande beundran för hästarnas
kapacitet anlände vi till <sp>Reykjahlið</sp>. Det
ligger vackert vid Mývatn. Om ett år
kommer det att stå i Bædeker: <sp>Grand Hôtel
Reykjahlið</sp>! Bonden-ägaren höll på med
att bygga upp ett hus av lava och cement med
stora fönsteröppningar. Hela tiden vi talade
med honom stod han med händerna i fickorna.

Vi voro välkomna och fingo mat efter den
Troilska matsedeln. I det bästa rummet
stuvades vi in. Där fanns plyschalbum, vykort och
oljetryck, visitkortskorg och alla dessa tusen
småsaker, som pryda ett hem. Strax bredvid
kommo vita moln ur jordens inre. Ägaren var
tydligen fatalist som vi.

Mitt på tunet stod en basaltpelare, en
sexkantig juvel, ett museiföremål. Bakom
gården glödde <sp>Dalfjall</sp> och <sp>Námafjall</sp>
gulröda i eftermiddagssolen och i söder
öppnade <sp>Hverfjalls</sp> krater sitt väldiga gap.
Och framför gården låg Mývatn som en spegel
och moln seglade i dess djup. Massor av fåglar
bytte plats. De verkade myggsvärmar härifrån.

Jag har läst någonstans att Mývatn skall
vara en av världens fågelrikaste sjöar. Detta
är möjligen sant.

Som jag fortfarande icke vill stjäla andras
arbete, vill jag icke berätta mer om Mývatn.
Men efter middagen ville vi rida till
dyvulkanerna och solfatarerna på <sp>Námafjalls</sp>
sluttningar. Vår fylgdarmaður, den unge
bildade Stephan, vägrade i vändningen. Han
tyckte att det var för sent på eftermiddagen.
Och för resten hittade han inte.

Wulffs energi växte på grund av
ynglingens slöhet. Han sade: — Ska inte vi tre
svenska pojkar kunna ta oss fram på egen
hand!

Calle Daniel och jag insågo genast att
Wulff hade rätt. Vi redo och Stephan följde
med av ren slöhet.

Den ängd vi nu kommo in i, är med all
säkerhet bland Islands intressantaste. Vi
riktade kursen åt <sp>Námaskarð</sp>, passet mellan
Dalfjall och Námafjall. Till höger om oss hade
vi dyvulkanerna och svavelkällorna på
Námafjalls östra sida, vilka äro de mest betydande.

Först gick vägen över svart lava bland
konstigt formade klippor, så höjde sig
terrängen och i sicksack började vi klättra upp
genom <sp>Námaskarð</sp>. Min häst började
bråka, tydligen av ovanan vid svavellukten,
som strök emot oss genom passet. Det var
som att rida över en palett med alla färger
representerade, och Námafjället lyste i
solskenet som den vildaste och mest förvirrade
Matisseprodukt. Allt vad en färglåda kan
bjuda på av gult och rött dominerade
emellertid, ty fjället tycktes bestå av svavel och
ockra.

Men ett ännu underligare skådespel
väntade oss, då vi tillryggalagt passet och
plötsligt hade <sp>Hliðarnámar</sp> (náma =
svavelkälla) framför oss. Från fjällsluttningen och
dalen nedanför virvlade röken ur otaliga hål
och gyttjepölar. Det hela erbjöd ett färgspel
av så fantastiskt omväxlande art att det
överträffade alla våra förväntningar, även de mest
fordrande, för att inte tala om de blygaste.
Marken är rosenröd, blodfärgad, kadmiumgul,
mörkgrön, koboltblå, grå, svart, violett, vit,
brun. Om det nu bara vore jockey club eller
4711 i rökdoften! Men det är i stället
vätesvavla och därmed besläktade odörer.

Hästarna vägrade gå längre, varför vi
ställde dem i lä bakom en hög av lavablock
och tjudrade dem vid varandra. Och nu gåvo
vi oss till fots in bland häxkittlarna och
svavelkällornas kullar, vilkas krön äro gula av rent
svavel.

I dyvulkanerna porlar och bubblar det
blysvarta slammet, slungas upp i luften, fräser,
böljar och stänker. Och i pölar och grytor
vart man vänder blicken, kokar gyttja i de
mest olika färger, blått, cinnoberrött, grått.
Den svåraste och vidrigaste stanken kommer
emellertid ur dyvulkanerna som låta varje
eruption åtföljas av ett tätt rökmoln som hotar
att beröva oss andedräkten.

Marken är mjuk och het och mellan
kullarna sjönko vi ned allt djupare, ju längre vi
vågade oss ut i dalen. Vi prövade försiktigt
med våra piskskaft före varje nytt steg.

Pang! Jag sjönk ned till knäna, satte mig,
lade mig och bredde ut mig för att icke sjunka
till jordens medelpunkt. Jag hade sjunkit i en
lös bädd av guldglänsande svavel. Calle
Daniel gjorde en stor lov omkring platsen,
Wulff tog ett språng över en svavelkällas lilla
krateröppning, sjönk också ned till knäna och
räddade sig genom att kasta sig framstupa.
Tydligen gällde det att uppträda ännu
försiktigare.

Jag lade örat till ett hål, där jorden pustade
ut sitt vemod. Det lät precis på samma sätt
som då jag var på Vesuvius 1894. Det är som
om en maskin djupt därnere skulle andas;
Schu! Schu! Schu! Det stönar, susar och
smattrar och stundom drar man huvudet litet
hastigare ifrån det gula hålet. Man vet ju
aldrig! Här finnas rika möjligheter att få en
allvarlig smocka — så mycket förstår man, då
man ser och hör det intensiva arbetet under
och omkring sig.

De flesta resande som skrivit om
Hliðarnámur ha nämnt Dantes Inferno i
sammanhanget. Och nu gör jag det också, ty vissa av
Dorés teckningar till Dante påminna verkligen
om det här. Vore det inte lämpligt att förlägga
ett prästseminarium hit, för att prästerna skulle
få tillfälle att utveckla litet stadigare realism,
då de beskriva de eviga straffen?

Just nu, när jag i mitt hem korrigerar
dessa anteckningar, tar jag fram en bit svavel
från Hliðanámur och antänder den. Med ens
får jag en bild av detta ståtliga jordiska helvete,
det orangefärgade Námafjall och <sp>Hverfjalls</sp>
sköna och allvarliga linjer.

Men luften här blir outhärdlig. Man
känner sig belagd med svavel invändigt och
inbillar sig att näsborrarna börjar gulna. Vi
treva oss alltså tillbaka till våra hästar och
anträda återfärden till Reykjahlið samma väg vi
kommit. Nu hade vi bättre tillfälle att studera
hraunet mellan Námafjall och gården. På
bortvägen hade vi mera sett framåt och uppåt
än nedåt.

Här har varit hett en gång. Det är den
s. k. »Gamla lavan» vi rida över. Men om
detta är kanske klokast att låta geologerna tala.
Emellertid tror jag att andra än isländska hästar
omöjligen skulle kunna ta sig fram här bland
alla förrädiska hål och sprickor.

Supé på knipägg, laxöring och fårkött i
gården. Och promenad till kyrkan och
sjöstranden. Sömn i en för kort säng mellan
fuktiga ejderdunsbolstrar. Jag lär snarka. Men
Wulff sover icke i alla fall. Han ägnar sig åt
sin nattliga huvudsysselsättning, loppjakten.

Att sova ut på morgnarna är icke så dumt
ibland. Efter en sen frukost bestående av
knipägg, laxöring, fårkött, mjölk och kaffe begåvo
vi oss fotledes till den på helt kort avstånd
från gården belägna <sp>Storigjá</sp>, en
jordbävningsspricka, som bland annat innehåller en
varm källa. Vi ämnade ta oss ett bad. Men
när vi väl kommit ned i den vackra, med
ovanligt rik vegetation av geranier och ormbunkar
bevuxna klyftan och nådde den kristallklara
vattenbassängen, avskräcktes vi av det skräp
välvilliga besökande belamrat bottnen med:
fårkranier med vidhängande köttslamsor, ben
och dylikt. Det var skada. Ty ett härligare
badställe är svårt att tänka sig. Men det
isländska slarvet och slöheten förnekar sig
sällan.

Middag med knipägg, laxöring, fårkött,
mjölk och kaffe. Snart bestå vi av dessa rätter.
Men allt är gott och kraftigt, till och med
rent. På maten ha vi ingen anledning att
klaga.

Efter middagen sadlar Stephan våra hästar,
ty vi ämna rida till Hverfjall och bestiga det
för att konstatera att det är en av de största
kratrar i denna världen.

Vi rida att börja med samma väg som i
går, men vika snart av söderut och befinna oss
på solfatarfältet väster om Námafjall. Här ha
vi samma färger och samma slags rök, fast allt
är i miniatyr i jämförelse med det vi sågo i
går. Hästarna reagera igen, men vi måste ha
dem med oss. Vi stiga av och leda dem vid
tyglarna mellan de pustande små käglorna.
Både de och vi sjunka ned i den röda och gula,
mjuka och heta jorden, rätt djupt ibland, men
bonden i Reykjahlið har upplyst oss om att
man <sp>kan</sp> ta sig fram, om man är förståndig.
Och efter några små äventyr komma vi in på
<sp>hraun</sp> och svart lavasand Där binda vi
djuren och ägna oss åt ett noggrannare studium
av svavelkällorna och de få dyvulkanerna än
som var oss möjligt på andra sidan Námafjall.
Ty här kan röken uthärdas, fast den är
besvärlig. Och med detta studium, som jag verkligen
har svårt att beskriva, sysslade vi åtskilliga
timmar. Resen dit själva och påten i vulkaner,
fån I se hur lätt det är!

Vi stiga till häst och rida över stiglös
kolsvart sand ned i den vida dal som skiljer
solfatarfältet från Hverfjall. Där nere blev
terrängen bättre och vi kunde få oss en stunds
uppfriskande galopp. Under tiden växer
Hverfjall. Dess dimensioner bli oerhörda. Redan
urskilja vi erosionsrändernas nätverk på dess
svarta sidor och de väldiga stenblock som ligga
strödda från kraterranden ända till foten. Nu
bär det uppåt igen, snart måste vi stiga av och
binda hästarna och fortsätta uppstigningen till
fots.

Solen hade just gått ned och
sommarkvällens svalka kom oss väl till pass vid den
tämligen ansträngande vandringen uppåt i den
lösa slaggsanden. Men bestigningen av
Hverfjall är ingen alpinistbragd. Vi kommo upp på
ringberget i mycket god kondition. Den
svartgrå, regelbundet trattlika kratern låg framfcr
oss.

Uppgifterna om dess storlek växla i
skrifterna. Vi beräkna diametern till inemot ett par
kilometer — i alla händelser över halvannan,
och en sådan tratt är imposant åtminstone för
den som förut bara sett vanliga kökstrattar.

Hverfjall är icke en lavakrater, utan vad
man kallar en explosionskrater. Här
har basalt- och tuffgrunden på en gång genombrutits, och
att detta icke skedde i tysthet kan man förstå
av de väldiga måtten.

Vi stego ned till den oregelbundna kägla
som höjer sig från kraterns botten. Tänken
er själva stämningen härnere. Lugnare
gravplats är svårt att föreställa sig. Såvida det
inte blir explosion igen. Här bor döden i så
förkrossande storhet som det är oss möjligt
att fatta den i livet. Här är det oändligt tyst
och vi vilja icke störa den sublima stillheten.
Vi klättra tigande upp på krönet igen.

Här mötte oss en ny, storartad syn.
Skymningen hade brett sig över landskapet. Och
ur det svarta fältet i norr stego solfatarernas
alla rökpelare mot natthimlen. I väster sträckte
Mývatn sin vindlösa yta mot solnedgångens
sista skimmer i sitt djup och med de många
kratrarna som svartblå silhuetter mot det ljusa
vattnet.

Världen är stor och skön och underbar.

Det gick som en dans att komma ned
till hästarna. Vi letade oss fram till stigen som
leder utmed Stórigjá och kommo först långt
efter midnatt fram till Reykjahlið, där man
redan började tro att något obehagligt hänt oss.
Men tre svenska pojkar hade i alla fall visat
att de utan vägvisare kunnat besöka
Hliðarnámur och bestiga Hverfjall.

Efter en frukost, som för ovanlighetens
skull bestod av knipägg, laxöring, fårkött,
mjölk och kaffe togo vi avsked av Reykjahliðs
hyggliga värdfolk och redo i strålande solsken
över hraun och lavasand åt nordväst utmed
Mývatns vikar. Så gick stigen mera åt norr
och från krönet av ett berg kastade vi en sista
blick på det underliga landskap vi de sista
dagarna genomströvat. Vid närmaste vik sågo
vi en skymt av gården <sp>Grimstaðirs</sp> gröna
torvtak och tun — och om en stund började
Stephan bli orolig. Han förde oss än åt öster,
än åt väster och påstod att vi voro på rätt
väg. Men emedan detta icke var någon
ekonomi med tiden, som nu var ganska dyrbar,
då vi snart skulle in på <sp>Hólasandur</sp>, en
stor och veritabel öken, där icke ett strå gräs
fanns åt hästarna, ansatte vi den unge mannen
på skärpen, och han måste medge, att han
icke kände till vägen. Vi måste alltså själva ta
saken om hand. Den enda karta som stod oss
till buds hade skalan 1:850000 — endast en
liten del av Sydisland är tillfredsställande
kartlagt då detta skrives — och det är ju ungefär
som att resa på månen efter kartan i
Brockhaus' konversationslexikon. Vi måste på något
sätt taga oss fram till närmaste gård,
Grimstaðir, och efter många misslyckade försök och
halsbrytande klättringar fingo vi omsider
Mývatn i sikte igen. Som bonden där endast
kunde isländska voro vi uteslutande hänvisade
till Stephans kunskap i sitt hemlands vilda
tungomål. Han sändes alltså utför branterna
till Grimstaðir med order att samla sin
intelligens och ta reda på vägen.

Då han äntligen kom tillbaka, sade han sig
känna den som sin ficka. Vi styrde nordväst
igen och kommo in på Hólasandur.

I böljande linjer sträckte sig öknen
framför oss. En stenöken av flyttblock och av svart
sand med brännande sol över. I
fördjupningarna mellan de långsträckta kullarna fick
sanden flygsandens ljusare karaktär, men av örter
och gräs fanns ej ett spår. Ståtligt och
storartat var det emellertid och jag försökte
inprägla det jag såg i minnet. Av karavaner som
rest här före oss, fanns icke heller ett spår.
Men det berodde på att Stephan fortfarande
förde oss på galen väg.

Efter några timmar insågo vi detta och
stannade för att överlägga, medan vi vilade
hästarna. Då jag lossade på min hästs
bukgjord, såg jag att han hade ett öppet sår av
tre fingers bredd på ryggen. Som icke
hästkarl hade jag låtit Stephan sköta honom helt
och hållet. När hade han fått det här såret?

— Jo, det hade han haft hela tiden. Det
var för resten inte Stephans häst. Men det
gjorde ju ingenting. Snart skulle vi ju vara
tillbaka i Akureyri!

Så behandlas hästar på Island! Jag blev
ursinnig, men insåg att jag icke genom något
slags bestraffning kunde ändra systemet nu,
då vi i alla händelser måste fram.

— Jo, Stephan hade länge undrat varför
vi icke kommo på någon stig. Flera timmar
hade han undrat.

— Men varför hade han inte sagt något?

— Jä!

Visserligen ha vi icke långt till människors
boningar. Men var finnas dessa? Vi måste
med denna kurs förr eller senare komma till
Laxárdalur, men är det säkert att vi komma
till något pass, genom vilket vi kunna nå Laxá?
Eller någon gård vid ån? Eller något
vadställe?

Vi sätta kursen litet mera sydligt. Vi ha
kommit för långt åt norr.

Öknen tycks ej vilja taga slut. Då vi nått
ryggen av en kulle, se vi i fjärran framför oss
en ännu högre kulle. Men telefonlinjen måste
gå ungefär parallellt med vår kurs! Alltså ta
vi ännu mera sydligt och efter lång ritt och
ideligt spanande upptäcka vi en serie hårfina
vertikalstreck mot horisonten. Vi galoppera
ditåt — och från en höjd se vi plötsligt
Laxárdalur ligga framför oss, grönskande och fager i
soldiset. Nu fick Stephans verkliga kunskap,
den att låta hästarna ta sig fram i terräng,
komma till sin rätt, och utför ett verkligen
farligt stup, på sina ställen i mer än 45 graders
vinkel, arbetade vi oss ned i dalen. Detta var
det allvarligaste jag varit med om och
antagligen det allvarligaste i fråga om ridning
jag någonsin kommer att uppleva.
Klippblocken nere i djupet sågo så inbjudande
skarpkantiga ut, hästarna åkte på bakhasorna
och stannade ibland liksom överläggande.
Småstenar och grus rasade. Men den vådliga
sicksackfärden lyckades utan äventyr. Vi slängde
oss i gräset vid åbrädden och läto hästarna
beta.

O, Calle Daniel! Jag kommer ihåg, hur
de få droppar konjak du ägde på bottnen av
din lilla plunta, smakade blandade med Laxás
friska vatten!

Vi vadade över den breda ån, som enligt
Stephans intyg nu var ovanligt strid. För den
som har lätt för svindel kan vattnets rörelse
vara riskabel nog, men ingen av sällskapet
kände symptom i den vägen. Här fingo vi
åter tillfälle att beundra hästarnas förmåga att
klara skivor. Sökande sig fram fot för fot och
på sned mot det forsande vattnet buro de
oss över. Vi fingo naturligtvis en massa lax
och framför allt vatten i stövlarna på djupare
ställen. Men vad gjorde det? Andra
stranden låg hög och dvärgbjörk- och blomsterklädd
och inbjudande framför oss.

Följande ett system gamla ridstigar letade
vi oss uppför branterna — och nu kände 
Stephan faktiskt igen sig och vägen. Efter någon
timme kände vi själva igen den.

Det vore humbug att beskriva vägen
härifrån till Akureyri baklänges, då jag sökt ge
en bild av den på bortvägen. Alltnog! Vi
kommo sent på kvällen till Ljósavatn sedan vi
upplevat galopper över platåerna och
klättringar och raster och allt som hör till. Efter
en supé och en frukost, båda bestående av
knipägg — eller kanske för omväxlings skull
andägg — laxöring, fårkött och mjölk
kvitterade vi Ljósavatn, rastade några timmar
senare i Háls prästgård en stund för att av den
trevlige och vakne Ásmundur Gislason, prestur
á Hálsi, bli undfägnade med härlig mjölk,
fortsatte och kommo så friska och spänstiga, att
vi svårligen kunnat avdagatagas ens med
knölpåkar, på eftermiddagen tillbaka under
källarmästare Vigfús Sigfussons domvärjo.

Laxöring och valkött — — — och öl —
härligt öl med förmåga att skölja bort
vulkansmak och flygsandspatina.

Sedan vi förstört ett par mindre
förmögenheter på Isländsk hemslöjd och sett ännu en
skymt av mannen med den stora näsan
somnade vi ovaggade, sovo, drucko sydländskt vin
i källarmästarens privatvåning, träffade en
svensk, tittade på ejdrarna och embarkerade
med betydligt förökat bagage i en ångbåt som
snabbt förde oss till Siglufjord. På den båten
sov jag mest, drömde om Stephan och fick
i drömmen klart för mig, att isländarna icke
alls skulle må illa av litet preussisk <sp>drill</sp>. Om
de nu på fullt allvar vilja locka turister, böra de
disciplinera sig. Eti så fruktansvärt slarv som
äger rum och frodas på Island i fråga om
hästar, sadlar, följemän, är oförlåtligt. Det
där skulle ses till av de ledande männen och
korrigeras. Bara en sådan liten förbättring
som den att det vid de gårdar som ligga vid
de stora stråkvägarna anlades ordentliga »das»,
skulle göra mycket till. Om bönderna själva
ha något emot ett sådant etablissemangs
komfort, kunde de ju låta bli att använda det. Men
det skulle förljuva tillvaron särskilt för de
resande damer som från hemmen medföra
angenäma minnen, förknippade med dessa
lusthus. I detta mitt vädjande till sagoöns
infödingar kan ju icke ligga något för mina blyga
läsarinnor särskilt stötande. Och osedligt är det
vid Gud ej---Men jag vill ej uppehålla
mig vid det delikata ämnet —

Sol ha vi i alla fall haft på vår färd. På
denna regnets och dimmornas ö har jag
medfört min gamla småländska tur.
</chapter>
<chapter name="Siglufjord igen">
<h2><small>SIGLUFJORD IGEN.</small></h2>

Nästa morgon står en massa hästar på
planen framför John Wedins charmanta hotell.
Det gäller en utflykt in åt dalen, längs med och
över den slingrande åns bukter och upp i
fjället. Sällskapet består av en massa
ungdomar från trakten och oss gamla rutinerade
sällskapskarlar, som dess värre endast med
mimik kunna meddela oss med de kvinnliga
deltagarna i söndagsfärden.

Vi rida omkring den inre hamnen.
Kvinnorna rida som amasoner och ynglingarna som
cowboys.

Vi rida i karriär över åns grunda
slingerbultar, vattnet stänker, skratt och skrik i
falsetten, högt uppe. Uppåt rida vi, över små
bäckar, längs avgrunder, och fjällvärlden
omkring oss växer. Nu sticka snöiga berg upp
bakom gröna och svarta jättars silhuetter.
Djupt nedom oss störtar ett vattenfall utför
avsats efter avsats. Här stanna vi och dricka
portvin. Ungdomen börjar göra lekar, i vilka


jag känner igen samma grundform som i de
gamla småländska, med vilka jag fyllde ut mina
pojkår. Jag får undervisning i den speciellt
isländska brottningsleken <sp>Glíma</sp>, tusenårig
och krävande både sin man och dennes
förmåga av ett krokbens riktiga användning.
Benkrok och fingerkrok och sista paret ut, vilket
jag inte kan vara med på i denna terräng, vars
farliga lutning kommer mig att tänka på
drunkning i forsen nedanför, där Wulff just nu tar
ett »styrtebad». Det går inte för mindre.

Uppbrott. På hemvägen rida vi in på en
gammal gårds tun och dricka mjölk. Jag tror
till och med att Björnsson trollade fram öl,
vilket jag föredrog, under det kvinnligheten
älskade att lapa drycken som togs direkt ur
korna som betade utanför. Men kvinnorna stå
ju också närmare naturen än vi karlar. Jag
minns verkligen inte, vad Calle Daniel drack.

Den hästen, jag rider nu, vill jag ha med
hem till Grisslehamn. Jag lägger bort titlarna
med honom och han tycks nicka god mening,
där han lotsar mig ned i dalen igen.
Björnsson passar på att köpa lax av ett par bönder
som vi träffa i vildmarken, för att sedermera
försöka inbilla John Wedin, att han fiskat dem.
Skål Björnsson!

Jag kommer som vanligt sist, men min
häst vet ungefär! Och med användande av
bådas vår intelligens lyckas vi hålla oss något
så när i kön, passera låglänta marker med
mjuk och härlig grund för galopp, som hästen
tar i, så snart han anser det praktiskt. Floden
har kommit och nu rider jag i vatten, där jag
på uppvägen red i gyttja. I en krok möter jag
en isländare som vacklar betydligt på sin krake.
Han stannar och säger »Góðan daginn!» och
sträcker fram en liter akvavit. Det är
hälsningsformen mellan isländare på färdväg. Jag
tar emot flaskan och markerar en bottenfock,
Ett välvilligt leende lyser upp hans anletsdrag.
Det är första och sista gången vi se varandra,
men jag har efterlämnat ett sympatiskt och
bestående minne i hans liv.

Med en slutspurt kommer jag in på John
Wedins torg — jag vill kalla det så, ty tun
är det icke. Tacksamhet, middag. Havanna!

På kvällen kände sig Calle Daniel icke
vidare religiös, men Wulff och jag gingo in
på Frälsningsarmén. Lokalen var nog så
originell. Den var ett skjutbanetält, vars väggar
voro sönderskurna av fiskarknivar. Tro icke
att man har stolar här! Sittplatserna voro
tomma silltunnor, liggande, ty man sitter
bekvämast på dem så. Därinne var fullt med
folk, norrmän, färingar, isländare, Wulff och
jag. Två kvinnor gingo upp på den lilla
estraden och sjöngo. En var danska, den andra
isländska. Den första intresserade mig mest som
typ. Jag läste i hennes ansikte som i en 
allvarlig bekännelseskrift. Hon hade varit mycket
vacker en gång för femton år sedan och nu
strålade hennes ögon av den skönhetens spår,
tydliga spår! I hennes förklarade, inspirerade
ögon låg på botten en drömd möjlighet som
hade mera med Magdalena än med Maria att
göra. Jag har sällan sett ett så lidelsefullt
uttryck — och man vet att religion och erotik
gå hand i hand. Hon sjöng till gitarr med
ganska vacker röst en dansk sång: maj, daj,
brudgummen, som skall hämta bruden,
guldgator, harpor — med ett ord allt det vanliga,
men hon lade sin själ in i det och fick ur
marschtakten en allvarlig klimax upp till en
nivå som står högt över våra vanliga vattniga
moln. Hon strålade ut sin inbillade lycka i
brudgummens armar och — ritsch!!! skars en
repa i tältduken — ett sydvästbetäckt huvud
stacks in och ett par vattenblå ögon med
akvavit bakom stirrade in på församlingen.

— Herren vare tack och lov! Tack och
lov! ropade båda kvinnorna och började en ny
sång. Allt under det de vattenblå rörde sig
som kameleontögon. Men tydligen blev ägaren
generad, ty han drog sig tillbaka ut i mörkret.

— Gud välsigne er! ropade kvinnorna och
deras sång och musik växte till ett
triumferande klättrande på strängarna. Några fiskare
drogos med och lutade sig ned i bön. En
välklädd man kom efter sångens slut fram till
estraden och sade något — men det var dumt
i jämförelse med kvinnornas extas — och så
kom en tallrik fram och började sin vandring
bland tunnorna. Wulff och jag kände
emellertid sympati för dessa stackars utposter mot och
i civilisationens tjänst. Vi lämnade var sin
sedel — dumt är det kanhända att berätta —
men det är sant, och vi lämnade också lokalen.

Nu bodde vi alla tre efter vederbörlig
installation i John Wedins våning. Lopporna
och de andra vilddjuren ombord på Emmy
hade blivit för besvärliga. Vi hade knappast
lagt oss och slocknat i de komfortabla
bäddarna förrän vi vaknade av ett buller i
trappan. (Vi bodde i övre våningen.) Samtidigt
reste vi oss upp i sängarna och halvmörkret.
Någon höll på att göra inbrott, och det var
ju vår gästplikt att om möjligt söka avstyra
sådant. Vi knäppte våra pyjamas och mötte
inbrottsmannen. Det var en isländare, full som
ett ägg, som kröp som en trött snok uppför
trapporna — fast ormar äro okända på
Island. Vi gåvo honom ny riktning — nedåt
alltså. Han påstod sig vilja tala med herr
Wedin — trokaiskt uttalat. Om en kort stund
sågo vi honom gå över planen på ögonbrynen
och blinka sig fram, en svår sak, vilket den
som försökt det torde inse mer än väl.
Nirvana!

O Siglufjord! Du äst ingalunda den 
minsta av Islands städer, när fiskeflottan ligger i
hamn.

Jag glömde berätta att Wulff köpte två
Islandsfalkar i Akureyri. Åt dem måste vi
skjuta ett par måsar i morgon. Denna tanke
kommer något före Nirvana, men Wulff har
nog tänkt på saken själv. Och jag sjunker
lugn in i min hemgjorda buddhistiska religions
frånvaro av all tillvaro.

Nästa dag. Fortfarande solsken och frid.
Först sköto vi måsar åt falkarna, vilket just
icke är något nöje, varför vi efter några skott
överläto jakten åt förste maskinisten, under
vars fredliga yttre tydligen dolde sig mordlust
och andra hemska passioner. Calle Daniel
lockades av det vackra vädret att fotografera.
Maskinisten var blyg och jag måste dra honom
inom räckhåll för objektivet.

Vi redo ut litet. Jag vill fortfarande äga
hästen jag rider på. Och det visar sig, att
han är eftersökt, en framstående häst på
Nordisland. Jag döper honom till Rolf Krake och
han tyckes ha intet emot detta tilltalsord. Jag
slår honom inte och jag ser i hans fast slutna
mungipor en allvarlig avsikt att titta efter hur
det ser ut i Grisslehamn.

Sören Goos bjöd oss ut att se och 
studera hans silloljefabrik ombord på den stora
och gamla plåtbåten som låg mitt emot John
Wedins brygga. Jag är livad för tekniska
fabriker och sätter mig med sällskap i en båt
som skall föra mig dit över. Vinden ha vi
från norr.

För det första: Har någon luktat på
sillolja?

Ingen av de få överlevande torde i så fall
vilja i minnet återkalla denna helvetiska stank.
Dyvulkaner äro en välsignelse och en
himmelsk smekning emot sillolja. Vi kommo i en
bekväm roddbåt och arbetade oss upp emot
vinden för att lägga till vid oljebåtens lejdare.
I samma ögonblick jag grep ett fast tag i
lejdaren, kom det.

Jag har känt många arter av dofter. Jag
har varit instängd i källare med gamla lik från
förra århundradets början och är specialist på
surströmming. Jag har frukosterat med
skalder dagen efter champagnehippor och jag har
en gång varit med om något som jag vid
närmare eftertanke icke vill berätta.

Alltnog: Jag lade av, som det heter på
sjömansspråket, och sökte ge roddbåten en
sådan riktning att den kom ur lä. Men det
lyckades icke. Denna urinfernaliska lukt hade
bemäktigat sig min hjärna och impregnerat
flertalet av dess celler med medvetandet att en
sådan lukt verkligen existerar. Det var nog.
Vad kunde Sören Goos egentligen ha emot
mig?

Ombord stod en ung man, hans kontorist,
och log vänligt inbjudande, beredd att ta emot
den besökande främlingen. Hans ansikte var
icke förvridet av helvetiska kval. Han log,
lugnt och danskt. Låg det någon politik i
chefens och hans kontorists invit? Eller
innebar den ett vanligt vänskapligt närmande?

På kvällen blåste det ganska friskt.
Båtarna kommo in fullastade och jag gick längs
bryggorna för att låta den friska silldoften
efterträda silloljeodören, som ännu höll sig
kvar längst ned i mina lungor och innerst inne
i min själ. Arbetet hade börjat. Jag stod
under en lykta och betraktade farten och
intensiteten i det ståtliga skådespelet, måsarnas
frosseri och det gröna vattnets skvalp mot de
av fett glänsande pålarna och den feta
stranden. Någon rörde vid min axel.

— Er Dokker svenske?

— Jo.

— Da ska Dokker faen snuse mej drikke
et glas puns me oss!

Fyra norska fiskefartygskaptener stodo i
en klunga och deras ansikten skeno av
välvilja.

Vem kan vägra när en norrman bjuder?
Efter en kort promenad på slingrande vägar
mellan upplag av tunnor befann jag mig
installerad i ett rum, vars karaktär jag har svårt att
beskriva. Antagligen var det beläget i en av
de 23 lönnkrogarna. En korg med ett halvt
dussin literbuteljer Cederlunds lyftades in och
några godsiga dricksglas placerades på ett
bord. Det verkade förberedelse till s. k.
helafton och jag motsåg händelsernas utveckling
icke utan oro.

Jag hade trott att vi svenskar äro de enda
verkliga specialisterna på punsch. Men nu vet
jag att vi äro betydligt distanserade av norska
sjökaptener.

Värden var intensiv målstræver och jag
måste slutligen upplysa att jag icke begrep
ett dyft av hans med ali säkerhet vänliga
tilltal. Men det tycktes ej alls genera honom, icke
ens då de andra kaptenerna försäkrade mig
att de också voro lika oförstående. Han
förstod emellertid dem och då blev det ju alltid
något utbyte.

Detta gav oss anledning att komma in på
frågan om målet, vilken som bekant är
mycket aktuell i Norge. De tre kaptenerna
ansågo det vansinnigt, då det redan gått så långt
att <sp>målstrævere</sp> av olika kategorier ej
förstå varandra.

Och sedan kom den oundvikliga politiken
Jag hade just suttit och väntat på den.

Och punschen, som dricksglasvis
strömmade genom norrmännens strupar, löste
tungornas band. »Det hade ju varit det
dummaste av allt om det blivit krig. Ty vi äro dock
brödrafolk, om också några dussin politici på
båda sidor gräla 'så spytten står om dem'.
Och vi ska alltid bli vänner, 'faen bräkke mej'.»
Och barkade nävar sträcktes fram och trycktes
och punschen sjönk i litrarna och
målstræveren lyste av brödrakärlek och försäkrade
något som jag ej förstod, men som måste ha
varit ett slags konstaterande av faktum.

Lyckligtvis kommo flera skeppare till och
»punsen» tog slut i korgen. Innan den
nyrekvirerade anlänt, rekommenderade jag mig, ty min
förmåga att upprätthålla Sveriges anseende
genom punschkonsumtion har på senare år
betydligt avtagit.

Ute på bryggorna fortgick arbetet med
samma fart.

Efter följande dags frukost stod åter ett
dussin hästar utanför Wedins hus. En utflykt
med picknick var planerad igen, och i denna
deltogo denna gång både värden och till allas
vår förvåning även kapten Börjesson. Vi
började redan vitsa om »en sjöman till häst»,
men vi hade misstagit oss grundligt. Han
tumlade travaren som en cowboy trots sin
korpulens.

Det bar även denna gång av in åt dalen
fast på andra vägar än sist.

En isländare hade sans façon bemäktigat
sig min häst och ehuru jag försäkrade att den
var min, påstod han sig på grund av något
gammalt löfte av förre ägaren ha rätt till den
just nu. Då jag icke ville bråka i främmande
land och han dessutom låtsade sig kunna bara
isländska, måste jag låta mig nöja med en
mindre god.

Men färden i det fortfarande härliga vädret
blev icke desto mindre underbar. Vi redo till
fjälls, rastade, drucko mjölk, och ungdomen
brottades och lekte. Kaptenen och jag visade
glimakämparna hur en regelrätt boxningsmatch
försiggår.

Då vi på hemvägen stannade vid en gård
för att damerna skulle få sitt lystmäte på
nymjölkad mjölk, red jag i förväg. Men det skulle
jag aldrig ha gjort. Visserligen hade jag ju en
del erfarenhet från expeditionen till Mývatn,
vad terrängridning beträffar, men jag red
ohjälpligt fel och befann mig efter att ha vadat
över älven åtskilliga gånger, på en platå med
en avgrund framför mig, där hästen absolut
vägrade gå ett steg vidare. Jag slog och
domderade, steg av och försökte leda honom, men
förgäves. Jag hade gjort flera ännu svårare
passager, men hästen insåg tydligen att han
hade med en <sp>greenhorn</sp> att göra. Nå, i
värsta fall kunde jag lämna hästen, som alltid
tagit sig hem på egen hand, och klättrande och
vadande följa älvens lopp, men detta hade varit
mindre angenämt. Efter någon timmes väntan
fick jag äntligen se en ryttare i fullt trav
utefter fjällsluttningen på andra sidan den djupa
cañon som älven bildat här. Hans vana öga
upptäckte mig, han gjorde tecken och under,
försvann och snart red han upp bakom mig.
Jag hade krånglat till det ordentligt för mig.
Det övriga sällskapet var för länge sedan på
hemväg. När vi äntligen kommit in på den
bästa ridstigen bar det av i full karriär och
snart skymtade Siglufjords bölgebliksbeklädda
hus mellan kullarna.

På kvällen voro vi inbjudna att åse en
äkta isländsk danstillställning, arrangerad av
den gamle sysselmannen, som utövade
värdskapet i full uniform. Här kunde man med
fördel använda det gamla uttrycket full i
uniform, ty han mötte oss högst onykter. Jag
kom först av oss främlingar och presenterade
mig.

— Men hvorfor forestiller de ikke d:r
Wulff?

— Så snart d:r Wulff kommer, skall jag
ha den äran — — —

— Men det er højst uskikkeligt. Ved De
ikke, hvorledes en Gentleman maa optræde?
Hvad? Ved de ikke det? Hick!

Ett trevligt mottagande!

Jag vände mig och gick ut. Han kom efter.

— Sig mig det, min herre! Hick!

Jag svarade inte utan fortsatte.

— Disse forbandede svenske!

Jag gjorde helt om och sade: — Vogt
Dem, Mand!

— Mand?!

— Ja, jag kemmer igen i morgon och
begär förklaring. I dag är ni för full för en sådan.
Adjö.

Han fixerade mig så högdraget som det är
möjligt för en fyllbult och påminde såväl i
uniform som i uppträdande om en rysk
gendarmofficer.

Senare på kvällen fick jag underrättelse
att han hotade slå mig i järn och litet senare
att han ämnade skaffa mig stryk. Som det
följande dag var söndag med kanske ett par
tusen fiskare och av dem ett par hundra
berusade, skulle detta ha blivit en tämligen lätt
sak, men som svensk medborgare kunde jag
naturligtvis icke underkasta mig ett sådant
behandlingssätt av ortens högsta myndighet,
varför jag beslöt fullfölja min avsikt och hemsöka
den mäktige på söndagsmorgonen.

Ganska nyfiken på vad dagen skulle bära i
sitt sköte steg jag upp och iklädde mig min
bästa segelsällskapskostym med befälstecken.
Man rapporterade att sysselmannen på
morgonen övertänkt gårdagens händelse och nu
höll sig undan. Jag sökte honom i hans
ämbetslokal, i hans hem, men utan resultat. Jag
utsände spejare och deltog själv i spaningen. Och
slutligen fann jag honom, men i ett så 
fruktansvärt bakrus, att jag tydligt såg kopparslagarnas
arbete innanför tinningarna.

Men trots sin olyckliga belägenhet satte
han sig på så höga hästar som hans tillstånd
medgav. Han var så stryktäck, att jag om han
varit yngre skulle ha piskat upp honom efter
konstens alla regler. Han ville ej samtala med
mig annat än skriftligen etc. etc.

Det blev folksamling omkring oss, en
flinande hop isländare och norrmän. Jag
frågade dem hur de kunde tillåta att jag kallade
deras hövding »en uforskammet Drukkenbolt».

— Jo, det forstaar vi godt.

Då avlägsnade sig sysselmannen. Vid vart
tredje steg vände han sig och mätte mig med
blickarna från huvud till fot och en så komisk
min av <sp>læsa majestas</sp>, att församlingen
brast i skratt. Nu gick det dock för långt.
»Rak i ryggen som en kall potatis» (som en
norrman uttryckte sig) och med snabba steg
försvann han i en förstuga. Sedan såg jag
honom ej mera. Jag fick veta, att karlen varit
nykterist i många år, men tröttnat för en kort
tid sedan. Då förlät jag honom allt. Och
angivarens roll har alltid tyckts mig
vedervärdig.

Solsken och frid, blått hav och grönskande
fjällsidor!

På eftermiddagen skulle vi prova några
hästar. Man gav Calle Daniel en som aldrig
varit riden förut. Blixtsnabbt satte han sig
och rullade åt sidan med en del av ryttaren
under sig. Adieu, mon plaisir! Calle Daniel
fick en svår sensträckning och kände sig
oförmögen att fortsätta vår samvaro. Alltså måste
Wulff och jag i morgon ensamma antaga
inbjudningen att följa med fiskedamperen
<sp>Assistent</sp>, Stavanger, kapten Bjerkevik, på några
dagars resa för att fiska sill och torsk!

Alltså måste Calle Daniel som ensam
passagerare gå med Emmy, som nu snart var
fullastad, hem till Sverige.

Alltså förlorade vi en bra kamrat. Sådant
är livet. Härmed försvinner Calle Daniel ur
denna underbara resebeskrivning.
</chapter>

<h2>INNEHÅLL.</h2>
<table>
<td>Inledning <td r>7

<td>Dag- och loggbok <td r>13

<td>Siglufjörður <td r>66

<td>Till Akureyri <td r>76

<td>Siglufjord igen <td r>135
</table>

