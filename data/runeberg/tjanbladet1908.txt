<chapter name="N:r 1">
<img><small>Alla för hvarandra.</small><br><big>TJÄNARINNEBLADET</big><br>UTGIFVET AF STOCKHOLMS TJÄNARINNEFÖRENING</img>

<table o>
<td c><b>4:de årgången.<tab>N:r 1.</b>
<td c><tab>
<td c><small><b>Prenumeration kan ske å Tjänarinneföreningens exp., Grefturegatan 20 C. Pris för helt år 40 öre. Lösnummer 10 öre.</b></small>
</table>

<chapter name="Tjänarinne-Bladet 1908">
<h2><b><small>Tjänarinne-Bladet 1908</small></b></h2>

<small><b>utkommer i likhet med föregående
år 4 gånger.

Prenumeration kan ske i
Stockholm på Tjänarinneföreningens
expedition Grevturegatan 20 C, och
i landsorten genom att till samma
ställe med postanvisning insända
40 öre och tydlig adress.

Återförsäljare av tidningen
erhålla 20 % rabatt och den som
skaffar 10 prenumeranter erhåller
själv tidningen gratis.</b></small>

<img></img>
</chapter> 

<h2>Stockholms Tjänarinneförening</h2>

avhåller ordinarie möte 2:dra, och
offentligt 4:de, torsdagen i varje månad
kl. 9 e. m. å lokalen Grevturegatan
20 C.

Nya medlemmar kunna då ingå i
föreningen, varjämte anmälan kan
göras alla dagar på expeditionen.

<img></img>

<h2>Gävle Tjänarinneförening</h2>

har ordinarie föreningsmöten 2:dra
tisdagen i varje månad, och
syföreningsmöten 4:de måndagen i varje
månad.

Inskrivning av nya medlemmar kan
ske även vid syföreningsmötena.
Tjänarinnor i Gävle: agitera bland edra
kamrater för anslutning till eder
förening.<tab><tab><tab><i>Styrelsen</i>.

<img></img>

<h2>Tjänarinnor!</h2>

Då ni ämna byta platser, anmäl eder
alltid först på
<b>Tjänarinneföreningens platsanskaffningsbyrå</b>, Grevturegatan 20 C.

Ingen inskrivningsavgift, billig
förmedlingsavgift.

<img></img>

<chapter name="Gävle Tjänarinneförening af Maria Qvist">
<h2>Gävle Tjänarinneförening</h2>

bildades vid ett agitationsmöte, som
anordnats å Templet Gestrikland den
16 jan. och vartill stadens tjänarinnor
inbjudits genom löpsedlar. Vid mötet,
som var besökt av ett femtiotal
tjänarinnor, höll Maria Qvist ett timslångt
föredrag om tjänarinnornas ställning
i samhället, däri särskilt betonande
den undantagsställning, tjänarne
intaga i samhället därigenom att de i
rättsligt avseende äro skyldiga den
gamla, förhatliga tjänstehjonsstadgan
lydnad och respekt. Tal. påvisade
hurusom i Danmark m. fl. länder
tjänarne arbeta på upphävandet av
dylika klasslagar och för att det i stället
vid avtal mellan husbönder och
tjänare skall tillämpas kontraktsavtal
med fjorton dagars ömsesidig
uppsägningstid, bestämd arbets- och fritid
och övertidsbetalning för utförande
av grovsysslor efter kl. 8 om
eftermiddagarne.

Men för att tjänarinnorna i
allmänhet skola kunna komma i åtnjutande
av en del reformer på sitt
arbetsområde är det nödvändigt att
yrkesskickligheten skärpes. Det är därför
nödvändigt att tjänarinnorna erhålla
facklig utbildning, ju förr desto bättre.
För en stor del tjänarinnor är det en
ren omöjlighet att på sina små löner
kunna kosta på sig någon kurs i
matlagning eller andra inom ett hem
förekommande göromål och då
skickligheten i dylika spörsmål börjar bliva
mindre och mindre även bland
husmödrarne, bör det inte förvåna om
den fattiga flickan i många fall
övergiver hushållssysslorna och söker sitt
bröd på andra områden. Om
tjänarinnorna slöte sig samman i kraftiga
organisationer skulle det bliva möjligt
för dem att upprätta sina egna
fackskolor, där unga, oerfarna, obemedlade
kvinnor, vars håg låge mera åt husligt
arbete än f. ex. industriellt skulle
kunna erhålla den första goda
grunden därför. Det är inte meningen att,
därför att den förmögnare klassens
kvinnor tappat lusten för allt husligt
arbete, skall den fattiga klassens genom
egna uppoffringar sörja för att de
ointresserade få allting snyggt och
bekvämt, utan tjänarinnorna vilja skaffa
sig insikt i sitt arbete för att erhålla
ordnade arbetstider samt framför allt
aktning även för husligt arbete.

För medlemskap i föreningen
antecknade sig 29 kvinnor och tillsattes
en interimstyrelse, som fick i uppdrag
att utarbeta stadgeförslag och utlysa
nytt möte.

Den 27 januari avhölls nytt möte
å Islandsgatan 8 vid vilket föreningen
antog det av interimstyrelsen
framlagda förslaget till stadgar.

Ur stadgarne framgår att Gävle
Tjänarinneförening vill söka verka för
tjänarinnekårens höjande i socialt och
ekonomiskt avseende genom
anordnandet av föredrag och kurser i skilda
ämnen. Vidare vill föreningen verka
för klasslagens (tjänstehjonsstadgans)
avskaffande och i dess ställe
införandet av fria arbetsavtal mellan tjänare
och husbönder. Dessutom vill
föreningen söka upprätta en fackskola
inom staden, där unga tjänarinnor
kunna erhålla fri undervisning i
matlagning, tvätt, strykning och servering
samt efter råd och lägenhet agitera
för och stödja Tjänarinnebladet.

För att bliva medlem av föreningen
fordras att vara tjänarinna.
Röstberättigade inom föreningen äro alla,
som fyllt sjutton år. Inträdesavgiften
är en krona och årsavgiften två
kronor.

Föreningsmöten hållas 2:dra
tisdagen i varje månad utom juni, juli
och augusti, då största delen av
tjänarinnorna »bo på landet», dessutom har
föreningen syföreningsmöte 4:de
måndagen i varje månad utom de tre
ovannämnda.

Åt såväl husmödrar som tjänarinnor
inom staden vilja vi meddela att
föreningen först i samband med
fackskolan tänker framlägga förslag till
ordnade arbetsavtal.

Huru lång tid som kommer att gå
innan Gävle Tjänarinneförening lyckats
resa en fackskola för tjänarinnor i
Gävle är ju omöjligt att för
närvarande profetera om, men redan nu
kretsa medlemmarnes tankar omkring
densamma och vid senaste
föreningssammanträdet beslöts att fram på
hösten anordna en basar till förmån
för den. Medlemmarne samlas en
kväll i månaden till syförening och
de saker som på så sätt kunna
förfärdigas kommer att skänkas till
basaren.

Det kan väl icke vara tu tal om
att inte alla tjänarinnor inom Gävle
vilja vara med om att arbeta på att
få till stånd denna fackskola. Alltså
välkomna till syföreningens möten och
till föreningen som medlemmar.

Heder åt den som är med i arbetet
från början.<tab><tab><tab><i>Maria Qvist.</i>

<img></img>
</chapter>

<chapter name="Tjänarinnerörelsen i Tyskland af Ottilie Baader">
<h2>Tjänarinnerörelsen
i Tyskland.</h2>

Redan så långt tillbaka som till den
21 april 1848 kan man spåra
tjänarinnerörelsen i Tyskland. I
»Frankfurter Konversationsblatt» läses
följande borgerliga notis över ett på den
tiden hållet möte av tjänarinnor:

»Tjänsteflickorna i Leipzig avhöllo
1848 den 16 april på kvällen sitt
möte. När man läste meddelandet
om mötet i de offentliga tidningarne
så ville man inte riktigt tro på
historien. Men det lär verkligen ha hållits
och där ha varit närvarande mellan
40 och 60 kvinnliga individer av vilka
en robust tjänsteflicka i sitt förkläde
besteg talarestolen och talade om de
förhållanden, som hennes medsystrar
sedan länge lidit under.
Huvudönskemålet lades vid följande punkter:

1. Högre lön, en barnjungfru 8—10
thaler, husjungfru, kokerska o. s. v.
20 thaler årligen (1 thaler = 3 mark);
2. Jungfruns sovplats skulle icke
placeras fem trappor upp under taket;
3. Minst två dagar i veckan,
fredagen och lördagen, då det alltid var
ansträngande arbete, skulle
tjänarinnan ha en kraftig, varm soppa till
middagen; 4. Rättighet att avsluta
arbetet kl. 10 på aftonen då det icke
var sjukdom eller annat förhinder
därför inom familjen; 5. Rättighet att
vara fri en gång var fjärde vecka;
6. Upphävande av
tjänstehjonsstadgan. Och så slutar notisen med orden:
»Låter man bli att se saken från den
skämtsamma sidan så visa dessa,
onekligen mycket billiga önskningar, för
en människovän mycket djupa och
sorgliga samhälleliga missförhållanden,
som med snarast måste avhjälpas.»

I mångt och mycket äro
förhållandena ännu lika som på den tiden, och
om icke rörelsen den gången nådde
någon utveckling må man hoppas att
vår tids tjänarinnor skola hinna en
smula längre.

Det första offentliga mötet i
Hamburg bland tjänarinnor och
hjälphustrur hölls som förut meddelats den
23 oktober 1906 och vid detta möte
anmälde sig 200 tjänarinnor som
medlemmar av en blivande förening. Strax
därpå började en hetsig debatt i
frågan, i den borgerliga pressen. När
sedan det andra mötet den 14 nov.
hållits var tålamodet bland
husmödrarne till ända och den 19 nov. höllo
de ett möte varvid den »högtärade,
nådiga fru Eicholtz» — så hade hon
nämligen befallt sin tjänarinna att
tilltala sig — talade till sina likar
över den stora hänsynslöshet, som
tjänarne lade i dagen genom att vilja
organisera sig. Och hon slutade med
att uppfordra husmödrarne till enighet
om att icke antaga i sin tjänst någon
medlem av »den socialdemokratiska
tjänarinneföreningen.» Ett liknande
möte hölls av husmödrarne den 1 dec.
för att söka utröna på vad sätt man
kunde upphjälpa sin av tjänarne
undergrävda husbonderätt. Man var enig
om att om något effektivt i den
vägen skulle vinnas borde man börja
med några små reformer för
tjänsteandarne och så stannade man i
överenskommelsen om att bilda en
motorganisation, bestående av husmödrar
och deras tjänarinnor. För detta
ändamål utlystes nytt möte till den 6
dec., varvid samma fru Eicholtz var
ordförande. Hon öppnade mötet och
förklarade att Hamburgs husmödrar
nu kommit till insikt om att reformer
måste genomföras även på tjänarnes
arbetsområde samt att hon uppmanats
att sammankalla mötet av en stor del
såväl husmödrar som tjänarinnor.
Mötet var talrikt besökt, man
lyckades också tillsätta en styrelse
bestående av den tjockaste överklassens
fruar men värre blev det att få
medlemmar i föreningen. Intresset för
densamma från tjänarinnornas sida
var ytterligt ringa och det länder dem
till heder, att de redan från början
ställde sig solidariska med sina
kamrater.

Som icke någon var hågad att
öppna diskussion i reformfrågan
ansåg sig fru Eichholtz nödsakad att tala
om huru svårt man överansträngde
tjänarne, om nödvändigheten av
olycksfallsförsäkring åt dem, om fritid o. a.
I dessa punkter begärdes också ordet
av ett par tjänarinnor, som önskade
att varannan söndagseftermiddag skulle
vara fri, om sommaren från kl. 2 och
om vintern från kl. 3 e. m. Även
ville de ha en ledig afton i veckan
från kl. 7 till 11 e. m. Någon
enighet i dessa frågor uppnåddes icke ty
husmödrarne ansågo detta vara för
mycket begärt. Och något praktiskt
resultat av deras reformiver har ännu
icke försports utöver motorganisationen.

***

Att behovet av en kraftig
tjänarinnerörelse gör sig starkt gällande även
i Tyskland kan man förstå av
skildringar, som tjänarne lämnat å de
offentliga tjänarinnemöten, som under
förra vinterns lopp höllos i en stor
del av de tyska storstäderna. Allmänt
klagades över den dåliga och
otillräckliga födan. Andra anmälde sitt
missnöje med att allt ätbart låstes in
av husmodern så att tjänaren icke ens
med en beta bröd kunde stilla sin
hunger. Andra husmödrar hade för
sed att servera sina jungfrur den
överblivna, kalla soppa, som barnen icke
orkade äta upp. Många exempel
lämnades på husmödrar, som till
kvällsmat serverade tjänarne vurstavfall
under det att hunden fått tillagat prima
kött och om tjänarinnan opponerade
sig däremot erhöll hon ofta till svar,
att <i>hunden hörde till familjen men det
gjorde icke hon</i>. Med anledning av
den otillräckliga födan ha många
tjänarinnor ådragit sig magsår och andra
svåra magsjukdomar.

Arbetstiden är också oskäligt lång,
i många fall från kl. 5 på morgonen
till kl. 11 på kvällen. En tjänarinna
omtalade hurusom en hennes kamrat
efter en ansträngande arbetsdag —
det var nämligen vid en av de alltför
talrika familjefester, som husbönder
anse sig skyldiga varandra — efter
slutat arbete på natten befalldes att
dansa med de till familjen inbjudna
officerarne. Då flickan vägrade att
efterkomma befallningen ropades efter
henne: »Så dum du är, du borde
skatta dig lycklig över att så förnäma
herrar vill dansa med dig!» Ett annat
»herrskap» hade varit nog oförskämt
att prygla sin tjänarinna och anmärkte
därtill: »Gå gärna och anklaga oss,
en örfil kostar endast 5 mark, vi kunna
betala det!»

De katolska överklassfruarne ha
också i sina föreningar börjat
diskutera på vilket sätt de lämpligast skulle
kunna lösa tjänarespörsmålet. I
Tyskland råder nämligen en rent av
otrolig brist på tjänare och det är nog
huvudsakligen för att slippa bli
alldeles utan tjänare som den strama
tyska överklassen nedlåter sig till att
ens tala om reformer för ett folklager
som står så långt under dem som
deras tjänare. Vid alla dessa
överklasskvinnomöten konstaterar man den
enorma tjänarebristen, är överens om
att i de flesta fall tjänarne icke
behandlas så som rätt och skäligt är,
uttalar sig för lagligt skydd åt tjänarne
men framför allt skall <i>det
patriarkaliska förhållandet mellan husbonde och
tjänare upprätthållas</i>. Och för övrigt
påstår man att tjänarne hava större
anspråk än vad som motsvaras av
deras kunskaper. Kan en tjänarinna
sköta sin plats, så nog erhåller hon
betalning därför. Men det givs gud
ske lov ännu flickor, som äro belåtna
med sin ställning. Allmänt menar
man inom dessa kretsar att det värsta
som skulle kunna hända vore om
tjänarne anslöte sig till den
socialdemokratiska tjänarinnerörelsen och därpå
behöva de icke tvivla, ty alla tecken
tyda på att de ämna göra gemensam
sak med sina förtryckta systrar inom
arbetareklassen. Dessa katolska
överklasskvinnor förorda visserligen en
sammanslutning bland tjänarne och
ingenting ligger närmare till hands
än att tro att de ville ha rörelsen till
en katolsk syföreningsrörelse.

Vid Mannheims tjänarinneförenings
möte antogs nedanstående resolution,
vari man uttalade sig för
genomförandet av följande punkter till förmån
för tjänarne:

1. Tjänstehjonsstadgans och
tjänstehjonsböckernas avskaffande och
upphävandet av husböndernas skyldighet
att bekosta läkarehjälp och medicin
åt tjänstefolket.

2. Tjänarne skola ställas under
samma lag som industriarbetare o. a.
samt erhålla skydd av vederbörliga
försäkringslagar och tillerkännas
föreningsrätt.

3. Förnuftiga bestämmelser över
arbetstid och arbetsprestationer,
söndags- och nattarbete o. s. v. för
tjänarne, särskilt önskvärt vore att en i
lagen bestämt arbetsdag infördes, med
varje söndagseftermiddag ledig och
var fjortonde dag alldeles ledig. Vid
mera ovanligt och ansträngande arbete
skall hjälp anställas.

4. Lagliga föreskrifter om sunda
och de hygieniska kraven motsvarande
sovrum, vilka inifrån kunna låsas.

5. Införande av obligatoriska
fortsättningsskolor även för tjänare upp
till 18 år.

6. De privata
platsanskaffningsbyråernas avskaffande och införande av
allmänna platsanskaffningsbyråer.

I detta reformförslag ha samtliga
Tysklands tjänarinneföreningar instämt
och den 9 mars överlämnades det till
riksdagen och särskilt sökte man
intressera den socialdemokratiska
riksdagsfraktionen för att medverka till
reformernas genomförande.

Som man ser äro
tjänsteförhållandena i Tyskland i mångt och mycket
lika de svenska och skulle detta av
tjänarinnorna framlagda förslag till
revidering av tjänstehjonsstadgan och
därmed sammanhängande olidliga
förhållanden någon gång vinna
riksdagens bifall, äro vi övertygade om att
det skulle bli till fromma för såväl
tjänare som husbönder. Visserligen
lämnades förslaget utan avseende vid
föregående riksdagssammanträde, men
det är att hoppas att tjänarinnorna
förnya sin begäran och efterhand som
tjänarinnerörelsen växer i
medlemsantal och stabilitet torde det vara
svårt, t. o. m. för den tyska
riksdagen, att i längden slå dövörat till för
en så hovsam omredigering av den
gamla klasslagen, tjänstehjonsstadgan,
som den här ovan föreslagna.

Att tjänstehjonsstadgan skall
avskaffas borde för alla stå klart, ty hur
mycket elände har den icke dragit
över tusenden fattiga, okunniga
tjänarinnor. Under den föreställningen att
tjänaren åtnjuta medlemskap av
familjen ha de varit utsatta för det
värsta tyranni och utplundring. Den
unga, friska flickan, som sänts ut från
ett torftigt, men ärligt och rättframs
hem, har efter något års anställning
som tjänarinna blivit en sjuklig,
bleksiktig stackare, som inte unnats
varken vila eller en glimt glädje. Och
om en plats är aldrig så dålig, om
husbonden är än så rå och oförsynt
mot sin tjänare så förbjuder dock
tjänstehjonsstadgan tjänaren att lämna
sin plats så länge inte husbonden har
skadat hans eller hennes hälsa eller
på ett otillbörligt sätt kränkt tjänarens
heder, vilket aldrig kan bevisas.

Vidare kan icke något invändas mot
att våra tyska kamrater vilja ha bort
de hos polisen inregistrerade
tjänstehjonsböckerna, ty något mera
avskyvärt kan man icke tänka sig, än att
dessa genomhederliga, arbetsamma och
arbetsvana, för en pösande överklass
sig till det yttersta uppoffrande
arbeterskor skola vid varje platsombyte
bokföras av polisen. Det vore mera
rättvisa i att den kategori av kvinnor
som år ut och år in hjälpas åt att
andligt och kroppligt förkrympa den
fattiga befolkningens kvinnor
uppfördes i en för detta ändamål särskilt
avsedd bok och att av denna bok
funnes kopior å varje platsanskaffning.

Vad tjänarnes sovrum beträffar så
finns i lagen icke någon föreskrift
därom, utan äro tjänarne i detta fall
uteslutande beroende av husböndernas
goda vilja. I de flesta fall anvisas åt
tjänaren ett rum så avskräckande som
möjligt och där han endast kan krypa
in och sova en liten stund om natten.
Det är därför icke obilligt om de
begära en cell så stor att den rymmer
15 eller 16 kubikmeter luft, samt att
den skall vara försedd med ett, en
kvadratmeter stort fönster, som skall
vetta ut åt det fria och inte som nu
åt en trappuppgång eller endast vara
försedd med det inte allt för rikliga
ljus som kommer genom den åt köket
vettande dörren. Om kost- och
logisystemet skall vara rådande för
tjänarne länge inom familjerna så måste
lagstiftningen ingripa till fördel för
folkets dotter, genom att i lag
bestämma de rums beskaffenhet, där
tjänarne skola vila efter sitt tunga
arbete och samla krafter för att kunna
fortsätta sin för närvarande föga
avundsvärda tillvaro, bli annorlunda än
vad nu är fallet.

Det är ju mycket vanligt att våra
husmödrar klaga vitt och brett över
att tjänarne äro okunniga oeh det äro
de nog också själva så innerligt
medvetna om och därför är det som de
fordra obligatoriska fortsättningsskolor
för barn under 18 år. Under den
»gyllene ungdomstiden» unnas icke
folkets barn av det kapitalistiska
samhället att i ro och fred tillägna sig
de icke alltför gedigna kunskaper som
landsbygdens folkskolor bjuda, utan
så fort barnen äro några år tvingas
de till arbete på grund av föräldrarnes
fattigdom.

Att de höja kravet på den privata
platsförmedlingens avskaffande kan
heller icke förvåna, ty dessa utgöra
en ren plåga för tjänarne. I
Tyskland finns det icke mindre än 7,000
dylika »själasäljare» och deras antal
har under de senaste åren växt
otroligt. Det är därför av nöden att
tjänarinnorna själva taga
platsförmedlingen om hand och ordna
förhållandena till sin såväl som husböndernas
fromma. Att detta kommer att lyckas
dem, därom kan icke råda något tvivel,
ty under 1907 ha icke mindre än 4,000
tjänarinnor i Tyskland organiserat sig
och för närvarande finnas
tjänarinneföreningar i Hamburg, Altona,
Bremen, Berlin, Düsseldorf, Nürnberg,
Königsberg, Mannheim, Frankfurt a
Main och München. Föreningen i
Hamburg öppnade på våren en egen
platsanskaffningsbyrå i
fackföreningshuset, Resenbinderhof 56—57 rummet
n:r 2 b oeh den 1 maj 1907 hände
det märkvärdiga att den första
tjänarinneföreningen, nämligen Hamburgs,
demonstrerade tillsamman med sina
övriga jämlikar för människovärdigare
förhållanden. I denna demonstration
deltogo 150 tjänarinnor och de
hälsades av alla med glädje och hurrarop.
Bremens tjänarinneförening öppnade
sin platsanskaffningsbyrå den 4 april
vid Obernstrasse 38.

Tjänarinnorna ha vaknat ur den
långa likgiltiga vintersömmen och fått
en aning om rätt och frihet, som har
fyllt deras själar med förnyad
arbetslust. De ha funnit vägen till
organisationen, som gör även den svagaste
stark och mäktig. De fordra
gemensamt genomförandet av ovan anförda
punkter som en avbetalning på sin
goda rätt, en avbetalning, som är lika
trängande nödvändig som praktiskt
genomförbar. Och därför komma de
att arbeta inom sina föreningar i den
förhoppningen att den dag skall komma
då de kunna fordra mera, då även
de kunna få: Åtta timmars arbete!
Åtta timmars frihet! Åtta timmars vila!

I dagarne ha tjänarinnorna i
Tyskland avhållit sin första konferens i
Berlin. Som agitationen och
ledningen av rörelsen till största delen förts
av socialdemokratiska arbetarepartiets
kvinnor är det också dessa som
inbjudit till konferensens hållande. Den
konferensinbjudan, som utsändes hade
följande lydelse:

<tab>Kamrater!

Tjänarinnefrågans växande betydelse
och den fordran den ställer på oss
nödvändiggör följande upprop:
Undertecknad inbjuder därför till en
utomordentlig kvinnokonferens att hållas
tisdagen den 19 nov. i Berlins
fackföreningshus Engel-Ufer 15, sal 3.
Konferensen kommer att öppnas kl.
9 f. m.

Den provisoriska dagordningen lyder:

Tjänarinnefrågan.

a) Agitation och organisation.
Inledare kamrat fru Kähler, Düsseldorf.

b) Platsanskaffningsbyråerna.
Inledare kamrat fru Zietz, Hamburg.

c) Det fria tjänsteavtalet. Inledare
kamrat fru Baar, Berlin.

Alla kvinnliga partikamrater, som
äro delegerade för den preussiska
partikongressen uppmanas att på samma
gång skaffa sig ett mandat för
kvinnokonferensen. De tjänarinneföreningar
som stå på den moderna
arbetarerörelsens grund uppmanas att sända
ombud till denna konferens. Ombud
önskas endast från de platser där
tjänarinneföreningar redan äro bildade
eller organisationer äro förberedda.
Valen förrättas på vanligt sätt.

Kamrater! Denna viktiga frågas
behandling kräver, att ni genast gå
till arbetet med stegrad hänförelse,
för att tillförsäkra konferensen en
talrik och sakförståndig sammansättning.

Med socialdemokratisk hälsning

<tab><tab><tab><tab><i>Ottilie Baader</i>.

På konferensen behandlades först en
del frågor angående kvinnans rösträtt
och valbarhet, samt arbetarkvinnornas
uppfostran till mödrar och
uppfostrarinnor till det uppväxande släktet. Dock
var konferensens huvuduppgift att
behandla tjänarinneorganisationsfrågan.
De kvinnor som i fråga om
organisationen varit mest ivriga äro Elsa
Grünberg från Nürnberg och Ottilie Baader
i Berlin.

Vid denna första tyska
tjänarinnekonferens voro närvarande 27
delegerade. Det avlämnades fullständiga
redogörelser över huru olika
agitationen bedrivits i de olika städerna.
I Sydtyskland hade agitationen till stor
del riktats mot de s. k. kristna, som
givit prov på en nästan obotlig
grälsjuka. I Hamburg finns en
medlemsstark tjänarinneförening men
agitationen har också därstädes bedrivits på
det mest kraftiga sätt med systematiskt
spridande av flygblad. Frukostkorgar
och tomma torgkorgar ha för detta
ändamål fått tjänstgöra som
tjänarinnornas brevlådor och på så sätt har
meddelandena om föreningsmötenas
hållande nått dem och de ha icke
kallats förgäves. I massor ha de
kommit till mötena. Endast i Hamburg
äro mellan 5,000—6,000 tjänarinnor
organiserade. Föreningen i Berlin är
redan åtta år gammal, och att den
icke hunnit uträtta något till tjänarnes
fromma framhölls bero på att
föreningens ledning legat i händerna på
borgerliga kvinnor och att bli dem kvitt
lär ännu ta lång tid.

En komité, bestående av
representanter från tjänarinneföreningarne i
Hamburg, Berlin, Frankfurt a Main,
Leipzig, Nürnberg och München
tillsattes, och skall förbereda ett förbunds
bildande samt söka utreda om det
vore nödvändigt att tjänarinnorna
utgiva en egen facktidning eller om
den socialdemokratiska
kvinnotidningen »Gleicheit», med en särskild
bilaga för tjänarinnerörelsen, skulle vara
tillfyllest. Under diskussionen å
konferensen i denna fråga voro flera
talarinnor för att tjänarinnorna antogo
som sitt organ »Gleicheit», emedan
de genom att läsa densamma skulle
uppfostras för sin uppgift som mödrar
och uppfostrarinnor av arbetarnes barn.
Åter andra talarinnor voro av motsatt
åsikt och menade att ett eget
fackorgan vore mera tilltalande. Men
framför allt skulle denna tillfälliga
centralstyrelse sörja för att platsförmedlingen
omhandtogs av tjänarinnorna själva
och därifrån skulle man bedriva den
verksammaste agitationen. Även
nödvändigheten av ett bibliotek för
tjänarinnor insågs men därom beslöts för
tillfället intet.

Denna konferens har säkerligen
varit till mycken nytta för Tysklands
tjänarinnor och de uttalanden
konferensen gjorde ha utan tvivel varit till
nytta för kommande agitation och
organisation och säkerligen ha de
tjänarinnor, som närvoro å denna
konferens vänt tillbaka med lärdomar och
idéer som de skola söka förverkliga
var på sin ort, till fromma för
tjänarinnornas höjande även i Tyskland.

<tab><tab><tab><tab><i>M. Q.</i>

<img></img>
</chapter>

<chapter name="Tjänarinnerörelsen i Australien och Nya Seeland">
<b>Tjänarinnerörelsen i Australien
och Nya Seeland.</b> Under förra året
började en organisering av tjänare i
Australien och Nya Seeland. Dessa
organisationer uppställa följande
fordringar: Varje vecka skall bestå av
68 arbetstimmar. Arbetet börjar varje
morgon kl. ½ 7 och slutar fyra dagar
i veckan kl. ½ 8 e. m. med tre
halvtimmars paus för måltiderna och en
timmes vila efter middagen; 2. På
torsdagen slutar arbetet kl. 2 e. m.;
3. Om söndagen slutar också arbetet
kl. 2 e. m. tjänsteflickan är dock
skyldig att var annan söndag mellan 4—5
servera te. Under söndagen är
dessutom 2 tim. under förmiddagen
arbetsfria för kyrkobesök; 4. På
onsdagen pågår arbetet till kl. 10 på
kvällen med de förut nämda pauserna;
5. Åtta dagars semester utom de
lagliga fridagarne. Påfordras arbete
under fridag ersättes det med 1 mark
pr timme; 6. Tjänarinnan har rätt
att vistas utomhus varje kväll, med
undantag av onsdagen, till kl. 12;
7. Tjänarinnans sovrum skall kunna
ventileras ordentligt; 8. Veckolönen
för tjänarinna skall utgå med 12:50
mark, för tjänare anställd å hotell
eller kafé med 25 mk. och för
ensamjungfru med 15 mark pr vecka.

<img></img>
</chapter>

<chapter name="Huru bör arbetsavtal ordnas mellan husmödrar och tjänarinnor af M. Q.">
<h2>Huru bör arbetsavtal ordnas mellan
husmödrar och tjänarinnor?</h2>

Vid Kvinnornas diskussionsklubbs
decembersammanträde diskuterades
ovanstående fråga. Inledare voro: som
representant för husmödrarna fru
Ekelöf, medlem av styrelsen för Hemmens
platsförmedling och för tjänarinnorna
fröken Elisabet Andersson, ordförande
i Tjänarinneföreningen. Den förra
framhöll att avtal med bestämda
uppsägningstider borde införas, samt fullt
pålitliga betyg. Arbetsavtalen skulle
gälla för en tid av sex månader, och
uppsägningstiden vara en månad.
Bröts avtalet av husmodern skulle hon
betala en månads lön i förskott, bröts
det av tjänarinnan skulle hon gå miste
om lön för lika lång tid.

Betygen skulle utföras på tryckta
blanketter, vilka husmodern hade att
fylla i och skulle de gälla, uppförande,
ordning och skicklighet med olika
gradering. Betyg skulle först få
utfärdas då tjänarinnan varit minst 5
månader i samma tjänst.

Fröken Andersson ansåg att
tjänarinnorna borde opponera sig mot
tjänstehjonsstadgan såsom varande en
orättfärdig undantagslag.
Arbetsavtalen skulle vara fria ej lagstadgade, de
skulle vara skriftliga och innehålla
bestämmelser om arbetstidens längd,
lönen, fritiderna och arbetets art.
Skulle i lagen stadgas om arbetsavtal
mellan arbetsgivare och arbetare borde
denna lag vara lika för alla oavsett
vilket yrke de tillhörde. Den borde
endast beröra uppsägningstiden —
vilken i så fall ej borde vara längre än
14 dagar och möjligen de fria
avtalens hållande.

Tjänarinnorna böra bliva fria
arbetare som alla andra. Genom
upphävande av tjänstehjonsstadgan skulle
man upphäva den sista resten av
livegenskap.

Diskussionen var ganska livlig och
resulterade i att en kommitté blev
tillsatt, med uppgift att »vaka över
frågan», och motiverades detta förslag
med att i den k. kommitté som
tillsatts på hösten att behandla frågan
om arbetsavtal ingen kvinna fått säte.

***

Maria Qvist har i Arbetarbladet
gjort några reflektioner med
anledning av denna diskussion som vi taga
oss friheten återgiva.

Utvecklingen tycks gå framåt med
riktig snigelgång. Man skulle ha rätt
att förmoda att vi, sedan den
tjänstehjonsstadga som antogs den 23 nov.
1833 och ännu i sitt föråldrade skick
är lag, kommit ett litet steg framåt
på frigörelsens väg men att döma av
de uttalanden som gjorts av kvinnor,
som deltogo i ovannämda mötes
diskussion ha vi gått ett långt steg tillbaka.
Den husmoder, som å sina gelikars
sida inlett detta spörsmål är nog
framstegsvänlig att vilja ha i lag bestämt
att tjänare skulle äga rätt, om han
så önskade, att byta anställning två
gånger årligen eller lika ofta som nu
enligt den gamla tjänstehjonsstadgan
är tillåtet i Stockholms stad.
Uppsägningstiden skulle vara 30 dagar
medan tjänstehjonsstadgan medgiver
i detta fall 29 dagar. Dessutom skulle
icke tjänaren utfå betyget förr än
efter 5 månaders tjänst, medan
legostadgan säger att städslandet av
tjänare skall vara gjort fyra månader
före höst- och tre månader före
vårflyttningen. Bryter husmoder
kontraktet, föreslår inledarinnan, att hon
endast skall utbetala den återstående
månadens lön men om någon
skyldighet att utbetala kost- och
logispenningar för denna tid talas icke.

Skulle ett förslag till reviderad
tjänstehjonsstadgan komma fram i denna
anda bleve den endast en ny upplaga
av den år 1833 utgivna och komme
säkerligen att bland tjänarne i städerna
betraktas som den gamla klasslag vi
ha och bland lagstadda befolkningen
mottagas med den största ovilja. Nej,
den tiden är dess bättre snart förbi,
då man med framgång kunde benytta
sig av lagstadgad slavhandel.

Dessa proletärer ha vid otaliga
tillfällen givit luft åt sitt missnöje och
det kan icke förvåna ty de ha
behandlats som djur, nej, som det sämsta
av allt skapat och vägen ur förtrycket
har varit lång och mörk. Reformatorn
på det andliga området, Martin Luther
har sagt om tjänstfolket att de äro
lata och oförskämda och att de skola
ha mat en gång om dagen men
prygel tre gånger och förmodligen var
stämningen bland dem tämligen
upprörd när man fann sig föranlåten att
fängsla dem med en lag sådan som
vi för närvarande ha.

I våra dagar är säkerligen den
kategori av arbetare, som man vill
hänföra under en lag som den
ifrågavarande »ogudaktigare», d. v. s. mera
emanciperad, mer klass- och
målmedveten, än kanske någonsin tillförene
och den lär icke ge tappt förrän den
blir inrymd under samma lag som
övriga arbetare med fria arbetsavtal,
får avskaffat kost- och logisystemet
och blir fria människor. I Sverges
rikes lag Byggningsbalken kap. 22 står
att legohjon »skall nedgräva dött fä
och ty hud avdraga», tänk om den
dag skulle randas då dessa »hjon»
hade djupt i djupet begravt det gamla
självdöda fäet tjänstehjonsstadgan.

<tab><tab><tab><tab><i>M. Q.</i>

<img></img>
</chapter> 

<chapter name="Ett litet förslag att tänka på av Elin Lindhagen">
<h2>Ett litet förslag att
tänka på.</h2>

En sak som jag kom att tänka på vid
Tjänarinneföreningens höstmarknad, var
den fullständiga frånvaron av hemarbetade
saker. När <i>allt</i> skall tagas från affärer,
som måste ha sin provision, även om
någon rabatt lämnas, kan det överskott som
blir på en sådan tillställning icke bli så
stor. Utgifterna äro så stora för lokal,
tombola och allt som ej kan uppräknas,
att man innerligt önskar, det behållningen
av de försålda sakerna åtminstone finge
oavkortade tillfalla föreningen.

Om några fruar eller fröknar som ha
tid därtill, ville sy några enkla saker som
äro lätt säljbara, vore det en afsevärd
fördel. Nog finnes det även en del
tjänarinnor, som kunde ha en ledig stund och
på den åstadkomma någon småsak, t. ex.
sticka eller virka ett par damtrasor,
grytlappar, en spets till ett förkläde, ett par
strumpor eller en brickduk, sydd med
enkel kedjesöm o. s. v. Jag vet nog att
flickorna i allmänhet anse sig för trötta,
att använda sina lediga stunder på detta
sätt, men det är nog så att ett litet <i>lätt</i>
handarbete ofta nog är en hvila för den
som hela dagen måste stöka med
hushållsgöromål. Åtminstone är det så för mig
och jag tror, att den som tar sig för att
försöka det skulle göra samma erfarenhet
och inte skadar det heller att något
underhålla det lilla man lärt i skolan. Tänk
om några flickor köpte ½ dussin
handdukar och fållade var sin till nästa bazar?
På en vinter kunde ju detta medhinnas
och sådana saker som äro nyttiga och icke
dyra gå lätt att sälja. Man kan ju köpa
billig väv till kökshanddukar. Ett bord
med sådana saker vore ju ganska stilig
på nästa bazar.

Ja, tänk på saken, kära flickor. Jag är
ju kanske gammalmodig, men jag tror att
förslaget ändå icke är så alldeles galet.

<tab><tab><tab><tab><i>Elin Lindhagen.</i>

<img></img>
</chapter>

<chapter name="En ung mans sång av Leon Larsson">
<h2>En ung mans sång</h2>.

<poem>Jag kan icke ligga i ide och se
hur andra kämpa och lida,
men ut vill jag vandra mot spott och spe
och bära mitt eget väl och ve
och trotsigt i livet strida.

Ej höves det mig, som är stark och ung,
att under andra mig böja,
ty fast man ej har ett mynt i sin pung
så kan man väl dock vara stolt som en kung,
fast klädd i en sotig tröja.

Och gott är att strida i unga år
och kallas av skallande lurar
och storma ut där striden går
kring huvudbaneret, som trotsigt står
i pilarnes vinande skurar.

Ty den är fattig och den är arm,
som räddes av stridens öden,
men den är rik, som i stridens larm
kan våga vandra med blottad barm
mot segern eller mot döden.

Ty alla skola vi ändock dö
och skiljas ifrån våra kära —
och då är det gott att från livets ö
man föres över till glömskans sjö
se’n livet man slutat med ära.
</poem>

(Fram.)<tab><tab><tab><i>Leon Larsson</i>.

<img></img>
</chapter> 

<chapter name="En lättlöst fråga af von Lax.">
<h2>En lättlöst fråga.</h2>

»Tjänarinnefrågan» är ibland vår
tids allra mest gripande för att inte
säga genomgripande fråga.

Den grymma och ganska gräsliga
behandling, som våra husjungfrur,
kokerskor o. s. v. få röna från
despotiska, barbariska och genomgående
illasinnade samt tyranniska och
blodtörstiga matmödrars sida, är
förskräckligt upprörande.

Det finns inga dåliga tjänarinnor.

Och det finns inga goda matmödrar.

Det finns över huvud taget inga
goda människor. Utom jungfrurna
och herr Lindfors. Samt
månadskarlen Strand.

Bort med tjänstehjonsstadgan! Ty
där står, att en tjänare skall vara
trogen och flitig och sedlig. Det är
ju förskräckliga pretentioner! Ska’ inte
en tjänare ha rätt att vara lite lat
och otrogen, om han vill?

Våra tjänarinnor ä’ alldeles
överansträngda, det ser man på dem, så
magra och skrala och eländiga som
de se ut.

Och nervösa ä’ de också. Våra
matmödrar skona inte tillräckligt de
små englarnes subtila nerver.

Kan man tänka sig, att
husbondefolket vill skriva lagar för tjänarne.
Det ska’ va’ tvärt om.

Tjänarne ska’ stifta lagar. Med herr
socialistagitatorn m. m. Lindfors’ och
månadskarlen Strands hjälp och
under deras hägn och beskydd.

Och herrarne och fruarne ska lyda,

Tjänarinna bör befrias från alla
»förnedrande» sysselsättningar. Såsom
borsta skor, elda i kakelugn,
dammtorka, laga mat o. s. v.

Husmodern bör borsta egna och
familjens samt tjänarinnornas skodon.

Husmodern bör laga all
maten. Under kokerskans tillsyn och kommando.

Husmodern skall elda och
dammtorka, även i tjänarinnornas rum.

En tjänarinna gör vad som faller
henne in. När, var och hur henne
behagar. Såvida det gillas av de
socialistiska fackföreningarna.

En gång i veckan bör i varje hem,
där tjänarinnor finnas, ombud från
fackföreningen verkställa inspektion
för att tillse, att husbonde och
matmoder sköta sig till fackföreningens
belåtenhet.

Detta i den socialistiska frihetens
namn.

Behagar tjänarinna gå på teatern
eller cirkus, betalas biljetterna för
henne med sällskap av husbonden.
Vägrar han, anmäles han för
fackföreningen.

Husbonden och hans familj
förbjudas att använda våningens telefon
utan att fråga tjänarinnorna, om de
händelsevis vänta samtal.

Till sist förbjudes vid strängt straff
att använda tilltalsordet jungfru.

En tjänarinna, som tituleras
jungfru, har rätt att betrakta detta som
en skymf och begära skadestånd.

Över våra fruar och deras familjer
härska tjänarinnorna.

Men över tjänarinnorna härskar
socialistiska fackföreningens styrelse.

Och över den härskar herr Lindfors.
Vilken sålunda blir allas vår herre.

Ungefär så har jag tänkt mig
tjänarinnefrågan lösas. Det går så lätt
och behändigt så.

<tab><tab><tab><tab><i>von Lax.»</i>

***

Ovanstående lösning av
tjänarinnefrågan stod att läsa i Göteborgs
Aftonblad n:r 245, för måndagen den
21 okt. 1907.

Det är alldeles för löjligt för att
någon människa skulle stämmas till
allvar av detsamma men det är ett
så typiskt bevis för Göteborgs
Aftonbladets intelligens då det gäller
lösandet av våra samhällsfrågor och därför
ville vi låta våra läsare ta del av
aktstycket.

<img></img>
</chapter>

<chapter name="En sådan fräck tjänsteflicka">
<h2>En sådan fräck tjänsteflicka!</h2>

<h2><small><small><small>(Ur »Vorwärts».)</small></small></small></h2>

Fru doktorinnan Weyher sitter i sitt
eleganta, komfortabelt inredda
hörnrum, genom vars fönster man har en
bekväm utsikt åt tvänne håll över
den förnäma, fridfulla gatan. Då och
då far en droska förbi eller glider en
herrskaplig automobil på sina
gummiringar ljudlöst över asfalten.

Nu inträder tjänsteflickan i rummet
och anmäler ett besök. Den unga
husmodern nickar:

— Bed henne stiga in!

Strax därpå stiger en äldre,
korpulent dam in. De båda damerna
utbyta hjärtliga hälsningar.

— God dag, kära Maud!

— God dag, tant! Så får man
äntligen se dig igen!

— Ja, ja, läspar den nykomna
hämtande djupt efter andan och sjunker
med sina 95 kilos nettovikt ned i en
svällande divan.

— Du dricker väl en kopp kaffe?

Och utan att invänta svar trycker
fru doktorinnan på en liten knapp i
väggen. Det dröjer ej länge förr än
tjänsteflickan inträder, medförande en
silverbricka med koppar och
kaffekanna, som framsättes på ett bord.
Då flickan försvunnit anmärkte den
äldre av damerna, medan hennes nièce
serverade kaffet:

— Du har ju en riktigt nätt
tjänsteflicka; hur länge har du haft henne?

— Två månader, men hon ger sig
i väg i morgon.

Den andra ser på henne förvånad.

— Det förundrar dig, tant,
utbrister doktorinnan förargad, i det hon
med sina fina, omsorgsfullt vårdade
fingrar nervöst smular sönder ett
småbröd.

— Jag försäkrar dig, att detta
tjänstefolk kan göra en vansinnig,
komplett förtyckt — och då tanten lyssnar
med spänning, fortsätter hon i full
vrede:

— Med hennes arbete är jag
visserligen belåten, men hon kommer med
anspråk, anspråk som en prinsessa.

Och med ett gällt skratt fortsatte
hon:

— Världen blir för varje dag mera
bakvänd, hon »fordrar» — du tror
mig knappt, kära tant — hon fordrar
det och det »i kraft av sin rätt.»
»Klassmedvetenhet» och
»människovärde» har hon också — kan man
inte skratta åt det? Redan då jag
anställde henne, uppräknade hon sina
villkor. Först ett enskilt rum, i vilket
hon om kvällen »kan draga sig
tillbaka och återhämta sig». I köket
sover hon i varje fall icke. Jag
förklarade naturligtvis beredvilligast att
jag ställde min salong till hennes
förfogande. Vidare önskade hon en
reglerad arbetstid, pauser, under vilka
hon kan intaga sina måltider i lugn
och ro och kl. 9 på kvällen måste
hennes arbetstid vara slut. Vidare,
minst var fjortonde dag en
eftermiddag ledig, portnyckeln, men framför
allt en människovärdig behandling.
Vad skall man säga om en sådan
egenmäktighet? Min mamma skulle
ha jagat en sådan person på dörren.
Men jag var i trängande förlägenhet
och måste stoppa pipan i säcken. Det
återstod mig heller ingenting annat
än att utrymma den lilla kammaren,
som jag väl kunde behöva. Nåja, för
övrigt ha vi ju kommit väl överens.

— Är hon ärlig, inföll nu tanten.

— Ja, och även för övrigt mycket
duktig. Men tänk dig blott,
bagarfrun gjorde mig nyligen uppmärksam
på att vår Anna besöker offentliga
möten av tjänsteflickor och själv håller
upphetsande tal mot dåliga herrskap
och mot den »medeltida»
tjänstehjonsstadgan.

— V-a-d! ropade tanten utom sig,
just som hon stod i begrepp att låta
ett väldigt stycke tårta försvinna i
gapet — befallde du henne ej att
genast lämna sin tjänst.

— Åh, jag tog henne i förhör och
förbjöd henne på det strängaste att
gå på några möten. Och vad tror
du hon svarade? Vad hon företog
sig under sin fritid, var hennes egen
sak, därom mottog hon inga
föreskrifter, och ett sådant förbud vore ett
oberättigat ingripande i hennes
människorätt.

— Och du utvisade ej genast den
fräcka varelsen ur huset.

— Hon har på grund av skrapan
själv sagt upp sig. — Och snyftande
lutade den unga frun sig tillbaka i
fåtöljen.

— Du skulle för prestigens skull ha
kastat ut henne genast, förklarade
tanten kategoriskt. Om detta hänt
mig hade jag tuktat henne för en
sådan fräckhet.

Och den värda damen satte sig i
en energisk positur och blickade på
niècen med högtrött ansikte och ögon
blixtrande av vrede.

Denna log helt vemodigt.

— Ack, kära tant, dessa härliga
tider äro förbi. Eller tror du att jag
låter dra mig inför rätta eller vill
skylta i tidningarna. Och sedan skulle
denna tjänsteflickornas förening sörja
för att jag aldrig mer erhölle en
tjänare. Därmed måste man i en framtid
vänja sig, tant. Jag skall för övrigt
redan i afton tala med henne, kanske
hon ger med sig. Bortsett från
hennes kapriser är hon proper, duktig
och pålitlig.

Doktorinnan såg vid dessa ord
frågande på tantens feta ansikte, som
tydligt återspeglade det skarpaste
ogillande.

— Gärna för min skull, men du
har inte ett spår till aning om hur
man skall uppfostra en tjänsteflicka.
Du skall få se vart det bär hän!

Och den vredgade damen hällde i
sig den sista kafferesten och tuggade
på det sista stycket av kakorna.

<img></img>
</chapter>

<chapter name="Ur verkligheten af Walborg Ulrich">
<h2>Ur verkligheten.</h2>
<table o>
<td c>———
<td c><b>Stockholmsbild</b>
<td c>för Tjänarinnebladet.
<td c>af <i>Walborg Ulrich</i>.
<td c>——
</table>
<tab><tab><tab><tab>(Forts. fr. n:r 3, 1907.)

Det var dock ej så lätt att få alla
dessa upprörda sinnen att lugna sig.
Visserligen föll det ingen av de äldre in att
bemöta »den där barnungens» anförande,
det var ju under deras värdighet, och
sålunda var debatten om tjänarinnorna
avslutad, men i stället övergick man
till att tala om hurudan »ungdomen
nu för tiden» är och det blev »ord och
inga visor». Ett par av flickorna hade
redan följt med Astrid in i hennes rum,
och Eva, som riktigt tycktes vilja göra
sig omöjlig i dag, utbrast plötsligt: »Nej,
vet ni vad flickor, kom så gå vi in till
Astrid, vi med. Inte är det just något
roligt för oss unga att sitta och höra
på huru de gamla ta heder och ära av
oss, och försvara oss få vi ju inte heller,
för vi begriper ingenting. För min del
tycker jag inte att det är särdeles
hövligt mot oss, som också är gäster här,
och inte heller mot våra föräldrar, som
uppfostrat oss.»

Sedan hon lämnat rummet blev de
en lång tystnad. Alla sågo på varandra
med menande blickar och somliga
skakade beklagande på huvudet. Fru
Nygren var alldeles lamslagen av fasa.
Hur skulle hon kunna reparera en
sådan oförskämdhet mot sina vänner?
Det föll henne inte ett ögonblick in,
att de värda damerna burit sig lika
illa åt, då de, i medvetandet om hur
utmärkta de själva varit i sin
längesedan svunna ungdom, likt fariséen i
templet svepte in sig i sin egenkärleks
mantel och tackade gud att de icke
voro som en av dessa. Av några
deltagande ögonkast och förstulna viskningar
förstod hon med ens, att alla väntade
på hennes dom, och hon kände sin
plikt.

»Aldrig har jag haft en aning om,
att Eva Rosenberg var en sådan ryslig
varelse», utbrast hon i klagande ton,
»hon är ju en socialist, en riktig
anarkist! Och med henne har min Astrid
haft umgänge! Men nu är det slut,
aldrig mera får hon sätta sin fot inom
mina dörrar. Medgiv, att vi mödrar
äro beklagansvärda. Vi göra allt för
våra döttrar, uppbjuda hela vår förmåga
och alla våra krafter för att uppfostra
dem till goda, fina kvinnor, och så råka
de ut för en sådan där, som alldeles
kan fördärva dem med sina moderna,
rysliga åsikter.»

»Kära Mathilda, var lugn, det är nog
ingen fara för Astrid. Hon har ju sin
rara, förståndiga mor, och sin snälla
fästman. Hon har väl annat att tänka
på, som snart skall gifta sig. Eva
Rosenberg kommer nog inte långt med sina
»åsikter» om vi nu skall kalla det så.
För min del anser jag det bara för
dumma näsvisheter av en illa uppfostrad
flicksnärta, som egentligen borde ha en
duktig risbastu, så att hon bad om
förlåtelse.»

»Åh, ungdomen nu för tiden ber
minsann inte om förlåtelse, det är
gammalmodigt.»

»Nej, numera ha de alltid <i>rätt</i>. Tacka
vet jag i min ungdom. När min far
en gång befallde mig att be om
förlåtelse för att jag, som han trodde, slagit
sönder en fruktskål, så bad jag om
förlåtelse, ehuru jag visste att det var
min bror, som med sin boll varit
vållande till olyckan. Och det hade ej
heller varit rådligt för mig att vägra.»

»Kära du, det var annorlunda med
oss. Vi uppfostrades i tukt och Herrans
förmaning, vi lärde oss att lyda och ha
vördnad för våra föräldrar. Men
nutidens ungdom har icke vördnad för
någonting.»

I denna tonart fortgick samtalet
medan påtårn och tretårn dracks, och när
det äntligen gjordes uppbrott, voro alla
mer än någonsin övertygade om, att
världen ej gick framåt utan med stora
steg närmade sig sin undergång. — — —

*

»Kommer det något främmande i
kväll eller tror fröken att jag kan be
frun att få gå bort i afton?» frågade
Anna, medan hon dukade av
kaffebordet och Astrid ordnade blommorna på
alla möjliga bord och hyllor i salongen.

»Det tror jag nog Anna kan göra«,
svarade Astrid vänligt, »det brukar aldrig
komma någon på eftermiddagen och
mamma sa just nyss att det skulle bli
skönt att få vila efter allt bråk på
förmiddagen. Stackars mamma hon blev
så ond på fröken Rosenberg, för att
hon muckade mot alla gamla tanterna.
Säg mig, känner Anna till
Tjänarinneföreningen? Det lär ju finnas en sådan
här i Stockholm.»

Anna vände sig häpen om.

»Så eget att fröken frågar mig om
det just nu. Visst känner jag till den.
Jag var där på en mycket trevlig
julfest i år, och i afton ämnar jag gå in
som medlem i föreningen.»

»För all del, kära Anna, tala inte
om det för mamma, då förbjuder hon
Anna alldeles säkert att göra det. Det
var just för att den föreningen kom på
tal och Eva tog den i försvar, som
mamma blev så ond, och hon sade
också, att hon aldrig skulle tillåta sin
jungfru att vara med i den.»

»Jag har inte alls tänkt be frun om
lov därtill.»

»Nej, det är nog bäst att låta bli»,
skrattade Astrid, »för Anna får det ändå
inte. Men säg mig, vad vill den där
föreningen egentligen? Den lär ju vara
så ryslig, socialister och mördare, sa’
tanterna. Vad skall Anna göra där?»

»Vad föreningen vill? Jo, det skall
jag säga fröken. Den vill bli ett stöd
och ett hem för alla tjänarinnor i
Stockholm, den vill arbeta på att förbättra
deras ställning och bibringa dem
kunskaper, som de kan behöva och ha nytta
av. Det fins många tusen tjänarinnor
här i Stockholm, och om de alla slöto
sig tillsammans som en enda kår, skulle
de kunna göra rysligt mycket gott åt
både sig själva och även kanske
matmödrarne. Men det är så förfärligt
många svårigheter att övervinna just när
det gäller tjänarinnorna. Det allra värsta
är att de inte ha bestämd arbetstid.»

»Ja, det talade Eva Rosenberg också
om, att det var galet och att en
fabriksflicka hade det mycket bättre, men det
förstår jag inte alls. Vad gör det
egentligen, om det inte på förhand är
bestämt, ni få ju ändå alltid gå ut, bara
ni ber om det.»

Anna log. »Tror fröken det? Ja,
kanske är det så — på somliga ställen,
men de hör nog till undantagen. Jag
har nu 3 gånger under de sista 14
dagarna försökt att få hälsa på mamma
och systrarna, men det har inte varit
möjligt att komma ifrån. Men om vi
också få gå ut då och då, så är det
ändå inte detsamma som att på förhand
veta när man är ledig.
Tjänarinneföreningen har i vinter haft kurser dels i
svenska språket och dels i sömnad. Jag
tror, det var varje torsdag. Det var
rätt många som tecknade sig till dem,
i synnerhet sömnaden; avgiften var bara
2 kr., så det skulle de ju haft mycken
nytta av. Men det var inte många där
om torsdagskvällarna, somliga voro med
endast 2 eller 3 gånger på hela tiden.
De kunde ej få bli lediga, än var det
ett än ett annat som hindrade. Därför
måste vår förnämsta strävan bli att få,
om inte bestämda arbetstimmar om
dagen, så åtminstone bestämda
ledighetstimmar i veckan.»

Astrid hade blivit helt allvarsam.
»Tror Anna verkligen, att jungfrurna
skulle bry sig om att gå och lära sig
något nyttigt, om de voro lediga om
kvällarna?» frågade hon fundersamt. »De
kanske bara gick och roade sig i stället.»

»Nåja, fröken, det kanske inte heller
vore så underligt, om de ville ha litet
förströelse efter att ha arbetat hela
dagarna. Men nog vet jag flera, som
skulle begagna sig av sin ledighet till
att skaffa sig kunskaper. Det är väl
så inom alla klasser, tänker jag. Somliga
anser att när de ha slutat skolan, vare
sig det är folkskolan eller
elementarskolan, så har de lärt sig nog för livet,
och intresserar sig bara för romaner
eller kläder eller kärlekshistorier. Tror
fröken Astrid till exempel att lilla
fröken Holmkvist använder sin lediga tid
till något nyttigt? Och hon är ändå
fri från kontoret kl. 4 varje dag och
hela söndagen.»

»Jo, kära Anna, hon arbetar och
knogar alldeles rysligt — för att bli
förlovad. Hon kammar sig och klär sig
och speglar sig och promenerar på
Strandvägen för att visa hur söt hon
är. Men det hjälper visst inte ändå.»
Astrid kunde ej låta bli att skratta vid
tanken på hur Gerda Holmkvist skulle
ta sig ut på en föreläsning eller i en
diskussionsklubb.

»Ja, vet fröken, när det kan vara så
bland frökens kamrater, är det väl inte
underligt om en tjänstflicka, som har
så litet förkunskaper tycker det är för
knogigt att använda sin enda
ledighetskväll till att höra på ett föredrag, som
hon kanske inte begriper hälften av.
Men om hon hade det som en
fabriksflicka, kunde hon ju anslå en kväll till
sin förening, en till något föredrag, och
ändå ha ett par kvällar att sköta sina
kläder, hälsa på de sina och roa sig.
Men det dröjer nog länge innan vi
kommer därhän. Emellertid skall
föreningen redan i höst sätta upp en egen
platsanskaffningsbyrå, så att man slipper
gå till kommissionskontoren. Jag har
visserligen aldrig anlitat något sådant,
men syster Hilda har nog inte gjort av
med litet pengar där. Och sedan är
det föreningens önskemål att kunna få
till stånd en fackskola för att utbilda
dugliga tjänarinnor. Tycker fröken
verkligen, att det är en så ryslig förening?»

Innan Astrid hann svara, öppnades
dörren och fru Nygren kom ut. Hon
såg sig omkring med låtsad förvåning.
»Kors, jag trodde här var främmande.
Det var en så livlig konversation
härinne. Har du inte slutat med
blommorna än, Astrid?»

»Jo då, jag är färdig nu» svarade
Astrid, och som hon såg att det var
åska i luften, fann hon rådligast att
försvinna fortast möjligt.

»Har inte Anna annat att göra än
stå här och fördriva tiden med pladder?»
vände hon sig till denna, sedan dottern
lämnat rummet.

»Det har väl inte varit så många
minuter» sade Anna så lugnt som
möjligt, »jag bara hörde mig för med fröken
Astrid, om hon trodde jag kunde få
ledigt en stund i afton.»

»Ledigt! Nu igen! Ja, gå i Herrans
namn, så jag kan slippa höra den där
frågan varenda dag. Vad var det för en
förening ni talade om när jag kom in?»

»Det var Tjänarinneföreningen.»

»Känner Anna till den?»

»Ja.»

»Kanske Anna till och med har varit
där?»

»Ja.»

»Jag förbjuder Anna att gå dit så
länge Anna är i min tjänst.»

Men nu var det slut med Annas
tålamod. Hon tog bricka med koppar
och assietter och gick till dörren. Där
vände hon sig om och sade: »Jag är
så gammal att jag själv kan bedöma
vart jag går och vad jag gör på mina
fritider, och tar inte något sådant
förbud av fru Nygren. I afton går jag
dessutom in som medlem i
Tjänarinneföreningen.»

Fru Nygren tog några steg emot Anna,
och det såg nästan ut, som om hon
ämnat slå henne, men hon besinnade
sig, vände sig om och sade: »I så fall
flyttar Anna när månaden är ute.»

»Ja, gärna», svarade Anna och gick
ut i köket.<tab><tab>(Forts.)

<img></img>
</chapter>

<chapter name="Öppettider Platsanskaffningsbyrå och exp.">
<table b>
<td c><h2><big>Stockholms Tjänarinneförenings</big></h2>

<big><big><b>Platsanskaffningsbyrå och Expedition</b></big></big>

Öppen kl. 11—4, 6—7.<tab>Torsdagar kl. 11—4, 6—8.

Lördagar <b>endast</b> kl. 11—4.

<b><big><big>Grefthureg. 20 C.</big></big></b><tab><b>Allm. Tel. 94 39.</b>
</table>
</chapter>

<chapter name="Annonser">

<table b>
<td c><big><big><b>Matts i Körkbyn,</b></big></big><br>
<big><big><b>Pelle i Storängen</b></big></big><br>
<big><b>och</b></big> <big><big><b>Lisa i Kråkhult</b></big></big>

<b>medverka vid fester och samkväm.

Uppgörelse kan ske efter
öfverenskommelse pr telefon Brunkeberg 10 97,
säkrast före kl. half 9 f. m.</b>
</table>

<h2>Kooperativa Syfabriken Linnéa</h2>

rekommenderar sin tillverkning av alla sorters
Damunderkläder, Blusliv, Kjolar, Förkläden
m. m. samt alla sorters Herrunderkläder; ett
rikhaltigt lager av Tyger finnas.

Obs.! Fabrikens nya adress Stora
Vattugatan 5.

<table b>
<td c><b>Lifförsäkrings-Aktiebolaget</b>

<big><big><b>”De Förenade”</b></big></big>

Stiftadt af Skandia, Svea,Thule, Victoria och Skåne 
hvilka jämte ”De Förenade” ansvara för 
försäkringsaftalens fullgörande. Premierna kunna erläggas årligen,
halfårligen, kvartals- eller månadsvis eller pr vecka.<br>
<b>Minsta månadspremien</b> är: vid barnförsäkring, 
Afd. B. 50 öre, vid öfriga försäkringssätt 1 kr.<br>
<b>Minsta veckopremie</b> är 25 öre.
</table>


<i>Nytt i bokhandeln:</i>
<table>
<td c><b><i>Dagens mest brännande fråga:</i></b>

<h2>Målsmanskapet <small><small>och</small></small> Kvinnans
ställning inom äktenskapet.</h2>

Av <b><i>Mathilda Staèl von Holstein.</i></b>

Utgiven av

<i><b>Centralstyrelsen i Landsföreningen för</b></i><br>
<i><b>Kvinnans Politiska Rösträtt.</b></i>

<b>Pris 50 öre.</b>
</table>

»Var och en, som vill härska, vill helst
utöva sin makt över dem, som äro honom
närmast, med vilka han tillbringar sitt liv, med
vilka han har mest att göra och hos vilka
varje motstånd mot hans myndighet oftast
måste komma i strid med hans enskilda
tycken.»<tab><tab><tab>J. Stuart Mill.

»Samma kvinna av vilken man fordrar, att
hon som moder och maka skall genom
barnens fostran skapa utmärkta män och
kvinnor åt nationen, hon hindras av sin
förmyndare, mannen, att nedlägga sin röst i urnan
vid val av lagstiftare.

Skam över den man, den riksdag, den
regering, som motsätter sig ett så rättfärdigt
krav, som upphävande av mannens
förmyndareskap över hustrun.»<br>
<tab><tab><tab><tab>En svensk man.

»Endast i äktenskapet förekommer
oansvarig förvaltnings- och dispositionsrätt över
annans egendom.

Den svenska äktenskapslagstiftningen
uppmuntrar direkt männen till ingående av
äktenskap för ekonomisk vinnings skull. Har
en kvinna förmögenhet är ett giftermål med
henne det enklaste sättet att göra sig fri från
ungkarlsskulder och få ökadt rörelsekapital
utan ränte- eller återbetalningsskyldighet.
Däri har författarinnan fullt rätt. En
förträfflig skrift, som bör läsas av alla såväl
vänner som motståndare till kvinnans
politiska rösträtt.<tab><tab>K. B.

<b><i>A.-B. Ekmans Förlagsexpedition.</i></b><br>
<tab><tab><tab><tab>(D 33.)
</chapter>
<chapter name="N:r 2">
<img><small>Alla för hvarandra.</small><br><big>TJÄNARINNEBLADET</big><br>UTGIFVET AF STOCKHOLMS TJÄNARINNEFÖRENING</img>

<table o>
<td c><b>4:de årgången.<tab>N:r 2.</b>
<td c><tab>
<td c><small><b>Prenumeration kan ske å Tjänarinneföreningens exp., Grefturegatan 20 C. Pris för helt år 40 öre. Lösnummer 10 öre.</b></small>
</table>

<chapter name="Tjänarinne-Bladet 1908">
<h2><b><small>Tjänarinne-Bladet 1908</small></b></h2>

<small><b>utkommer i likhet med föregående
år 4 gånger.

Prenumeration kan ske i
Stockholm på Tjänarinneföreningens
expedition Grevturegatan 20 C, och
i landsorten genom att till samma
ställe med postanvisning insända
40 öre och tydlig adress.

Återförsäljare av tidningen
erhålla 20 % rabatt och den som
skaffar 10 prenumeranter erhåller
själv tidningen gratis.</b></small>

<img></img>
</chapter> 

<chapter name="Föreningsnotiser">
<h2>Stockholms Tjänarinneförening</h2>

avhåller ordinarie möte 2:dra, och
offentligt 4:de, torsdagen i varje månad
kl. 9 e. m. å lokalen Grevturegatan
20 C.

Nya medlemmar kunna då ingå i
föreningen, varjämte anmälan kan
göras alla dagar på expeditionen.

<img></img>

<h2>Gävle Tjänarinneförening</h2>

har ordinarie föreningsmöten 2:dra
tisdagen i varje månad, och
syföreningsmöten 4:de måndagen i varje
månad.

Inskrivning av nya medlemmar kan
ske även vid syföreningsmötena.
Tjänarinnor i Gävle: agitera bland edra
kamrater för anslutning till eder
förening. <tab><tab><tab><i>Styrelsen</i>.

<img></img>

<h2>Tjänarinnor!</h2>

Då ni ämna byta platser, anmäl eder
alltid först på
<b>Tjänarinneföreningens platsanskaffningsbyrå</b>, Grevturegatan 20 C.

Ingen inskrivningsavgift, billig
förmedlingsavgift.

<img></img>
</chapter>

<chapter name="Sammanslutning ger styrka av E.A.">
<h2>Sammanslutning ger styrka.</h2>

Vad beror det på att kvinnorna i
stort sett inom alla arbetsområden har
det så mycket sämre än männen? Jo,
det beror på att kvinnorna ej förstå
nödvändigheten av att sammansluta
sig. Och vad som är ännu sorgligare,
det är, att de allra flesta av dem som
ha förstått ännu alltjämt stå utanför
de organisationer det vore deras plikt
att tillhöra. Frågar man dessa varför
de ej tillhöra sin förening, får man i
de allra flesta fall — åtminstone bland
tjänarinnorna — till svar, att de ha
så liten tid, de skulle ändå inte kunna
göra något för föreningen. Nu är det
ju sant att tjänarinnorna ha liten tid
för sina egna intressen, i bästa fall
en stund på söndagen och en
vardagskväll i veckan, men detta behöver ej
vara ett oöverstigligt hinder. Den som
tillhör sin fackförening är solidarisk
med sina kamrater, även om hon är
förhindrad att närvara vid alla
föreningens möten, och genom att betala
sin årsavgift stöder man ju föreningen
ekonomiskt. Dessutom kan man
arbeta på så många sätt: man kan
agitera bland sina vänner och kamrater,
man kan sälja några biljetter till en
fest eller ett möte, man kan sälja
tidningar o. s. v. Det är nog snarare
brist på intresse, på pliktkänsla och
förståelse för sammanslutningens
stora betydelse än brist på tid, som är
orsaken till att det stora flertalet av
kvinnorna icke äro organiserade.

<tab><tab><tab><tab><i>E. A.</i>

<img></img>
</chapter>

<chapter name="I skogen av Leon Larsson">
<h2>I skogen.</h2>

<h2><small><small><small>(Ur Djupet av <i>Leon Larsson</i>.)</small></small></small></h2>
<poem>
Kom, min vän låt oss vandra till skogarna ut
ifrån gatornas hårda musik,
för att ströva där ute en enda minut
långt i fjärran från sotig fabrik.

Där i skogarnes dunkel det susar en vind
som är romättad, kylig och sval,
och som svalkar så gott kring min brännande kind,
när vi ströva i skogarnes sal.

Och därute min vän vill jag höra din röst,
ty ditt ord det kan göra mig väl,
och din sång den kan skänka mig lisa och tröst
och driva allt sjukt ur min själ.

Och för stunden jag glömmer all smärta och ve,
att allt annat är tröstlöst och grått,
och jag tänker, att du är en drömmarnas fé
som mig leder till sagornas slott.

När i drömmen vi vandra bland blommor och strå.
uti skogarnes pelarerad,
se, då vet jag att något kan finnas ändå,
som kan göra mig yster och glad.
</poem>
<img></img>
</chapter>

<chapter name="Operasoarén för fackskolan av H.S.">
<h2>Operasoarén för fackskolan</h2>

Till förmån för den yrkesskola för
kvinnliga tjänare, som man så lifligt
önskar skall komma till stånd, gafs i
tisdagen den 28 april på operan en
musikalisk-dramatisk soaré.

Det var skådespelerskan fru Augusta
Lindberg, som gripit verket an med
ordnandet af denna föreställning och med
outtröttlig energi fått färdigt det hela.
Ingen, som icke är inne i dylikt, anar
vad det vill säga, att bland de mycket
upptagna musik- och teaterkrafterna finna
medverkande, hvilka ofta icke själva veta,
om icke något i sista stund kan hindra
dem, att välja program, att samla till
inövande, att själv mitt under allt detta
skapa en ny och betydande roll. Bakom
fru Lindbergs ledande av soarén ligger
ett uppoffrande arbete, för hvilket alla,
som intressera sig för ändamålet, icke
kunna vara henne nog tacksamma.

Programmet var rikt och omväxlande,
man tycker det bort locka en talrik
publik. Tyvärr var dock salongen icke
alldeles fullsatt.

Aftonen inleddes med den lilla
enaktaren »För tidigt», författad af Anders
de Wahl och spelad af honom och Astrid
Torssell, som ett glatt improviserande,
som en rolig lek, som fullständigt drog
publiken med sig. Konsertavdelningen
börjades med sång av hr Gentzel,
varefter följde utomordentligt fint utförda
violinnummer av hr Runnqvist,
accompagnerad av fröken Märta Ohlson.

Duncanbaletten »Iphigenia i Aulis»
dansad av studenter från Stockholms
högskola, inövad av fru Gerda
Holzhausen, som själv utförde en däri inlagd
satyrdans, var litet svårtydd. Naturligt
nog inflöto i denna dans av till grekiska
flickor klädda unga män en del
parodiska moment, men dansskickligheten
och dräkterna gjorde dock det hela
ganska vackert, och bifallet var livligt.

Till sist spelades »Imperia»,
versdrama i en akt av Sven Lidman, vilket
säkert var den del av programmet, som
mest lockat, då dramat icke förut är
givet, ehuru det är känt sedan det för
någon tid sedan utkommit i tryck.
Denna heta och färgmättade skildring
från Renässanstidens Rom visade sig
vara livfull och stark från scenen liksom
vid läsningen. Det är endast skada, att
alla de glödande bilderna, de våldsamma
utbrotten äro nästan lika kraftiga i
början som i slutet av stycket. Det kloka
sparandet, den så nödvändiga dramatiska
stegringen saknas, och utförandet
försvåras härigenom i hög grad.

Fru Lindberg, hr Klintberg och hr
Ivar Nilsson stodo värdiga bredvid
varandra som de tre huvudfigurerna,
Imperia, kurtisanen, den romerske ädlingen
och den åldrige kardinaten. Det är icke
alla dagar man kan få se och höra så
fullödiga renässansmänniskor, som dem
fru Lindberg och hr Klintberg gåfvo i
denna framställning, och det fordras hr
Nilssons begåvning för att i en stå
skröplig gestalt som kardinalens kunna ingjuta
så mycken andlig kraft. Främst står
dock fru Lindberg, praktfull som den
ståtligt sköna Imperia, stolt och
obetvinglig som poeten velat henne med
sin klara och själfulla diktion finnande
uttryck för allt det brusande talet såväl
som för de milda slutorden, som lagts
i rollen. Det vore skada, om man icke
mer finge se denna framställning. En
ung målare spelades av hr Molander,
och en Winge gjorde vackert en liten
pageroll.

Till var och en av de uppträdande är
man skyldig tack för den möda de så
välvilligt gjort sig.<tab><tab><i>H. S.</i>

<img></img>
</chapter> 

<b>Också en förmån.</b> Herrn i huset:
— Kära Lisa, i 25 års tid har ni verkat
hos oss med flit, trohet och uppoffring!
Vi betrakta eder hädanefter såsom
tillhörig familjen — från och med denna
dag har ni ingen lön!

<img></img>
</chapter> 

<chapter name="Franska jungfrur av Signe Garling-Palmér">
<h2>Franska jungfrur.</h2>

<tab><tab><tab>Paris i mars 1908.<br>
Vid femton års ålder vallade hon
får i Auvergne, vid sexton finna vi
henne i Paris som ensamjungfru med
trettio francs lön i månaden. Hon har
på mellantiden ”dresserats” ett par
veckor av någon i Paris boende
kvinnlig släkting och kan nästan hålla
sopkvasten rätt och bona ett golv.
Allteftersom matmodern lyckats uppfostra
henne, ökar hon sina löneanspråk för
att vid några och tjugu vara en
skicklig ensamjungfru med en femtio,
sextion francs i månaden. Och gudarna
vete om hon ändå inte tycker sig göra
sitt husbonde folk nära nog en nåd
genom att inte lämna dem för att bli
kokerska.

Eller ock stannar hon litet längre
i hembygden och går igenom någon
fortsättningskurs i sömnad och
debuterar med en 40 à 50 francs som
femme de chambre, vilket namn omfattar
såväl husjungfru som
kammarjungfru. Som ensam femme de chambre
har hon att med hjälp av en städfru
hålla våningen i ordning, hålla fruns
garderob i stånd och servera, under
det att diskningen faller på
kokerskans lott. Finnas två femmes de
chambre, svarar den första mot
kammarjungfrun, den andra mot husan.

Att vara kokerska i ett fint kvarter
är dock det mest inbringande —
kanske näst efter att vara kammarjungfru
hos en kokott. — Kokerskan, le
cordon bleu, som hon kallas efter det blåa
ordensband, någon kunglig mätress
en gång av landets härskare utbad åt
sin ”kokkepige”, har vanligtvis
kostat på sig en grundlig utbildning,
antingen i någon restaurang eller vid
den skola, som ”Le cordon bleu”,
kokerskeföreningen, upprättat. Men så
tar hon snart igen utgifterna. Utom
lönen, som varierar mellan 50 och 100
francs, har hon av fournissörerna
procent på allt hon köper, inte bara den
sou pour le franc (5 procent), som
tjänstfolket förr allmänt hade, utan
ofta en av henne själv dikterad
procent, som lägges till matpriserna på
husbondefolkets räkning.
Ensamjungfrun i de mindre eleganta, men
dock ”borgerliga” kvarteren, har
numera ingen procent, men däremot
kontant nyårsgåva hos slaktare,
charkuterier o. s. v.

Detta är emellertid överklassen
bland Paris’ ”tjänande systrar”. Den
mer eller mindre förmögna
medelklassfrun sköter som regel sitt hushåll själv
med biträde av en hjälphustru. Men
är hon riktigt ekonomisk, så har hon
en ”liten jungfru”. Denna kommer,
om herrskapet, som ju ofta händer, är
”filantropiskt”, från fattigvården.
Hon har till sitt trettonde år varit
utackorderad på landet, där hon väl fått
göra nytta för sig, men dock av det
friska utseendet att döma haft det
jämförelsevis bra. Men nu skall hon
göra nytta för sin lön, 10 à 15 francs,
av vilka genom fattigvårdens försorg
hälften insättes på en sparbanksbok
att lyftas vid 21 år. Jag har sett
tretton- à femton-åringar ha fyra rum och
kök att städa dagligen, bädda och
sköta ett par barn, utan att någon
skandaliseras däröver. Och själva äro
de för unga för att göra en nyttig
revolt och ”uppfostras” av sina
matmödrar lika väl som den rättänkande
medelklassmatronans ”lilla jungfru”
redan blivit det hos ”de goda
systrarna”. Denna sistnämnda är
tjuguett år innan klosterbarnhuset släpper
henne ur sina klor, utsliten av
linnesöm, utan en sou i fickan, men med
en vacker linneutstyrsel.
Intellektuellt och moraliskt står hon ungefär
på samma nivå som fattigvårdens
trettonåring, fysiskt sämre och behandlas
lika. Detta är tjänarinneproletariatet,
som i långa år slavar för en 20, 25
francs och nog aldrig kommer över de
35. Deras frihet är naturligtvis också
på det strängaste kringskuren, då de
bo i herrskapets våning.

Härmed äro vi inne på en av de
största olikheterna i den franska och den
svenska jungfruns ställning:
fransyskan bor ej (såvida hon inte är
barnjungfru) i våningen. Varje väl
inrättat hus har översta våningen inrättat
till jungfrurum, som mot 100 francs
pr år stå till hyresgästernas
disposition, men som annars uthyras till
högre pris. För min uppfattning, som
inte tar saken ur ensidigt svensk
husmoderssynpunkt, ha vi häri alldeles
obetingat ett steg mot ett bättre
sakernas tillstånd. Jungfrun blir på
detta sätt icke en familjeslavinna med
obegränsad arbetstid. Då hon slutat
dagens arbete med middagsdisken kl.
8, 9 eller halv 10, är hon en fri
människa, som gör vad hon vill; om ni
tillfälligtvis kommer till en bekant
framåt 10-tiden, vilket är en mycket
korrekt visittid, skall ni undantagsvis
få se, att ”monsieur” själv öppnar
åt er. Hon kan ta emot vem hon vill
utan att hennes fru behöver ondgöras
över ”bröder”, som skräpa i köket.
Men moralen, utbrister antagligen
läsaren. Jag har aldrig märkt att den
franska jungfruns moral står lägre än
den svenskas. Den franska jungfrun
har nästan alltid givit sin tro och
loven åt någon ung man från
hembygden och snålar och spar för att kunna
snarast möjligt få ihop sin ”magot”,
styvern på kistbotten, som skall tillåta
henne att få ett vackert spegelskåp
och äkta valnötssäng. Och den
fåvitska jungfrun har åtminstone den
fördelen att bli ”förförd” av sina likar
på den sociala trappstegen. Kusken
eller bodbiträdet eller vad han nu skall
vara gifter sig förr eller senare med
sin käresta, under det att vår svenska
överklass-son, som förför sin egen
eller sina grannars ”pigescher”, som
regel inte ens ger henne de
lagstadgade 6:50 i barnuppfostringsbidrag.

Den allt omfattande ”policering”,
som utmärker alla förhållanden
härute har naturligtvis satt sin stämpel
även på förhållandet husbonde och
tjänstefolk emellan. Jungfrun vet att
hon har rätt till sin frihet varannan
söndag från storfrukosten till kl. 12
på natten, hon vet att hon har rätt till
en månads lön som nyårsgåva, och att
hon ”har rätt” till de av sin husfru
avlagda kläder, som hon kan begagna.
Hon är van att bli behandlad med
hövlighet — det franska språket är ett
hövligt språk. Och trots det
förtroende den franska frun ofta visar sin
tjänstflicka, vet denna alltid mycket
bra sin plats — är alltid diskret.

Vad som mest frapperat mig är det
devouement, den praktiska
hängivenhet, som den franska tjänarinnan
visar då hon är någon längre tid på
samma ställe. Jungfrun som i själ och
sinne inte begär bättre än att få fruns
klänning, vägrar att ta emot den —
därför att den ännu är för ny. Hon
försvarar husets intressen mot alla
utomstående,, hon intresserar sig för att se
”madame” väl klädd och
transformerar sig till den ändan till sömmerska,
modist, finstrykerska. Hon lappar,
lagar och piffar upp.

Men förr eller senare kommer den
dag då matmodern ej anser sig kunna
öka månadslönen i jämnhöjd med sin
trogna jungfrus fordringar — den
enda punkt, på vilken denna är
obeveklig — trots det att hon ej tvekar ett
ögonblick att erbjuda sin fru att låna
av henne, om hon tror frun vara i en
tillfällig knipa!! Hon säger alltså
upp sig ”till om åtta dar" och begär
sitt betyg, vilket frun icke kan vägra
henne. Detta innehåller oftast ett
stereotypt: ”Mademoiselle X. har varit
i min tjänst från den dagen till den
och jag har ej haft anledning till
annat, än belåtenhet. Jungfrun bär
detta papper till poliskommissarien,
som påsätter sitt visé efter att hos
husbonden ha efterhört att denne
vidkännes signaturen. Och så går hon till
sin nya plats. En duglig jungfru går
nämligen nästan aldrig från sin plats,
utan att genom någon av sin matmors
fournissörer ha skaffat sig en ny
sådan. Bagare och slaktare äro
tjänstebyråer i så stor utsträckning, att de
föra bok över sina kunder av detta
slag. De ha den fördelen att vara
gratis för båda parterna. De vanliga
privata platsanskaffningsbyråerna äro
det numera för tjänstefolkets del,
under det husbonden får betala en efter
byrå växlande procent av
månadslönen. Jungfrun skickas av byrån till
den sökande; befinnes hon lämplig får
hon lämna sina betyg hos ”frun”,
som ger henne en ”Gudspenning”, 5
eller 10 francs, som jungfrun måste
efterlämna för att återfå sina betyg,
om hon ej antages på grund av de
upplysningar frun om henne inhämtat.
Härvid är att märka att fransk
rättspraxis icke medger husbondefolket att
giva några obestyrkta illvilliga
upplysningar, som kunna anses hinderliga
för jungfruns borgerliga näring. I en
på sitt sätt celeber process för ett par år
sedan dömdes en fru till 500 francs
böter därför att hon upplyst en
spekulant om att hon satt jungfrun på
porten, sedan hon fått bevis på att denna
bestulit henne. Frun hade emellertid
velat vara beskedlig och icke stämt
flickan.

En plats finnes emellertid, dit en
respektabel jungfru ej går. Det är till
de kommunala
platsanskaffningsbyråerna. Anledningen torde till stor del
ligga däri, att dessa endast fordra att
den sökande skall äga en adress och
icke vara medborgerligt förtroende
förlustig, men för övrigt inga betyg
eller upplysningar fordra, vilket
däremot de privata byråerna göra. Att
vända sig till den kommunala byrån
har på så sätt kommit att bliva något
misskrediterande. En annan mera
tillfällig anledning är den att de
kommunala platsanskaffningsbyråerna
ligga endast i de fattigare kvarteren, där
verkliga jungfrur äro en okänd lyx.

I dessa kvarter och på dessa byråer
finna vi däremot hjälpfrun, ”städet”
i sin franska form. Den franska
medelklassfru, som inte tänker bara på
billigheten utan även litet på arbetets
kvalitet, har i stället för den ”lilla
jungfrun” en femme de ménage, en
hushållshjälp. Denna betalas pr
timme, 25 à 40. t. o. m. undantagsvis 50
centimer, och arbetar vanligtvis från
kl. 8 till 12, då hon bör ha städat och
lagat stora frukosten, för att sedan
ägna eftermiddagen åt sitt eget hem.
Systemet i fråga är så genomgående,
att det knappast finnes någon fransk
arbetarhustru, hur god hennes mans
lön än må vara, som inte har ett extra
”hushåll”. Det lämpar sig även
särdeles väl för franska förhållanden, då
mannen oftast på grund av de långa
avstånden mellan arbetsplatsen och
hemmen äter sin frukost på någon
restaurang.

Till slut ett par ord om
familjearbeterskornas fackföreningsväsende. Vi
finna kvinnliga medlemmar i diverse
fackföreningar. Krögarjungfrurna,
en pariasklass på gränsen mellan
familje- ock restaurangtjänst, ha egen
fackförening om 2,000 medlemmar,
som emellertid uteslutande tjänstgör
som platsanskaffningsbyrå och vilken
som sådan gör mycken nytta.
Jungfrurna på småhotellen återfinna vi i
en annan fackförening, och
kokerskorna göra gemensam sak med
charkuteriarbeterskor o. d. De enda som
förete ett verkligt intresse för de
syndikala strävandena äro les femmes de
chambre. Dessa utgöra över hälften
av den nyligen bildade
familjearbetarfackföreningens 1,200 medlemmar.
Återstoden utgöres av hovmästare,
betjänter o. dyl. Den ständiga
sekreteraren är kvinnlig och det är de kvinnliga
medlemmarna, som hittills visat sig
som de mest energiska. Det mest
typiska för denna fackförening är för
övrigt, att den är bildad på basis av
ett ganska ideellt yrkesintresse. Av
föreningens medlemmar äro inte en
enda utan plats, alla ha goda löner, 70
francs som minimum; föreningens
ändamål är att genom på alla sätt
bedriven propaganda få parlamentet att
utsträcka arbetarlagstiftningen även
till samtliga familjearbetare:
lagstadgad arbetstid, övertidsbetalning,
söndagsvila.
Fackföreningsmedlemmarna åligga att signalera lediga platser,
och i vår öppnar föreningen tre
eleganta platsanskaffningsbyråer i
stadens finaste kvarter, avgiftsfria för
såväl husbonde som platssökande, den
senare må vara medlem eller ej.
Dylikt kan föreningen orka med, då den
har en efter franska förhållanden
synnerligt hög medlemsavgift, en francs
i månaden.

<tab><tab><tab><tab><i>Signe Garling-Palmér</i>.<br>
(Framtiden.)

<chapter name="Ordningsregler för köket av S.J.">
<h2>Ordningsregler för köket.</h2>

Vad som alltid bör finnas i ett kök
är tillräckligt med kärl för olika
ändamål. Kopparn skall vara väl förtent,
och alla kokkärl rena och fina såväl
utvändigt som invändigt. Man får vara
mycket noga med att ej använda
emaljerade kokkärl sedan emaljen börjat bli
skadad, emalj är mycket farlig om den
blandar sig med maten.

Kaffepannan bör göras ren varje dag,
om kaffet skall bli godt och
välsmakande. Det är viktigt att allt som skall
användas till mat är friskt och rent.

Man bör alltid tvätta sig om händerna
innan man börjar med matlagning,
vatten ha vi god tillgång på här i
Stockholm och tvål bör aldrig saknas i ett kök.

Vad som bör undvikas är att heta
kastruller och pannor tagas med
förkläden och handdukar som därvid lätt
brännas och nedsmutsas, det skall finnas
så kallade grytlappar i alla kök.

Köket städas vanligen efter
middagsdiskningens slut. Det torde vara af
intresse för hela familjen och icke minst
för den som skall utföra arbetet i köket
att där alltid är fint och propert.

<tab><tab><tab><tab><i>S. J.</i>

<img></img>
</chapter>

<chapter name="Nej, aldrig av Karl-Erik Forsslund">
<h2><i>Nej, aldrig!</i></h2>

<poem><i>Nej aldrig, nej aldrig skall vintern förfrysa
ett träd som med levande rötter når
djupt, djupt ner i jorden oeh bidande står
och längtar med hela sitt väsen mot vår.
Och mörkret, vad dolska försåt det må hysa,
ej släcker en flamma, som tänts för att lysa
i mörkret, i stormen så långt den förmår.

Jag är väl ej ensam, vi äro väl många,
som vattna och vårda det trädet tillsamman,
som draga till flämtande kämpande flamman
allt bränsle vi samlat på vandringar långa
all glöd som vi räddat från ungdomens bål.
Jag är väl ej ensam att mura och timra
den mäktiga borg och det härliga mål,
som alla vi längtare ständigt se skimra
i drömmen helt nära, högt upp vid den rand
där solen går upp över framtidens land.

Vi äro väl många, vi äro väl flera
som enigt stå kvar än som fegt desertera
som segt hålla ut än som tröttna och gå,
som raskt hugga i än som tvekande stå.
Och härskar än mörker och is och snö
ruvande tungt öfver strand och sjö,
och grönskar ej trädet som borde det grönska
och brinner ej flamman så klart som vi önska,
och reses ej borgen så högt och så snabbt
som alla vi längtare vilja och kräva —
nej aldrig, nej aldrig vi skola ge tappt,
nej aldrig vi svikta och tröttna att sträva,
så sant som var vinter blir strålande vår,
så sant som till sist det blir sommarn som rår!</i>
</poem>

<i>(Soc. Dem.)<tab><tab><b>Karl-Erik Forsslund.</b></i>

<img></img>
</chapter>

<chapter name="Radbandet">
<h2>Radbandet.</h2>

Länge hade vi redan gått omkring
i klostret och tagit alla sevärdheterna
i betraktande. Kyrkan,
helgonbilderna, alla relikerna, som inte gjorde det
minsta intryck på min kätterska själ,
emedan jag naturligtvis var övertygad
om, att den lilla träflisan i det dyrbara
krucifixet inte alls förskrev sig från
Christi kors, och att den heliga
jungfruns kjortel säkert tillhört en helt
vanlig dödlig, samlingsrummet, de
små cellerna, vilka med sina
vitrappade väggar och högt belägna fönster
kommo mig att rysa, som om jag sett
ett fängelse, — allt detta hade med
ofantlig älskvärdhet visats oss, och nu
kommo vi in i biblioteket. Det var en
stor sal med hyllor från golv till tak
och tunga ekmöbler, men jag tyckte
där var kallt och dystert, de litterära
skatterna intresserade mig ej, och jag
smög mig därför obemärkt bort för att
andas ut i trädgården. Hela besöket
hade berett mig en stor missräkning.

Ett nunnekloster! Huro hade det
ordet icke väckt till liv alla fantasier
från den tid, då jag som 14-årig tös
slukade romaner i oändlighet. I vårt
protestantiska land är tanken på
nunna nästan ovillkorligen förknippad
med någon sägen om olycklig kärlek,
brutna eder eller grymma föräldrars
maktspråk. Religiös hänförelse kom
också någon gång i fråga, men
givetvis mera sällsynt. Därför var det ej
utan en viss bävan jag nu inträdde i
denna ”fristad från jordiska kval, där
varje krossat hjärta finner ro och
frid”. Forskande hade jag betraktat
systern, som öppnade porten, för att i
hennes drag söka läsa en sorglig
kärlekssaga. Det lyckades dock ej, ty
portvakterskan, som tycktes vara
några och femtio år, hade ett skinande
och glatt ansikte, vari ej ett veck
mellan ögonbrynen eller ett smärtsamt
drag kring munnen talade om i bitter
förtvivlan genomvakade nätter. Jag
blev litet snopen, förstås, men lät ej
avskräcka mig i mina psykologiska
studier, därför att det första försöket
misslyckades. Då vi kommo in på
gården öppnades just dörrarna till
kyrkan, och nunnorna kommo ut. Alla
dessa lika dräkter verkade så
förvillande på mina synnerver, att det skulle
varit mig omöjligt att särskilja den
ena från den andra. Om någon av
mina personliga vänner befunnit sig i
denna skara, hade jag helt säkert ej
märkt det. I alla dessa ansikten sökte
jag fåfängt efter något uttryck, som
kunde fängsla min uppmärksamhet.
Med undrande nyfikenhet betraktade de
främlingarna, somliga blott ett
ögonblick, medan de passerade förbi oss,
andra åter tycktes ej ha någon
brådska, utan stodo stilla, granskande oss
från topp till tå. Sedan mina ögon nu
vant sig vid denna mångfald av kåpor
och dok, började jag så småningom
åter kunna reflektera över, vad jag
såg. De flesta av nunnorna voro
äldre kvinnor med långsamma
rörelser, även om ansiktsuttrycket och
ögonen voro livliga. Somliga pratade
ivrigt med varandra, och av deras
blickar kunde man gott förstå, att vi voro
föremålet för deras samtal. Några
yngre flickor närmade sig livligt och
tycktes ytterst intresserade av våra
toaletter och isynnerhet av hattarna.
De hade troligen ej så länge burit
nunnedräkten, att icke deras tankar
ännu hängde litet fast vid denna
världens fåfänglighet. En och annan gick
brådskande över gården och försvann
i en port, som jag fick veta ledde till
sjuksalen. Mina blickar följde dem
med större intresse än de övriga.
Vilken vacker uppgift fyllde icke dessa
här i livet! Blott en liten stund
unnade de sig att fullgöra sin andakt,
sedan skyndade de åter att sprida
lindring och tröst bland de stackars
febersjuka.

— Ha ni många patienter nu?
frågade jag.

— Nej, inte för närvarande, svarade
portvakterskan, men det är
storrengöring i sjuksalen och vi ha ett par
gummor från staden till hjälp, och dem
måste man minsann se efter. Så snart
systrarna gå i bönen, göra de
latmaskarna ingenting. —

Ja, det var början av mitt besök,
och fortsättningen blev ungefär
likadan. När jag nu satt i trädgården
under ett blommande akacieträd,
undrade jag, om alla människor skulle
känt sig lika besvikna i mitt ställe,
eller om jag hade haft för stora
förväntningar på livet i ett kloster. Ej
ens någon andäktig fromhet kunde jag
finna. Korstecknet gjordes mekaniskt,
tyckte jag, och när jag såg radbandets
kulor glida mellan systrarnas fingrar
fick jag mina starka tvivel, huruvida
de verkligen tänkte på vad de gjorde.
Vore det för resten så underligt, om
det blev mekaniskt till slut, sedan de
hållit på därmed dag ut och dag in i
10, 20, 30 år kanske? Jag undrade,
vad som förmått de flesta av dessa
kvinnor att gå i kloster, och jag
tänkte omedvetet på ett uttryck, som jag
ofta hört hemma i Sverge, när det
varit tal om den eller den förlovningen:
”För att bli försörjd”! Var då detta
ett yrke som alla andra? Kunde man
tänka på att bli nunna på samma sätt,
som man tänkte på att söka plats på ett
kontor eller att lägga in en ansökan
för att komma in på det eller det
”"Hemmet för — — —”? Det var så
meningslöst allt detta. Jag kände mig
nästan förargad över hela besöket och
önskade, att vi väl vore härifrån igen.
Det var nog likadant innanför
klostermurarna som utanför dem. Då
träffades mitt öra av några toner ur en
liten sång, som jag hört sjungas i den
pension, där vi bodde. Ovillkorligen
reste jag mig upp och såg då, att blott
ett par steg ifrån mig satt en ensam
nunna. Några rosenbuskar hade helt
och hållet dolt henne för mig, och jag
hade varit så inne i mina funderingar
över klosterlivet, att jag ej märkt,
när hon kom. Jag stod stilla och
betraktade henne. Hon satt orörlig med
blicken riktad ut i fjärran, som om
hon ej hörde till denna världen, hennes
fingrar omslöto radbandet och
läpparna rörde sig blott helt obetydligt,
medan hon sjöng de tre verserna av den
lilla sorgliga visan:

<poem>”De stunder som jag var med dig
Ett pärlband likt med sällsynt glans
Mig tyckas, och jag täljer städs
Min bittra saknads rosenkrans.

Var stund en pärla är, en bön
Att sargat bröst må finna frid.
Men när mitt radband jag läst ut
Ett kors är fäst därvid.

O, minne, som ger fröjd och kval!
O, bitter sorg för allt jag mist!
Jag kysser varje pärla, tills jag lär
Att kyssa korset, älskade, till sist.”
</poem>

Hon sjöng så sakta, att det skulle
varit mig omöjligt att urskilja orden,
om jag ej kunnat dem utantill. När
sången var slut, släppte hon den kula
hon höll, och tog den nästa utan att
flytta sin blick eller ändra sin
ställning, men det kom ett ljust leende
som ett återsken av svunnen lycka
över hennes drag så att hon blev
riktigt vacker. Den ena kulan efter den
andra gled mellan hennes fingrar, och
jag kände mig åter nära att bli
förargad. Inte läste hon några böner,
därpå var jag säker, varför skulle hon
då fingra på radbandet? Nu hade hon
kommit till den sista kulan; hennes
hand grep om det stora korset, hon
reste sig upp, betraktade det länge
och tryckte det sedan till sina läppar.
Äntligen fick jag då se verklig andakt.
En lättnadens suck undslapp mig,
som om jag blivit befriad från en tung
börda, men i samma ögonblick hörde
jag abedissan komma i sällskap med
de andra damerna från pensionatet.
Den unga nunnan ryckte till vid ljudet
av deras röster, och då hon i detsamma
blev mig varse, fäste hon en skrämd
blick på mig samt avlägsnade sig
hastigt. Jag närmade mig det övriga
sällskapet, som ej hade ord nog att
prisa allt, vad de sett, och all den
vänlighet, som visats dem. Vi återvände
till staden, var och en talande om det,
som intresserat henne mest, men jag
förblev tyst. Bilden av nunnan, som
jag sett i trädgården, stod för mig
hela dagen, och då jag somnade på
kvällen, ljöd ännu hennes
melankoliska visa i mina öron.

*

Hur länge jag hade sovit, vet jag ej,
men jag väcktes av, att jag hörde mitt
namn nämnas. Den unga nunnan från
klostergården stod framför mig.
Månen sken rakt in i rummet och belyste
hennes bleka drag och feberglänsande
ögon. Hon var klädd i sin vita
klosterdräkt, men doket hade glidit ned
och det ljusbruna håret föll i mjuka
vågor åt bägge sidor. Det var något
spöklikt över henne, som skrämde mig.
Huru hade hon kommit hit? Hon
måste vara febersjuk, eller kanske hon
gick i sömnen. Jag sträckte ut
handen efter ringklockan för att kalla på
hjälp, men i samma ögonblick sade
hon med sin milda stämma:

— Bliv ej rädd för mig och ropa ej
hit någon. Jag skall gå igen lika tyst
och obemärkt, som jag har kommit.
Då jag såg dig i trädgården i dag,
kände jag, att jag måste tala med dig,
och därför smög jag mig hit. Jag ville
bedja dig att ej berätta för abedissan
om mitt vackra radband, ty hon säger,
att jag ej har rättighet att ha ett
radband, som är olika de andras. Ser du,
deras äro av gråa träkulor, och korset
är också av grått trä. Därför äro de
så lätta och gå ej sönder, men mitt är
av dyrbara pärlor och stenar, och
korset är en svart diamant. De ville ej
tillåta mig att ha det kvar, men jag
kunde ej skilja mig därifrån, ty varje
pärla, varje sten är ett minne från den
tiden, då jag ännu levde, och nu, när
jag är död, vilja de ta ifrån mig
minnet. Abedissan säger, att jag ej ens
har rättighet att minnas. Kan du
förstå det? Till slut målade jag pärlorna,
stenarna och korset med grå färg och
nu äro de nöjda, alla de andra döda
där borta. De tro att jag läser mina
böner vid samma träkulor som de
själva, och veta ej huru tungt sorgens
kors är. De kunna ju ej se skillnad på
ädelstenar och träbitar. Men jag
förstod, att du såg det i dag, därför har
jag tvättat bort färgen och kommit hit
för att visa dig det. —

Radbandet gnistrade i månskenet
och det svarta korset tycktes så tungt,
att jag fruktade tråden skulle brista.
Hon tog de första kulorna och lät dem
glida mellan fingrarna. De voro vita
pärlor, som på sin klara yta
återspeglade allt, som omgav dem.

— Det är minnen från min
barndom! sade hon vemodigt. Den tiden,
då livet låg så ljust framför mig, att
jag ej ens kunde skönja den minsta
skugga. Det är mycket länge sedan.
Därpå följde bekymmersamma år.
Från dem är denna pärla. Den är nog
lika vit som de andra, men den har
mistat sin glans genom min mors tårar,
vilka ofta föllo på den, när sorgen blev
henne för tung att bära. Denna mörka
pärla är minnet av min fars död. Jag
var då nästan barn ännu och kunde
aldrig riktigt fatta, att han hade gått
bort. — Se′n komma flera färglösa
pärlor; det var många strävsamma och
dock innehållslösa år. — Här ser du
en blå turkos — en gåva av en väninna,
som jag höll mycket av. Här är min
första ädelsten. Den var röd, när jag
fick den; jag var då blott 15 år. Så
småningom har den blivit allt ljusare,
och nu är den endast blekt skär.
Sedan kommo många blåa, röda och
gröna pärlor, allt minnen från glada
ungdomsdagar. Denna gula pärla var vit,
när jag första gången såg den,
åtminstone tycktes den mig så. Den är
minnet av en väninna, som missbrukade
mitt förtroende till henne och gjorde
mig mycket ont. Jag skulle så gärna
vilja ta bort den pärlan tillika med ett
par andra, men det går ej. Man kan
aldrig få bort något från minnets
radband.

Hittills hade hon låtit den ena
pärlan efter den andra glida vidare, under
det hon talade, men nu tvekade hon ett
ögonblick. De bleka kinderna fingo
varmare färg, ögonen blevo så mörka
och djupa. ”Svunnen lycka”, viskade
hon och kysste en stor purpurröd pärla.

— Vet du vad detta är? Varken
pärla eller ädelsten och ändå förmer
än alla de övriga. Blott två droppar
hjärteblod av dem båda, som älskade
varandra, och ändå lika tungt som det
stora, svarta korset. Dess röda glans
kastar sitt skimmer över alla de stenar
som sedan följa, utom denna svarta
diamant, som jag fick av min moder,
när hon lämnade mig för alltid.

Hon gjorde andäktigt korstecknet
och hennes läppar rörde sig tyst,
förmodligen i bön för moderns själ. När
hon åter såg upp glänste tårar i
hennes ögon. Sakta lät hon diamanten
falla till de andra.

— Här äro smaragder, på vilka
fyrväpplingar äro inristade. Jag har
många sådana. Och diamanterna, som
gnistra, äro minnen från stunder av
en ljuv sällhet och berusning, då jag
fick vila vid min älsklings hjärta och
visste och kände, huru kär jag var
honom. Säg, skulle jag	väl
kunna byta ut dem emot de gråa
träkulorna? Och dock är det
just diamanterna, som
abedissan ej kan tåla att se. Kanske om hon
själv ägde några, att hon då ej skulle
tycka så illa om dem. Här är en mörk
kula. Den är tyngre än bly och har
ingen glans. Många heta tårar ha
fallit på den, ty den är en påminnelse om
det löfte jag gav, att utan klagan
avstå från all kärlek och alla
förhoppningar, om ödet för hans lycka krävde
ett sådant offer av mig. Jag bar på
den tiden detta radband som ett
smycke kring min hals, och han brukade då
och då fästa dit ännu en diamant. Men
en dag kom han emot mig med ett
jublande leende och ropade på långt
håll, att han hade en dyrbar gåva åt
mig, och under det hans läppar
trycktes emot mina, fäste han det svarta
diamantkorset på mitt bröst. Sedan
flydde han därifrån utan att våga se
sig om. — — — Länge släpade jag
mig omkring med min tunga börda,
som nästan krossade mig, men
slutligen förbarmade sig Fader Tid över
mig och lät mig få dö. Och nu går
jag där uppe bland alla de andra döda,
men de flesta av dem ha aldrig levat och
de övriga ha lydigt bytt ut sina fagra
pärlor emot de lätta träkulorna. Men
jag kan det ej, jag vill det ej!
utropade hon vilt. Säg själv, om du skulle
kunnat förmå dig därtill? tillfogade
hon vänd till mig, och lade det tunga
radbandet på mitt bröst. Jag försökte
att försvara mig, att rycka bort det.
Korset kvävde mig, jag kände, att jag
måste dö under dess tyngd, jag ville
bedja henne att befria mig därifrån,
men jag kunde ej få ett ljud över mina
läppar. Det svartnade för min blick,
och jag såg blott nunnans ögon som
glimmande eldkol, där hon stod lutad
över mig, och med handen tryckte det
tunga korset mot mitt bröst. Så blev
allt mörkt, och jag förlorade
medvetandet. — — —

*

— Men Ester, är du inte uppe än?
Tåget går ju om en timme. Skynda
dig!

Jag satte mig upp förvirrad.

— Men så skynda dig då ! Varför
stirrar du på mig, vad är det åt dig?

Greta kom fram till min säng och
ruskade mig. I ett nu stod det klart
för mig att jag hade drömt, drömt
alltsammans. Åh! Gudskelov! Jag
sprang upp som befriad från en tung
börda, och inom en halvtimme var jag
klädd och färdig med packningen, så
att jag till och med hann äta frukost i
all hast, innan vi åkte till stationen.
Men när tåget hade lämnat staden,
lutade jag mig ut genom fönstret för att
ännu en gång få se klostret, som vi
foro förbi. Jag tänkte på henne, som
sjungit så vekt och med undergivenhet
kysst sitt kors. Själv var jag ungefär
vid samma ålder som hon, men vilken
skillnad var det ej oss emellan. Vilka
planer byggde jag ej för framtiden!
Hur växlande och rikt kunde det ej bli,
som ännu låg framför mig. Och hon
däremot — — —! Hon hade intet
mera att hoppas på här i livet, intet att
önska, intet att längta efter. Den ena
dagen skulle gå som den andra, likt
de lätta, intetsägande kulorna i
nunnornas radband, ända tills den sista
kulan fallit, och Fader Död förbarmar
sig över henne och lägger korset
mellan de stelnade händerna på hennes
kalla bröst.

(”Mitt Hem’’.)

<img></img>
</chapter> 

<chapter name="Varför fru Håkansson gick in i rösträttsföreningen av Frigga Carlberg">
<h2>Varför fru Håkansson gick in i
rösträttsföreningen.</h2>

Den under de senaste åren bland
socialt och politiskt intresserade kvinnor
stående frågan:	»Är ni medlem av
rösträttsföreningen?» hade äfven riktats till
fru Håkansson, känd som en synnerligt
dugande och redbar självförsörjande
kvinna. Men fru Håkansson svarade
nej och lät sitt nekande åtföljas af en
energisk motivering:

»Nej, jag tackar, jag varken är eller
någonsin kommer att bli medlem af den
där föreningen. Och jag begriper inte
hvarför man skall bråka med sådant som
man inte är tvungen till. Männen ha
skött om världen hittills — så gott de
förstått, hoppas jag — och åtaga sig nog
bestyret hädanefter också, bara de få göra
det i ro och fred. Fruntimmer ha väl
tillräckligt att sköta ändå med hus och
hem och man och barn — och
tjänstfolk se’n! — utan att också lägga sig i
politiken. För min del har jag fullt
upp att göra med att sköta mitt
pensionat — fjorton bäddar är inte
småsmulor att hålla reda på. Och när man
som jag är ensam om att försörja och
skaffa uppfostran åt fyra barn, så gäller
det minsann att hänga i både dag och
natt utan att förstöra tiden med spring
på politiska möten. Gott en kan få
tillfälle en söndagseftermiddag att slinka
in i Guds hus och höra en aftonsång.»

Några månader senare anmälde fru
Håkansson sitt inträde i stadens F.K.P.R.

»Tala om för mig orsaken till denna
glädjande omvändelse», bad föreningens
ordförande.

»Ja gärna — och låt andra få del af
den också — jag är skyldig ett
försoningsoffer», svarade fru Håkansson och
makade sig tillrätta i soffhörnet. Ni
känner ju mina omständigheter, men i alla
fall är det kanske bäst att jag relaterar
dem för att klara sammanhanget. Min
man övergav hemmet för tolv år sen
efter att ha förstört pengarna jag fått
efter min far och lämnade mig ensam
med fyra små. Min mor och jag
flyttade då tillsammans och satte upp ett
pensionat. Detta gick riktigt bra några
år, ända tills min mor dog. Det föll
mig aldrig in att jag inte hade full
äganderätt till mitt mödernearv. Nej,
det har ni visst inte, upplyste juristen
jag vände mig till för att få råd, ni är
icke änka, icke frånskild, har icke
äktenskapsförord eller boskillnad och i
testamentet finns ingenting om att er mors
kvarlåtenskap skall tillfalla er ensam
och vara undantagen er mans
förvaltning. Ni har rätt att efter företeende
av intyg om medellöshet utfå så mycket
av er mors kvarlåtenskap att ni och
barnen icke lida nöd. Men er man såsom
er målsman är ensam berättigad att
uppbära och förvalta arvsmedlen efter er
mor. — Jag blev som förlamad och på
min fråga om vad som vore bäst för
mig att göra, rådde han mig att söka
skilsmässa, ehuru jag naturligtvis borde
ha gjort det innan min mor dog. Då
min man vistades å okänd ort, skulle
jag låta lysa efter honom i tidningarna.
Ifall han icke lät höra av sig inom ett
år, så skulle jag vara fri. Men om han
får se efterlysningen och kommer hem
och tar alltsammans? Häradshövdingen
ryckte på axlarna: Ja, den risken 
löper ni ju.

Det gick som jag fruktade —
fortsatte fru Håkansson sin historia — min
man kom hem, han var inte längre borta
än i Kristiania. Han hade plats som
bokförare hos en änka, som hade någon
sorts affär. Pengarna fick han rubb
och stubb och gav sig av igen för att
bli delägare i änkans affär. Barnen och
jag skulle komma efter, hettes det.
Detta var således resultatet af mina
hederliga föräldrars livslånga arbete och
sparsamhet, att en främmande karl skulle
i ett främmande land med en
främmande kvinna förslösa vad de med möda
skrapat ihop, under det att deras enda
barn fick nästan lida nöd.

Sådant kallas »förvaltning».

Skilsmässa ville han inte höra talas
om. Lyckligtvis fick jag behålla
möblerna, antingen Håkansson glömt bort
dem eller tyckte att jag kunde få några
smulor med av arvet. Så blev det att
fortsätta med pensionatet — människor
tyckte att jag lidit orätt och voro snälla
emot mig — och bra har det gått, två
av barnen kunna redan försörja sig
själva. Jag har haft gott mod och när
det ibland motat har jag bara tagit nya
tag med friska krafter, men i dag tröt
mig tålamodet riktigt — jag har inte
en gnista kvar — —»

Fru Håkansson måste svalka sig med
ett glas vatten, innan hon kunde
fortsätta:

»Det är så, ser ni, att jag i höst
ämnar utvidga mitt pensionat och har hyrt
en våning som gränsar intill min. Till
den nya lägenheten hör en telefon som
jag ville övertaga. Så går jag i dag till
telefonbyrån för att få kontraktet
överflyttat på mig. — Är ni ogift? fick jag
till svar på min förklaring. — Nej. —
Är ni änka då? lydde nästa fråga.
Tveksam om vad jag skulle svara, då jag
inte på fem år hört av min man,
frågade jag vad det hade med saken att
göra, då det var jag som både skulle
begagna och betala telefonen. Men så
enkelt var det inte. — Om ni har en
man, så är det naturligtvis han som
skall underteckna kontraktet. — Men
jag har ingen aning om hvar han finns,
svarade jag som även började bli otålig
— skulle jag kanske hämta hem honom
från Amerika eller Australien för att
underteckna ett telefonkontrakt? — Ja,
som ni vill, men ert namn — en gift
kvinnas — duger inte — sådan är
lagen. Den unge mannens ton var
obeskrivligt överlägsen.

— Är lagen verkligen sådan, svarade
jag, så är det på tiden att den blir ändrad
— och så gick jag hit för att bli
inskriven i rösträttsföreningen. —

— Duger inte! utbrast fru Håkansson
bittert. — Det kändes som om jag fått
ett slag i ansiktet, så blygdes jag, då
jag smög mig ut. Alla dessa tunga år
har jag redbart sträfvat för att försörja
de mina och skaffa barnen en god
uppfostran, har punktligt fullgjort min
skattskyldighet till stat och kommun — och
så blir jag behandlad som ett omyndigt
barn eller som en förbrytare. Är
Sveriges lag sådan mot Sveriges kvinnor,
så är det sannerligen på tiden att vi
sammansluta oss för att få den ändrad
i enlighet med rättvisa och sunt förnuft,»

Och så gick fru Håkansson sin väg
med rakare nacke och fastare steg än
vanligt — hon hade tydligen kommit
till insikt om sitt människovärde, fastän
hon var gift. <tab><tab><i>Frigga Carlberg</i>.

<img></img>
</chapter> 

<chapter name="Våra tjänstflickor">
<h2>Våra tjänstflickor.

<small><small>En solidar-opponent.</small></small></h2>

Elsa Törne är för närvarande ute
och går i de danska tidningsspalterna,
och bland annat upptar i sista
numret av Politiken fru Emma Gad de
med tjänstefolksproblemet
sammanhängande Solidarprinciperna till
skärskådning. Någon sympati kunna de
knappast påräkna från den danska
författarinnans sida och hon uttalar
genast sina dubier att det nya systemet
skall ställa sig billigare än det gamla
även om en tjänstflicka enligt den
anställda beräkningen skulle kosta över
tusen kronor om året. I varje fall —
fortsätter hon — finns det emellertid
gott om fruar, som trots allt fagert tal
tills vidare hålla fast vid den gamla
ordningen, som, även om den vållar
en smula jungfrubekymmer, dock
skonar dem från att komma hem till en
kall och övergiven bostad, där de
själva måste lägga veden i kakelugnen.
När författarinnan vidare i varma,
uppmuntrande ordalag påpekar att det
enda sättet för husmödrarna att på en
gång få det husliga arbetet utfört och
utveckla sin själ och sina samhälleliga
intressen, är att stiga upp klockan sex
om morgonen och börja arbetet
klockan sju, så fruktar jag att icke så få
stockholmskor helst ta avstånd från
denna hemmens pånyttfödelse.
Köpenhamnskorna kan jag i varje fall
svara för. De tycka i regeln bättre
om att roa sig sent om kvällarna än
att sörja för eget och andra hems
pånyttfödelse klockan sju en iskall
vintermorgon.

Nej, det går inte så lätt som fru
Törne tror att forma om samhället.
Århundradens sedvänjor ha givit dess
byggnader tjocka murar, som motstått
många angrepp, och familjen har så
länge den existerat bestått av man,
hustru, barn och de för hemmets
skötsel nödvändiga hjälpredorna. Allt
detta förändras icke i en
handvändning. Jag tror därför det är klokare
att se på förhållandet sådant det är
än sådant det kunde bliva genom en
brytning med våra traditioner och
vanor. Faktum är ju att det blir allt
svårare att få goda tjänstflickor och
att vederbörande hellre välja vilket
annat yrke som helst än tjänarinnans.
Alldenstund våra dagars jungfrur
knappast ha det sämre ställt än t. ex.
ett butiksbiträde — utom en
genomsnittslön på två à tre hundra kronor
om året, allting fritt och dessutom
presenter och drickspenningar —
måste den kring sig gripande olusten att
välja detta dock rätt naturliga
kvinnoyrke ha mycket djupt liggande
orsaker. En av dessa är den bristande
friheten, en annan den gängse åsikten
att det är tarvligt att tjäna — en
åsikt, som just frodas inom den lägre
medelklassen, därifrån rekryteringen
skulle ske.

Den förstnämnda orsaken är svår
att undanrödja, emedan hemsysslorna
knappast kunna inrangeras under
bestämda klockslag. Det är och måste
alltid förbliva en hänsyns- och
taktsak, och jag tror att en smula
tillmötesgående och förståelse från
husmödrarnas sida är absolut nödvändig,
om icke förhållandena skola utveckla
sig i en synnerligen oangenäm
riktning. I fråga om hemmets skötsel rör
det sig liksom överallt annorstädes om
arbetsgivare och arbetare, men oftast
kan man konstatera en grundlig
olikhet i uppfattningen hos herrskapet och
tjänarna. Familjen anser att för den
och den summan köpes vederbörandes
hela tid och existens, medan
tjänstflickan däremot proklamerar att hon
betalas för att utföra arbetet i
hemmet och att hon för övrigt bör ha sin
frihet liksom fallet är i fråga
om alla andra yrken. Har hon
rätt eller orätt? Här ligger
hunden begraven. En diskussion kan
aldrig leda till enighet i denna punkt,
utan tvärtom måste det uppstå
förbittring emedan somliga betrakta den
kinkiga frågan genom traditionens
glasögon, andra däremot med en friare
blick tidens bärande idéer fört med
sig. Sannolikheten talar emellertid
för att även om den äldre husmodern
håller styvt på sin bestämmanderätt
över tjänarna, så torde den yngre
komma att lära sig hylla principen om
arbetsgivare och funktionärer.

Även om grunduppfattningen blir
och måste bli olika kan emellertid det
hela gå förträffligt om fruarna blott
vilja fasthålla kravet att
tjänstflickorna mitt under den stora
frihetsförnimmelsen skola bibehålla en viss form i
fråga om väsen, uttryckssätt och
klädedräkt under arbetstiden. Vare sig
det är fråga om demokrater eller ej
kunna vi alla komma överens om att
ingenting ger ett bättre intryck av
ett hems ordning och prydlighet än en
korrekt, väluppfostrad tjänstflicka.
I denna punkt stå danskorna tillbaka
inte bara för engelskorna, som delvis
äro korrektheten personifierad, utan
delvis också för svenskorna.
Förmodligen är det den starkt utvecklade
jämlikheten, som vållar detta.
Likasom en schweizare känner sig alltför
friboren att bära livré och sitter på
bocken av en Genève-landå i jacka
och brun melonhatt, så tycker den
danska tjänstflickan att det ger en viss
prägel av oberoende att passa upp vid
bordet i låghalsad, högröd blus och
visa sig lika munter och otvungen som
herrskapet. Det är den honetta
ambitionen, som ytterst vållar alla
svårigheterna. Ansåg man det lika fint
att laga mat och duka bord som att
sälja för fem öre karameller i en strut
skulle allt vara räddat. Mycket
bidrar också namnet tjänstflicka,
jungfru, till denna missaktning. Kunde
man i stället hitta på någonting i stil
med det tyska "Stütze” skulle det
mera än alla världens system bidraga
att tillfredsställa dessa arbetande
unga kvinnor, som betyda så oändligt
mycket för vårt dagliga välbefinnande
och ofta skänka oss våra bästa och
mest trofasta vänner.

På så sätt skulle vi allra bäst undgå
faran att av den hårda
nödvändigheten tvingas att kasta oss över fru
Törnes Solidarsystem, som fordrar av oss
arma kvinnor — ja, vad allt fordrar
det inte! När jag tänker på, att jag
skall tvätta golv och bädda sängar
klockan sju på morgonen, borsta skor,
promenera, laga frukosten, öppna
tamburdörren, spela Beethovens
sonater, studera sociala broschyrer,
avlägga sjukbesök, skala potatis, duka
bord, tvätta o. s. v. och ändå vara
spirituell och munter i Solidarföreningen
på kvällen, så går det runt i huvudet
på mig. Jag säger helst ifrån genast
— jag kan inte. Jag tar min Matts
ur skolan.

<tab><tab><tab><tab>(Sv. D.)

<img></img>
</chapter>

<chapter name="Ur verkligheten af Walborg Ulrich">
<h2>Ur verkligheten.</h2>
<table o>
<td c>———
<td c><b>Stockholmsbild</b>
<td c>för Tjänarinnebladet.
<td c>af <i>Walborg Ulrich</i>.
<td c>——
</table>
<tab><tab><tab><tab>(Forts. fr. föreg. n:r.)

Tre år ha förgått sedan Anna lämnade
fru Nygren. Den plats hon då tillträdde,
och där hon stannade något mer än ett
år, var så tillvida helt och hållet olik
vad hon förut prövat på, som hennes
matmor ej det ringaste brydde sig om
sitt hem eller hushåll i detalj. Så snart
allting var ordentligt, kände hon sig nöjd.
Aldrig föll det henne in att säga; »nu
skall vi ha rengöring i nästa vecka»,
eller »i morgon skall vi räkna tvätt».
Allt sådant fick husjungfrun själf ha
omtanke om, liksom kokerskan styrde
och ställde med allt som rörde maten
och köket. Hon kunde säga till några
dagar förut; »om tisdag kommer det så
och så många främmande till middagen»,
och sedan fingo jungfrurna själfva tänka
ut och skaffa hem mat och blommor
och allt som behövdes. Stundom kunde
det falla dem in att fråga henne, om
hon gillade deras förslag, men sedan hon
hört på och förklarat att det var bra
alltihop, glömde hon det strax igen.
Hennes man däremot måste alltid noga
ha reda på matsedeln för att kunna
bestämma vinerna.

Anna fick under denna tid öva sig att
tänka och handla fullkomligt
själfständigt, vilket ju kunde vara godt för den,
som snart hoppades få ett eget hem att
sköta. Men när hon efteråt tänkte
tillbaka på detta år, insåg hon att det ej
skulle varit nyttigt för henne att under
åratal vänja sig vid all den lyx och allt
det öfverdåd som rådde där, om hon
skulle kunna känna sig lycklig under
de små förhållanden och med de enkla
vanor, som en arbetares hustru har att
vänta. Men Anna var lycklig, mycket
lycklig som Birgers hustru, och saknade
intet af det som varit, och när ännu ett
år gått hän, och en liten tös sett dagens
ljus i deras hem, tyckte hon nästan att
hennes lycka var för stor. Och dock
satt hon nu hos Lotten med sin lilla
flicka i knäet och grät bittert. Hon kom
från sjukhuset där Hilda sedan några
veckor låg döende i lungsot. Själv visste
hon intet därom, utan gjorde upp
planer huru de alla skulle fara till landet
om söndagarne i sommar »när jag är
frisk igen», men sköterskan hade just i
dag på Annas fråga svarat, att intet
hopp fanns, endast den trösten att
slutet troligtvis ej blev svårt. En eller
annan vecka ännu och den glada Hilda
skulle vara borta för alltid. »Aldrig
skall lilla Eva få komma in på en
fabrik, om det står i min makt att hålla
henne därifrån», utbrast Anna och tryckte
sitt barn intill sig. »Jag tror ändå att
det är där vi ha att söka grunden till
Hildas sjukdom. Fabrikslönerna räcka
minsann ej till någon ordentlig föda eller
ordentlig bostad, och när kroppen är
kraftlös och illa närd, då får sjukdomen
snart makt över en. Snälla Lotten,
försök att övertala Tora att sluta vid
fabriken och stanna hemma och hjälpa
dig. Du har ju så mycket arbete nu,
att du behöfver både två och tre flickor
till strykningen.»

Lotten såg sig belåtet omkring på alla
högar med stärkkläder och blusar, som
hon tvättat och strukit under dagens
lopp. Hon hade nämligen på Annas
råd och med hjälp af pengarna för
lifförsäkringen satt upp en liten tvätt- och
strykinrättning, för att slippa gå ut som
hjälphustru och lämna barnen ensamma
hela dagarna. Hon var duktig i sitt
arbete och ordentlig och hade på dessa
år fått så många kunder att hon måste
ta två flickor till hjälp. »Ja, det skulle
<chapter name="Öppettider Platsanskaffningsbyrå och exp.">
<table b>
<td c><h2><big>Stockholms Tjänarinneförenings</big></h2>

<big><big><b>Platsanskaffningsbyrå och Expedition</b></big></big>

Öppen kl. 11—4, 6—7.<tab>Torsdagar kl. 11—4, 6—8.

Lördagar <b>endast</b> kl. 11—4.

<b><big><big>Grefthureg. 20 C.</big></big></b><tab><b>Allm. Tel. 94 39.</b>
</table>
</chapter>

<chapter name="Annons">

<table b>
<td c><big><big><b>Matts i Körkbyn,</b></big></big><br>
<big><big><b>Pelle i Storängen</b></big></big><br>
<big><b>och</b></big> <big><big><b>Lisa i Kråkhult</b></big></big>

<b>medverka vid fester och samkväm.

Uppgörelse kan ske efter
öfverenskommelse pr telefon Allm. 23 00 kl. halv 12—halv 1.

<i>FRÖKEN WALBORG ULRICH.</i></b>
</table>
</chapter>

inte vara så tokigt», svarade hon
betänksamt, »men det går nog inte. Tora
är så van vid fabriken, så hon lämnar
den inte. Men när Greta får ett par
år till på nacken, kan hon hjälpa mig».
»Nej, mamma, jag vill hellre laga mat
och baka och sopa och städa, det är
mycket roligare än att stryka», föll
Greta in, »kan inte moster Anna hjälpa
mig, så jag kan få komma in som
frielev på någon hushållsskola? Mamma
säger, att det är för dyrt för oss annars,
och jag ville så rysligt gärna lära mig
riktigt.»

»Jo, Greta, det skall moster göra»,
svarade Anna och log genom tårarna
mot den lilla beställsamma tösen, som
med sitt stora förkläde, damborsten i
ena handen och sopskyffeln i den andra,
såg ut som en riktig liten husmor.» Vi
få väl ha tålamod några år, ännu är du
för ung. Men snart hoppas jag att
Tjänarinneföreningen får sin fackskola i
stånd och då lofvar jag dig, Greta, att
du skall få gå igenom en kurs där, och
det kostar ingenting». Greta strålade
av belåtenhet vid detta löfte, men
Lotten skakade missnöjd på huvudet.
»Tänker du, att Greta skall ta plats som
jungfru? Jag tycker inte att din egen
erfarenhet i det fallet var för treflig;
kom ihåg Nygrens». »Ja, Lotten, det
kan ju tyckas så, men jag hoppas, ja,
jag är alldeles säker på, att det blir en
vändning till det bättre i den vägen.
Och just en fackskola kommer att göra
mera nytta än alla långa diskussioner
och tidningsartiklar. En duglig
tjänarinna, som kan sitt yrke, måste dock
bli värderad annorlunda än den, som
ingenting har lärt sig, och om vi en
gång kommer därhän, att tjänstflickorna
ej längre bo i sina matmödrars hem,
komma de äfven att vinna i anseende
och själfständighet, och det dröjer nog
inte så många år förrän en jungfru är en
arbetare som alla andra och ej längre
har en undantagsställning, som dock
egentligen är en kvarleva från
lifegenskapen, liksom hela den undantagslag,
tjänstehjonsstadgan, under hvilken hon
nu lyder».

»Seså, bli inte het nu! Och hvad
den där gamla tjänstehjonsstadgan
beträffar, som du jämt far ut emot, så
tycker jag verkligen att det är att öda
krut på döda hökar. Det är ju ingen,
som bryr sig om den, och det, som står
i den, gäller ju bara för den, som har
tagit städsel, och det finns väl knappt en
enda jungfru i Stockholm numera, som
gör det.» —

»Det är nog sant, allt det där»,
svarade Anna, »men det gäller dock mest
de stora städerna. Och dessutom
förstår du inte, att bara detta, att det finns
en särskild lag för tjänare, är en
skamfläck för hela kåren. Varför skola ej
vi lyda samma lagar som våra bröder
och systrar? Låt oss arbeta under
samma förhållanden, under samma lagar,
så skall du få se, att vi också komma
att bli ansedda som människor, och inte
bara som en nödvändighetsartikel i ett
hushåll. Bort med inneboendesystemet
äfven för tjänare, giv dem bestämda
arbetstider, olika för olika hem och olika
förhållanden, fordra yrkesskicklighet av
en jungfru likaväl som av en annan
arbetare, så skall du få se, att det ej
mera blir så ont efter tjänstflickor, som
det är nu. Och när vi kommit därhän,
så skall också förhållandet mellan
husbonde och tjänare bli bättre, ty
husbonden skall veta, att sätta värde på en
duglig tjänare, även utan att anse den
som sin egendom, och en tjänare skall
villigt göra sitt arbete och göra det <i>glatt</i>,
då hon är fri från detta tvång dygnet
om, som just alstrar den största
bitterheten. Så skall det bli i framtiden, det
tror jag så visst, och när allting annat
går framåt och blir bättre och bättre,
varför skulle inte vi också bli det. Det
beror på oss själva, och om endast alla
ville inse det, och sluta sig samman till
ett helt, så skulle halva striden vara
vunnen!»<tab><tab><tab>(Slut.)
</chapter>
——————————————————<br>
<small>Stockholm 1908. A.-B. Arbetarnes Tryckeri.</small>
</chapter>
<chapter name="N:r 3">
<img><small>Alla för hvarandra.</small><br><big>TJÄNARINNEBLADET</big><br>UTGIFVET AF STOCKHOLMS TJÄNARINNEFÖRENING</img>

<table o>
<td c><b>4:de årgången.<tab>N:r 3.</b>
<td c><tab>
<td c><small><b>Prenumeration kan ske å Tjänarinneföreningens exp., Grefturegatan 20 C. Pris för helt år 40 öre. Lösnummer 10 öre.</b></small>
</table>

<h2>Stockholms Tjänarinneförening</h2>

avhåller ordinarie möte 2:dra, och
offentligt 4:de, torsdagen i varje månad
kl. 9 e. m. å lokalen Grevturegatan
20 C.

Nya medlemmar kunna då ingå i
föreningen, varjämte anmälan kan
göras alla dagar på expeditionen.

<img></img>

<h2>Gävle Tjänarinneförening</h2>

har ordinarie föreningsmöten 2:dra
tisdagen i varje månad, och
syföreningsmöten 4:de måndagen i varje
månad.

Inskrivning av nya medlemmar kan
ske även vid syföreningsmötena.
Tjänarinnor i Gävle: agitera bland edra
kamrater för anslutning till eder
förening.<tab><tab><tab><i>Styrelsen</i>.

<img></img>

<h2>Tjänarinnor!</h2>

Då ni ämna byta platser, anmäl eder
alltid först på
<b>Tjänarinneföreningens platsanskaffningsbyrå</b>, Grevturegatan 20 C.

Ingen inskrivningsavgift, billig
förmedlingsavgift.

<img></img>

<chapter name="Fallande blad av Oscar Levertin">
<h2>Fallande blad.

<small><small><i>Av Oscar Levertin.</i></small></small>

——</h2>

<poem>
<i>Vart blad, som i hösten faller,
är en känsla förtvinad och död.
Det som rodnar matt likt koraller,
är en kärleks förbrunna glöd.

Det purpurådrade bjärta,
en lidelse vild och het.
Och det hektiskt röda en smärta,
som blött uti hemlighet.

Det svarta ett hopp, som falnat
till aska i årens brand,
Och det grå en låga, som svalnat
och slocknat i drömmarns hand.

Det gyllene en längtan, som rymmer
från verkdagens tidsfördriv,
och det bruna det lilla bekymmer,
som fyllde ett Martas-liv.

Men för höstens vindkast falla
så bleka som brokiga blad,
och drivan bäddar dem alla
i sin vita vilostad.

Där sova de sida om sida
i griften av vintern redd
och vårfrumorgonen bida
i samma syskonbädd.</i></poem>

<tab><tab><tab><tab><i>(Ur Legender och visor.)</i>

<img></img>
</chapter> 

<chapter name="Tjänarinnornas fackskolefråga av Maria Qvist">
<h2>Tjänarinnornas fackskolefråga.</h2>

Tjänarinnefrågan dyker med små
mellanrum då och då upp i den borgerliga
pressen och sedan Stockholms
tjänarinneförening på allvar börjat arbeta på att i
huvudstaden resa en fackskola för
tjänarinnor ser man nästan dagligen i nämnda
press anonyma insändare i denna fråga.

Att man diskuterar ett spörsmål,
allrahelst när det är av en så pass viktig
karaktär som en fackskola verkligen är,
därom är inte annat än gott att säga;
men varför inte signera sina inlägg i en
dylik polemik med sina namn eller med
sin <i>kända</i> signatur om sådan finnes och
inte med »ung fru» och »äldre fru» eller
liknande. Har man något av vikt att
säga sina medmenniskor i en eller annan
fråga, då bör man göra det så att man
vet från vem det kommer och inte tala
endast för sitt nöjes skull och rena
obetydligheter eller dumheter eller i ett
anfall av dåligt lynne och så dölja allt
samman under en sådan där konstifik
signatur som »äldre fru.»

I Stockholms Dagblad för den 8 maj
har en sådan »äldre fru» tagit till ordet
i denna tjänarinnornas fackskolefråga.
När man genomläst hennes spaltlånga
inlägg i frågan måste man med
nödvändighet fråga sig: Vad vill denna
gamla fru?

Efter att ha talat om att Stockholms
tjänarinneförening bildades för ett par
år sedan av fru och fröken Lindhagen,
fröken Maria Qvist m. fl., att denna
förening haft och allt fortfarande har en i
ögonen fallande socialistisk tendens, att
det är denna förening som nu tänker
resa denna fackskola, så säger hon:

<small>»Det låter ju för oerfarna öron så bra detta,
att vi genom en fackskola kunna få så dugliga
tjänarinnor i våra hem — men från den här
planerade fackskolan blir troligen endast ett
tuppfjät till fackföreningen med dess för
hemmen så skadliga produkter: tvångsanslutning,
kollektiva avtal, minimilöner, begränsad
arbetstid etc. eller med andra ord ständig strid
och ofrid i hemmen, där beklagligt nog finnes
alldeles för mycket därav förut.</small>

<small>Redan nu äro tjänarinnornas anspråk så
stora och oförsynta samt omöjliga att fylla,
åtminstone i enklare hem, att man undrar
hur långt de skola komma att gå, när de även
få s. k. fackutbildning att yvas över.
Säkerligen få hemmen det då än svårare än förut,
och tänker man sig att våra ofta nog alltför
egenmäktiga kokerskor fått »fackkunskap»,
vågar nog husmodern icke vidare föreskriva
hur <i>hon</i> önskar det ställdt med matordning
och uppköp för att icke tala om sättet för
matens tillagning m. m., då blir för henne
kanske bättre fly än illa fäkta.»</small>

Är det månne obekant för denna fru,
att de flesta av våra kokerskor redan ha
»fackkunskap» och det lär också vara
regel i hemmen att husmödrarne både
bestämma matsedeln för dagen och
recepten för matens tillagning. Så bör det
naturligtvis också vara och även bör
husmodern besitta denna »fackutbildning»
för att kunna sköta ledningen av sitt
hushåll och inte vara tvungen, på grund
av bristande utbildning i hithörande
ämnen, att överlämna hushållet på
kokerskan ensam. Med den erfarenhet jag
har på detta område törs jag tryggt påstå
att där husmodern och tjänarinnan
(kokerska eller vad hon är) äro kunniga i
det arbete de gemensamt skola utföra
och där det finnes ömsesidig aktning för
varandras arbete där finnes icke varken
»ständig strid eller ofrid», tvärtom.

Denna person förnekar icke, att
tjänarinnorna behöva bättre utbildning än de
vanligen erhålla. Att detta behov gör
sig gällande det synes enligt denna »äldre
fru’s» erfarenhet bero därav,

<small>»att de numera ej ofta få med sig från
hemmet ut i livet, hvad som fordom skapade
så goda tjänarinnor: gudsfruktan, plikttrohet,
arbetsamhet och sparsamhet samt minnet av
en mor, som var dem en föresyn i dessa
dygder.»</small>

Men att dessa egenskaper i ännu högre
grad saknas hos vår tids
överklasshusmödrar ingår däremot inte i hennes
erfarenhet.

Om nu något skall göras så vill hon
att kunskaperna skola meddelas <i>från rätt
håll och på rätt sätt</i> och hon föreslår
därför att »Hvita bandet» eller
»Hemmens platsförmedling» skulle meddela
denna yrkesutbildning åt tjänarinnor och
då menar hon att man skulle kunna slå
två flugor i en smäll. Genom
anordnandet av Hvita bands’ matserveringar
»så gjordes säkerligen en viktig insats
till fromma för nykterheten i vårt land»
och genom att bildade kvinnor finge
kontrollera och leda företaget så fingo de
också lägga i dagen »sitt intresse för
ungdomens framtid.» Som det bästa och
effektivaste för deras yrkesutbildning skulle
vara säger hon,

<small>»att en obligatorisk fortsättningskurs på
minst ett år anordnas i samband med våra
folkskolor (en del onödig bokkunskap kunde
i stället gott uteslutas och ersättas med
undervisning i varukännedom samt framför allt
i praktisk ekonomi), så att det visserligen i
allmänhet goda men otillräckliga
kunskapsmått, som nu meddelas i skolköken, bleve
påökadt efter skoltidens slut. Dessa kurser
borde omfatta enklare matlagning, servering,
städning, tvätt och strykning.»</small>

Detta förslag är ganska gott men lider
i praktiken av ett par icke obetydliga fel.
För det första har det visat sig att
endast ett fåtal av de flickor, som bevistat
kurserna i skolköken bli tjänarinnor och
för det andra ha inte de fattiga klassernas
flickor tid eller råd, att gå igenom
årslånga fortsättningskursen i huslig ekonomi
i skolorna sedan de hunnit över
skolåldern och allt för många äro de, som
få söka sig förtjänst utomhus långt innan
skoltiden är slut. De få söka sig platser
som springflickor eller och ta anställning
på fabrikerna för så vitt de inte ha så
utpräglade anlag för husligt arbete att
de föredraga, att gå som ensamjungfrur
i ett tiotal år innan de lyckats få ihop
så mycket att de kunna kosta på sig
denna »fackkunskap». Ha de haft
sjukliga föräldrar och syskon att dra försorg
om så får nog fackutbildningen vara.
Behandlingen dessa okunniga, unga
kvinnor komma i åtnjutande av hos de
»bildade kvinnor», som man tror skulle så
varmt lägga i dagen »sitt intresse för
ungdomens framtid», den lämnar sitt
välförtjänta resultat i — motvilja för att
taga anställning som arbeterskor hos
dylika kvinnor, ty deras kultur är i många
fall så tunn, att den endast färgar ifrån
sig okultur och den kunna vi vara utan
eller också ta vi vår kulturella
uppfostran i vår egen hand.

Om viljan vore god bland
tjänarinnorna så skulle det med lätthet lyckas
dem att resa sin fackskola och säkerligen
skulle den hälsas med tillfredsställelse
av många fattiga flickor, som skulle vilja
ersätta de hundår som äro förbundna
med deras första tjänsteår och vilka ligga
så mörka över deras ungdom, med en
utbildningskurs i skötandet av de enklaste
göromålen, som förekomma i ett hem i
en sådan fackskola.

Att vi äro barn av okunniga mödrar
är inte vårt fel och inte är det vårt fel
att våra mödrar fingo dragas med
trångboddhet och fattigdom eller att de fingo
lämna sina hem om morgnarna kl. 6
och vara borta till kl. 9 om kvällarna
och göra rent och snyggt i de förmögnas
stora hus för en slant, som var allt annat
än stor. Vårt fel är det inte heller, att
våra mödrar fingo åsidosätta sina barns
uppfostran och i stället dagen i ända
arbeta på fabrikerna för att få ihop så
mycket att skatter och hyror kunde
betalas på dagen.

När vi nu vilja skaffa oss utbildning
i vårt fack så är det icke för att behaga
dem, som ha råd att köpa vår
arbetskraft, utan därför att vi erkänna vår
okunnighet och ha kommit till insikt om att
den undervisning, som en del husmödrar
bestå sina tjänarinnor är allt för
underhaltig för att kunna tillfredsställa oss.

Att onödigtvis locka landsbygdens unga
flickor »till detta farliga och flärdfulla
Stockholm» med fackskolan är visst inte
meningen.

För övrigt kanske mången både äldre
och yngre fru skulle önska att
tjänareströmmen på Stockholm tilltoge så pass
att de kunde få sina behov av den varan
tillfredsställda.

För närvarande råder ju ebb på
området.

Eller hur? <tab><tab><tab><i>Maria Qvist</i>.

<img></img>
</chapter>

<chapter name="Hygienisk klädedräkt av Signe Bergner-Andersson">
<h2>Hygienisk klädedräkt.</h2>

Behovet för människorna att
begagna kläder, är framkallat icke allenast
av sedliga skäl utan är därjämte en
följd av klimatiska förhållanden. Vår
hud har visserligen förmåga att inom
vissa gränser oberoende av vår vilja
reglera kroppens värme, men uti våra
kläder ha vi ett mycket kraftigare
medel härtill och detta helt och hållet
beroende av vår vilja. I heta länder
behöver man ej detta medel, men hos
oss, där skillnaden mellan kroppens
värme och luftens temperatur under
vintern i medeltal är 40 grad., under
sommaren 20 grad., behöva vi ständigt
använda kläder.

Värmebildningen underhålles genom
intagande av födoämnen, som genom
processer i kroppen omsättas eller
förbrännas till produkter, vilka delvis
upptagas i blodet, delvis avskiljas
genom lungor, njurar, hud och
tarmkanal.

Kroppens värmereglerande
verksamhet försiggår genom:

I. Avdunstning från lungor och hud.<br>
II. Strålning.<br>
III. Ledning.<br>

Att vattenavdunstning sker genom
lungorna kunna vi själva övertyga oss
om; andas vi t. ex. i luft som är kall
synes andedräkten, beroende därpå att
den uti den utandade varma luften
befintliga vattengasen övergår vid
avkylningen i små vattenblåsor som bli
synliga för ögat.

Att huden avsöndrar vattengas se
vi tydligast när vi svettas, men detta
är en abnormt stegrad avsöndring, det
synes även om vi t. ex. lägga handen
på en kall fönsterruta, som då betäckes
med imma d. v. s. ett lager av små
vattenblåsor.

Genom strålning avges värme från
vår kropp till föremål som äro oss nära,
men som vi ej beröra och vilka äro
kallare än vår egen kropp.

Genom ledning föres värme från vår
kropp till föremål vilka vi beröra och
som äro kallare än kroppen.

Vi veta alla att när vi frysa, blir
huden kall och sträv, vi få vad vi kalla
hönsskinn; detta beror på att huden
med sina blodkärl kan genom
nervsystemets inverkan sammandragas, vilket
har till följd, att mindre blod och
således även mindre värme avgives från
kroppens inre organ; detta är kroppens
sätt att spara på sitt värmeförråd. Å
andra sidan veta vi, att huden under
inflytande av stark värme rodnar, blir
slapp och mjuk, beroende därpå att
blodkärlen i huden genom
nervsystemets inverkan vidgas och således
kunna rymma mer blod, från vilket
avgives mer värme såväl genom
vattenavdunstning som genom strålning och
ledning.

Kläderna ha inflytande på denna
hudens förmåga att reglera
kroppsvärmen, och vi böra tillse att de ej genom
sin form och beskaffenhet bliva till
hinder härvid.

På vattenavdunstningen från
kroppen har klädernas tygsort stort
inflytande, vilket kanske starkast
framträder om kläderna äro våta.

Så t. ex. släpper en ylleskjorta, då
den är genomdränkt av svett, lättare
igenom vattengas, än en linneskjorta
under samma förhållande gör.
Luften i linnetygets porer blir snart
undanträngd av vatten så att inga
porer i tyget äro luftförande. Ylletyget
däremot avger ytterst långsamt den i
dess porer innehållna luften och
upptager vatten; detta hindrar dock icke, att
ylletyg förmår upptaga större mängd
fuktighet än linnetyg. Härav
följer ock, att linne torkar hastigare än
ylle, d. v. s. hastigare avgiver det
upptagna vattnet, men med en betydligt
större känsla av kyla. Detta känner var
och en av erfarenhet — om man t. ex.
svettig och varm sätter sig, känner
man en isande kyla, då man närmast
kroppen bär ett linne eller bomullsplagg
men ej om man har en ylletröja. En
stickad bomullströja är på grund av
sin porositet betydligt bättre än vävda
bomullsplagg.

Kroppens värmeförlust genom
strålning ökas ju större skillnaden är
mellan kroppens och de omgivande
föremålens temperatur. Att beklädnaden
skyddar oss mot för häftig
värmestrålning beror därav att kläderna till
större eller mindre grad kvarhålla det
från kroppen utstrålade värmet. På
värmestrålningen <sp>från</sp> kroppen har
klädernas färg ej nämnvärt inflytande,
på värmestrålningen <sp>till</sp> kroppen är
den av betydelse, enär mörka tyger
upptaga mycket mera strålande
värme (solljus) än ljusa kläder.

Alla ämnen leda värme, ehuru med
väsentligen olika hastighet. Man kallar
de ämnen, som jämförelsevis hastigt
leda värme, goda värmeledare, t. ex.
vatten, metaller, stenar, och de som
långsamt göra det dåliga värmeledare,
t. ex. trä, ull, hår, luft. Somliga
kläder leda hastigt värme, dessa kalla vi
svala kläder. De varmaste kläderna äro
de som i sina porer upptaga den
största luftmängden och långsamt avgiva
densamma, därför begagna vi också
om vintern stickade saker av ylle och
bomull. Ylle är således på grund
härav varmast, bomull mer varmt än
linne, som är hårt och innehåller få
luftporer på samma ytinnehåll som
t. ex. ylle.

Klädernas ändamål är alltså icke att
utestänga luft från kroppen, i så fall
skulle de tätaste kläderna vara de
varmaste, utan att förhindra den utefter
vår kropp gående luftströmmen från
att för hastigt och i följd därav allt
för kall tränga sig på kroppen.

Vad vi kalla förkylning sker oftast
genom plötsligt sjunkande av hög
värmegrad. Utsättes nämligen den
upphettade kroppen med sina utvidgade
blodkärl plötsligt för kyla, så börjar
kroppen genom sin egen förmåga att
reglera sin värmeförlust, men innan
hudens blodkärl hunnit sammandragas,
har redan en stor mängd värme avgått,
därjämte strömmar det nu avkylda
blodet till kroppens inre organ, där ej
värme tillräckligt fort hinner alstras.

Från dessa mer teoretiska saker vill
jag övergå till den mer praktiska
frågan: <sp>Huru böra vi kläda
oss för att giva vår kropp
tillfälle att utveckla sig
så sunt som möjligt?</sp>

Ofta, ja allt för ofta, bryta våra
kläder genom sin form mot hälsolärans
enklaste bud, och dock vilken stor
betydelse har icke en sund klädedräkt
såväl för oss själva, som för hela
släktet. Min mening är icke att söka
framställa någon viss modell till kläder för
alla, utan endast att söka väcka
eftertanke och intresse för saken. I detta
såväl som i allt annat är det först då
den egna eftertanken lämpar och
avpassar det lärda, som något
tillfredsställande resultat kan nås.

<sp>Huvudbonaden</sp> bör ej vara för
varm, så att huvudet blir för mycket
upphettat, ej heller så beskaffad, att
den kalla luften har fritt tillträde till
hjässan, ty då förkyler man lätt huvudet
och följden blir besvärlig nog, d. v. s.
den reumatiska huvudvärken.

Angående <sp>halsens</sp> beklädnad bör
man söka undvika kragar som äro
trånga, höga och allt för styva, ty dessa äro
obekväma, hoptrycka halsens blodkärl
och hindra den normala cirkulationen
till huvudet. Huvudvärk och
näsblödningar orsakas ofta av detta.

Vad <sp>fotbeklädnaden</sp>
beträffar, kan man med säkerhet påstå, att
det finnes högst få människor, vars
fötter icke äro vanställda av olämpliga
skodon. Dessa få ej sitta hårt om
fotknölarna, enär cirkulationen i foten
därigenom försvåras, fötterna svullna då
lätt, samt bliva ömtåliga för
frostskador. Skosulans form och storlek bör
motsvara fotens. Skodonen böra vara
varken för korta eller för spetsiga
framtill, ty härigenom få tårna ej
tillräcklig plats utan bliva hoptryckta,
ofta till den grad att den ena tån
kommer att ligga över den andra,
hudförtjockningar uppstå, som förorsaka
smärta, de s. k. liktornarna. Höga
klackar äro förkastliga på grund därav, att
kroppens naturliga ställning förändras,
så att en böjning framåt av ryggraden
kan uppstå, dessutom blir gången
osäker och vaggande, ty trampytan
förminskas, d. v. s. avståndet mellan tårna
och hälen uppmätt på marken blir
mindre än om klacken vore lägre.
Skosulan bör ej vara så tunn, att alla
ojämnheter lätt kännas igenom den, utan
tjock och stadig, icke minst därför, att
den skall tjäna som stöd för fotvalvet.
Genom kroppens tyngd komma eljes
lätt vristens små ben att plattas ut,
i synnerhet vid mycket gående och
stående; detta kallas plattfot och är både
plågsamt och svårbotat.

Så komma vi till de för
kvinnodräkten typiska felen. Den ger kroppen
en högst ojämn beklädnad. Linnet,
urringat, lämnar skuldrorna oeh oftast
hela armarna bara, under det att detta
plagg genom sin vidd lägger sig i veck
omkring livet; därnäst kommer
snörlivet eller bättre förstås ett livstycke,
som båda vanligen sluta ungefär på
halva ryggen. Snörlivet är också vid
snörningen baktill öppet. Då denna del
av ryggen är särdeles ömtålig och säte
för nervernas utträde ur ryggraden,
borde de som bära snörliv åtminstone
förse detta med en lös klaff. I bästa
fall finnes nu ovanpå snörlivet en s. k.
korsettskyddare. Således finnes såsom
skydd för armar och skuldror ofta nog
endast en ofodrad blus. Detta gör
ock att en hel del kvinnor nästan
ständigt gå och småfrysa om dessa delar
av kroppen, vilka dock äro mycket
ömtåliga särskilt för reumatism med
stelhet i nacken och åtföljande
huvudvärk.

Ett stort fel är att använda långa
släpande kjolar. Från gatorna borde
de åtminstone vara bannlysta: tänk
blott vilken samling av smuts och
bakterier, ej minst från lungsiktigas
upphostningar, man med dessa uppsamlar
och sedan drar med sig in i hemmet,
där de så spridas omkring.

Kan man se något som helst vackert
i en släpande kjol som virvlar upp all
gatans smuts? Åtminstone är det ej
särdeles tilltalande för dem som gå
bakom bärarinnan av ett dylikt plagg.

Akta Er för all del för dessa
s. k. säkerhetsnålar, som äro så
”praktiska”! De pryda ej en kjol placerade
litet varstans i kjolen uppomkring
eller till äventyrs kanske bara en
baktill i kjolen. Detta är ej vackert,
medgiv det. Nej, har ni en lång kjol som
ni tänker använda till arbetsdräkt, så
klipp först av den och sko upp den,
det är mitt råd.

Ett stort fel och måhända det
vanligaste är, att kläderna snöra ihop eller
trycka ihop bröst- och bukhålan med
deras inneliggande organ.
Kroppens rörelseförmåga blir
härigenom förminskad och arbetsförmågan
nedsatt. Blodet, denna förunderliga
vätska som ständigt genom hjärtats
arbete föres omkring till kroppens alla
delar avgivande för kroppen nyttiga
ämnen och upptagande
förbränningsprodukter, underlättas i detta sitt
arbete vid varje rörelse vi göra. Utan
denna hjälp kan hjärtat ej underhålla
ett jämt och gott blodomlopp.
Snörlivet hindrar eller förminskar, huru löst
det än sitter, rörelsen i ryggraden,
som av naturen är begåvad med
synnerligen stor rörlighet såväl i böjning
framåt och bakåt som åt sidorna.

Musklerna omkring midjan bliva
försvagade, ty de användas mycket litet
och kunna till slut ej utan känsla av
trötthet hålla kroppen uppe. Även på
ämnesomsättningen, d. v. s. blodets
avgivande av näringsämnen till kroppen
och dess upptagande av
förbränningsprodukter och bortförande av desamma,
inverkar snörlivets tryck menligt. För
att ämnesomsättningen skall kunna
försiggå normalt fordras nämligen en kraftig
cirkulation, eljes hinna avfallsprodukter
ej tillräckligt fort bortföras och nytt blod
strömma till vävnaderna, vilka t. o. m.
kunna förtjockas på sådana ställen där
blodströmmen förtränges, detta är ofta
fallet med kvinnornas bukmuskler och
höfter.

Vi veta alla att det är i lungorna
gesom blodet syrsättes d. v. s. avger kolsyra
och upptar syre urluften. Inandningen
sker genom revbenens höjande och
mellangärdets sammandragning; härvid utvidgas
bröstkorgen och med den även lungorna,
lungblåsorna fyllas med luft, som
innehåller syre. Vid utandningen slappas
bröstkorgens muskler, brösthålan förminskas
och luftblåsorna sammanpressas, varvid
kolsyran som finnes i dessa utandas. Ju
kraftigare denna andning sker och ju
hastigare blodet strömmar, dess fullständigare
sker denna syrsättning. Då kläderna nu
trycka på nedre delen av bröstkorgen,
hindras denna del att kraftigt utvidga sig, och
det blir således endast den övre delen
av lungorna som kunna förmedla
luftombytet. Bröstkorgen, som är mycket
eftergivlig och rörlig, mister dock under
inverkan av snörlivets tryck allt mer och mer
denna sin egenskap, varvid även
lungornas förmåga att kraftigt utvidga och
sammandraga sig hämmas, med ett ord,
andningsförmågan minskas. En normalt
utvecklad bröstkorg bör kunna utvidga
sig 6—8 centm. Verkningarne av trycket
på bröstkorgen kunna vi ofta nog ej genast
märka, kanske aldrig tänka därpå, men helt
säkert försvinner en hel del av kroppens
friskhet och kraft. När ansträngningar och
sjukdom komma, var är då
motståndskraften, man blir förr gammal och ovig än
naturen hade ämnat. Väl vore om kvinnan
ville förstå, att hon själv är orsaken till
att spänstigheten och livligheten i
rörelserna förloras så långt före medelåldern.
Bröstet, som naturen ämnat välvt och
fritt är hopklämt, ryggen ofta något kullrig,
höfter och mage bli tjockare för varje
år. Den smala midjan kunna vi kanske
få behålla, men äro då dessa markerade
former något eftersträvansvärt? Den som
av naturen är fet och stor må ej tro att
trånga kläder göra dessa egenskaper mindre
framträdande. Feta personer böra röra sig
mycket, undvika sötsaker och för övrigt
aktge på sin diet. Mycken kvinnoenergi
och arbetslust går förlorad genom att
bära en för arbete obekväm dräkt, ty
när det tager emot än här än där, mister
man lusten att arbeta, eller över huvud
att röra sig fritt. Även på matsmältningen
inverkar ett onaturligt hårt tryck i hög
grad skadligt. Intet ställe av kroppen
är så rikt på blodkärl som just bukhålan,
här är så att säga verkstaden, där födan
beredes för att sedan på olika vis
upptagas i blodet. Tusentals små kärl med
olika vätskor finnas här, och det är till
stor skada om dessa på något sätt
tilltryckas. Redan det att bukmusklerna
genom för hårt tryck förlorat i styrka
inverkar menligt, ty bukmusklerna bidra
eljes kraftigt till matsmältningens
normala förlopp.

Huru många barn födas ej sjuka och
klena just därför att deras mödrar
försyndat sig mot hälsolärans lagar? Att de
ej skulle behöva vara detta, borde deras
mödrar tänka på lika mycket som att
bibringa dem bokliga kunskaper. Flickornas
uppfostran nu för tiden är allt mer likställd
med gossarnes, men vad hjälper det, om de
t. ex. få gymnastisera, när de ha kläder
som hindra alla fullt uttagna rörelser.
Bort med alla trånga band för dessa
stackare, vilka ju ej själva förstå vikten
härav, och som genom för trånga kläder
ej ens få tillfälle att fullt utveckla sig!
Ge vi dem rymligare, mera praktiska
kläder, skall deras lek bli gladare, deras
arbete lättare, och de skola ej vara så
mottagliga för alla sorters smittofrön.
Vi nya tiders kvinnor med självmedvetna
och moderna strävanden och fordringar
på livet borde taga dessa saker mera
på allvar. Många kvinnor äro genom
vanan riktiga slavar under sin ohygieniska
klädedräkt, man får ju ofta höra uttryck
sådane som »jag skulle inte kunna hålla
mig rak utan snörliv». Det är delvis sannt,
kroppen är van vid detta stöd och
musklerna omkring veka livet har mist sin
kraft och styrka.

Vill man lägga bort snörlivet, får man
nog bereda sig på att en tid känna sig
mycket trött, med värk kring livet, men
så småningom går detta bort, när
musklerna börjat återvinna sin naturliga
spänstighet. Summan av det sagda blir
ungefär; snörliv eller eljes hårt sittande
kläder hindra kroppens normala
utveckling och rörelseförmåga, bröstkorgen
sammanprässas och därmed följer en
förskjutning av de inneliggande organen,
mellangärdet nedåt, lungor och hjärta
uppåt; härigenom hindras en normal
andning och cirkulation, levern
sammantränges och rubbas från sin plats;
inälvorna sjunka ned mot botten av bäckenet
och trycka på de kvinnliga
fortplantningsorganen. Med detta följer, dålig
matsmältning, blodbrist och de s. k.
kvinnosjukdomarna. Som redan är sagt, vill jag
ej föreslå någon bestämd modell, ehuru
jag varmt vill förorda de s. k,
reformdräkterna. Några råd i allmänhet vill jag
dock ge.

Kläderna böra lämna så jämn
betäckning som möjligt även åt armarne,
särskilt deras övre del, samt åt skuldrorna.
De få ej trycka någonstädes, utan lämna
kroppen frihet att stärka och utveckla
sin rörelseförmåga, de böra vara lätta
att hålla rena, tynga så litet som
möjligt, samt vara bekväma att på- och avtaga.
Så mycket som möjligt böra de och
tillfredsställa skönhetssinnets krav, detta
dock ej genom påsättande av mer eller
mindre fula s. k. garneringsartiklar utan
genom sin färg och sina enkla rena linier.

<tab><tab><tab><tab><i>Signe Bergner-Andersson</i>.

<img></img>
</chapter>


<chapter name="Eva Maria">
<h2>Eva Maria</h2>

Eva Maria hade ingen mor och av
fadern hade hon aldrig haft någon
hjälp att vänta. Hon fick reda sig
själv och det gjorde hon genom att
arbeta bittida och sent. En
välgörenhetsförening gav henne ibland några
paltor, som bättre lottade människor
inte längre kunde bära själva och
kängor, som voro alldeles för stora för
hennes trötta fötter.

Slutligen fick hon plats som jungfru
hos en av de välgörande damerna mot
en lön av 8 kr. i månaden, ty hon skulle
”läras upp”. Det var en blek,
ängslig liten varelse, som stod framför den
charmanta fru Edgar P. Smith, som till
följd av sina ständiga
sammanstötningar med ”det moderna tjänstefolket
och deras rysliga pretentioner, min
söta vän!” beslutat att ta en ung flicka,
som man kunde forma efter eget behag.

Mrs Edgar P. Smith visade Eva
Maria omkring i våningen.

— Här är vårt sovrum, sade hon och
öppnade dörren till ett, som Eva Marie
tyckte, paradis i starkt blommig
cretonne. Sedan kom turen till
barnkammaren, som sken i vitt. Eva Maria
dyrkade barn och den lilla rosenkindade
varelse, som låg där och sov, väckte
genast all latent ömhet till livs.

— Hon heter Daphne Gloria, sade fru
Smith, men som jag inte tycker om
någon familjaritet från tjänstfolkets
sida, får du vara god och kalla henne
<sp>fröken</sp> Gloria, när du talar om och
till henne. Och nu är det tid för
kvällsmaten, och som jag väntar min
man när som helst får du skynda dig,
slöt den majestätiska frun. Här är
ditt rum, kära barn.

Hon öppnade dörren till en
halvmörk skrubb, som fyllde Eva Marias
femtonåriga hjärta med glödande
tacksamhet. Med ödmjuk iver tog hon
av sig hatt och kofta och satte på sig
ett förkläde, som hennes matmor hade
i beredskap. Därpå visades Eva
Maria in köket och hennes nya befattning
hade börjat.

*

Under det år, som nu följde,
arbetade Eva Maria hårdare än någonsin.
Mrs Smith var en ordentlig husmor,
som i hög grad ägde förmågan att
pressa största möjliga nytta ur sina tjänare
och som hon här fått en tacksam,
tillgiven liten slavinna med ett hjärta av
guld, blev mrs Smith snart vida
berömd i kvarteren för sin utmärkta
förmåga att ”skapa ordentliga jungfrur
av slarviga töser”. En av
grannfruarna erbjöd Eva Maria en vacker dag
plats hos sig mot tolv kr. i månaden
och varje söndag fri, men den
hederliga själen svarade, att hon inte kunde
lämna lillan — nej, <sp>fröken Gloria</sp>,
förlåt! och därför stannade hon.

Och denna vägran att byta plats gav
nyckeln till Eva Marias hela tillvaro.
Solen gick upp om morgnarna
uteslutande för att väcka hennes avgud och
gick ned endast därför att barnets dag
var till ända. Ingen gud i någon
världsdel har kunat skryta av en
sådan tillbedjan som den, vilken kom
lilla Gloria till del och en smeksam
klapp av henes små fingrar var nog för
att skänka tröst för fru Smiths trägna
anmärkningar och förebråelser.

Då Eva Maria varit något över ett
år i sin tjänst, reste familjen till en
badort och Eva Maria följde med för
att noggrannare än någonsin passa
lillan medan hennes mamma njöt av de
olika societetsnöjen, platsen erbjöd.

En kväll skulle fru Smith gå på en
privat teaterföreställning, och Eva
Maria drog en lättnadens suck, när hon
äntligen blivit färdig, ty hennes tunga
hade i dag varit skarpare än vanligt.

Med barnet i famnen satte sig Eva
Maria vid det öppna fönstret och såg
solen gå ned, glödande och röd, i
vattenbrynet. Skymningen föll på,
skuggorna mörknade i rummet och ännu
satt Eva Maria och drömde med kinden
tryckt mot den sovande flickans lockar.

Med ens nådde ett underligt ljud
hennes öra. Hon lyssnade — ljudet
blev starkare och barnet vaknade
förskrämt. Eva Maria såg ut genom
fönstret, sedan hon först satt barnet
ifrån sig, och nu fick hon förklaring
på det underliga suset och dånet. Ett
tjockt rökmoln slog upp emot henne
och skrik och rop hördes, fast
ingenting kunde urskiljas därnere. Men i
detsamma restes en brandstege mot
fönsterkarmen och en brandsoldat kom
hastigt uppklättrande. Eva Maria
räckte honom det gråtande barnet, som
han tog på armen, villrådig om hur han
skulle kunna hjälpa Eva Maria
dessutom.

— Klättra ned efter mig! ropade han
i det han försvann med barnet.
Mekaniskt, nästan kvävd av rök, försökte
hon nå stegen ... Fönsterblecket var
redan glödhett och när hon fattade i
det för att få ett stöd, miste hon taget
och föll ned med ett skri.

*

Läkaren stod lutad över Eva Maria,
som talade vilt i yrsel, och väntade att
hon skulle komma till sig själv.
Slutligen slog hon upp ögonen.

— Fröken Gloria? var hennes första
ord.

— Hon är räddad och kry, mitt barn,
svarade läkaren milt. Eva Maria log
och sedan slöto sig hennes ögon för
alltid.

En timme därefter kom fru Edgar
P Smith och blev visad in i doktorns
arbetsrum.

—Åh, barnet ... jag har varit sjuk
av ängslan, stammade hon, osäker
genom läkarens ogenomträngliga
allvarliga min. Och hur är det med Maria?

— Hon är död, svarade läkaren i så
kort ton, att fru Smith ryggade
tillbaka.

— Död ... Jag förstår inte varför
hon ...

— Hon dog för att frälsa ert barn,
min fru, blev svaret. Nej, jag tror inte
heller att ni förstår det, att ni förstår
vilken tjänarinna ni hade i henne.

— För all del, fast hennes
utbildning inte var avslutad — men snäll
och villig var hon ... Sade hon
något?

— Hon sade en del i yrsel, och det
var tillräckligt, svarade läkaren och
öppnade dörren. Fru Smith stirrade
ett ögonblick på hans utsträckta arm
och för första gången i sitt liv smög
hon sig ut utan ett ord och utan att
ett prassel av hennes kjolar hördes.

(Soc.-D.)

<img></img>
</chapter>

<chapter name="Framtidens kvinna av Carmelis">
<h2>Framtidens kvinna.</h2>

Då jag för ett par år sedan läste
Ellen Keys väl kända Tankebilder, fann
jag ett ord: framtidens kvinna. Det
ordet har legat och klingat inom mig
alltsedan, tills det så blivit ett med mig,
att det tagit levande form för min inre
blick. Det har framskapat för mig ett
ideal av framtidskvinnan, och varhelst
jag möter en sådan på min väg, ser jag
upp till henne med vördnadsfull glädje.

Den stridernas tid, vi nu leva i,
verkar icke förmånligt för detta
kvinnoideals förverkligande utan fastmera till
dödandet av det hos kvinnan säregna
och individuella.

Vi få dock icke av alltför stor
omtanke om oss själva rädas för striderna,
ty de äro nödvändiga för avhjälpande
av det sociala onda, den okunnighet och
de fördomar, som ännu hålla det stora
flertalet kvinnor fångna. Men vi kunna
nog därunder ha ett öga på oss själva
också, och vi böra ej och ha ej heller
lov därtill att i stridernas hetta förlora
vårt eget jag.

Och sedan, när socialismens
kärlekslära får genomsyra tänkesätten och
omskapa samhälleförhållandena till
individernas förmån, skall väl också kvinnan
frigöras från allt det onda, som nu
nedtrycker och förlamar hennes
utvecklingsmöjligheter. Då skall den kvinna,
som vi oftare se för vår själs blick än i
verkligheten, bli mera allmän. Det är
några drag hos den kvinnan jag här
skulle söka att skildra. Andra kvinnor
få väl framhålla ännu högre och finare
ideal. Allt skall dock till sist förena
sig och medverka till framskapandet
av den rikare och fulltonigare
kvinnotyp, som samtid och framtid,
utveckling och framåtskridande väntar på.

Framtidens kvinna är framför allt
konstnär, konstnär i formandet och
skapandet oeh levandet av sitt eget liv.
Det är hon, emedan hon är livsdyrkare,
och emedan hon vet, att livet är det
enda verkliga. Hon förstår därför att
icke förlora någon enda av livets
lyckobetingelser, och hennes största synd är
att liknöjt låta något enda av livets
ögonblick förrinna utan at ha känt sig
genomträngd av den stora
lyckokänslan och den starka glädjen över att
finnas till. Men med denna livsuppfattning
och med detta rika inre liv följer med
naturnödvändighet förmågan att
glädjefylla även andra människors tillvaro.
Därmed följer också kraft att reagera
mot allt slags lidande. Och, då de
stora sorgerna komma och vilja få
henne att duka under, skall hon i stället
utgå därur ännu mer förfinad och
förinnerligad. Och hon skall finna, att om
den lycka, som hon tänkt sig, icke
bjöds henne, skall dock livet ännu äga
övrigt av glädjeämnen och fröjder,
värda att njutas.

Framtidens kvinna är skön, såväl
lekamligt som andligt. Det är hennes
plikt att vara skön, emedan endast det
sköna är sanning, enär ju all
utvecklings fattbara mål är skönhet. Det
vilar rytm över henne, olika rytm efter
olika temperament. Allt hos henne och
omkring henne präglas av denna starka
plikt till skönhet. Hon följer härvidlag
inga bruk och modelagar utan lyder
blott sin individuella ingivelse.
Individualitet i allt utan raffinerad
orginalitet är hennes valspråk. Och, då en
like i skönhet oeh intelligens
överträffar henne själv, ser hon ej därpå med
avund utan njuter därav med
konstnärens sätt att njuta.

Allt som förfular undviker hon.
Därför vaktar hon sin hjärna för fula
tankar och andra mindre värdiga saker,
ty ingenting trycker så sin prägel på
ett ansikte som de dagliga tankarna.
Genom ett hygieniskt levnadssätt skall
hon veta att länge bevara sin ungdom,
och, då ålderdomen kommer, skall den
ej komma som ett nödvändigt ont utan
som en andaktsfylld kväll efter en rik
levnadsdag.

Framtidens kvinna förenar i sig
vekhet och styrka, ödmjukhet och stolthet.
Hon är allsidigt bildad utan att vara
ytlig, grundlig utan att vara ensidig,
praktisk utan att vara hushållsslav.
Hon skall akta tiden, som en girig
aktar guld, men ändock ha tid till vila
och nöjen. Därför skall hon kunna
vara en hemmets kvinna och ändock
tjäna konsten och vetenskapen med
frambringandet av stora andliga
värden. De tekniska uppfinningarna skola
väl också medverka till befrielse från
det själs- och kroppsmördande arbete,
som de flesta kvinnorna nu äro bundna
av, och njutning och arbete skall
oskiljaktigt höra samman. Hon är
intelligent och snillrik men verkar ej
lärd, emedan kunskap för henne är en
naturlig sak. Hon är mjuk och
behagfull och lägger ej stor vikt på att väcka
uppmärksamhet, och hon talar icke så,
att man tröttnar på hennes tal, men
hon talar så, att man längtar efter att
höra henne tala. Hon är med ett ord
harmonisk.

Framtidens kvinna dyrkar kärleken,
och, då hon älskar, är hon skönast.
Men hon vet att skilja på kärlek och
förälskelse och vet att spara sig, tills
den stora känsla kommer, som i sig
förenar sinnenas rus med själarnas
sympati. Men då reflekterar hon icke,
hon köpslår icke och uppställer icke
villkor, utan hon ger sig helt. Ty hon
vill ej att kärleken skall vara en affär,
satte hon ock därmed sitt eget liv som
insats. Ty att våga älska, det är för
henne detsamma som att våga dö.

Framtidens kvinna är moderlig, och
hon önskar bli moder, emedan hon
älskar mänskligheten. Den känsla, som
nu ofta med orätt kallas
moderskärlek, men mera är modersinstinkt och
modersömhet, vilket synes av det
planlösa uppälskandet av egna barn, har
hos henne utvecklats och förfinats,
görande skäl för sitt höga namn. Denna
känsla kommer ej tillsynes först
<sp>efter</sp> moderskapet utan visar sig även
<sp>före</sp> i den sunda längtan efter barn,
och vars bekännande nu kommer visst
folk att betvivla en ung kvinnas
sedliga halt, och som i flesta fall ännu icke
förekommer hos kvinnor. Denna
känsla verkar ock, att kvinnan går till
moderskapet i helig bävan, med släktets
ansvar vilande på sig och icke med
tanklöshetens lättsinne. Och den visar
sig ej blott i ängslig omsorg om
barnens lekamliga välfärd utan fast mera
i längtan efter att göra dem andligen
rika, även om denna andliga rikedom
skulle leda dem till korset.

Framtidskvinnan förstår också att
det, för hennes egen och hennes barns
skull, ligger mindre vikt på
barnantalets kvantitet men så mycket mera
på dess kvalitet. Så är det bättre att
föda fem kroppsligt som själsligt
starka barn än giva livet åt tio mindre
väl utrustade. Att <sp>en</sp> stark ande är
av oändligt större värde för
utveckling och mänsklighet än <sp>tio</sp>
dussinmänniskor. Och att äktenskapets
ändamål är ett annat och ett högre än
en djurisk barnproducering.

Hennes uppfostringsmetod är enkel.
Med psykologisk skarpblick upptäcker
hon barnets individualitet och giver
den näring och frihet att utvecklas.
Hon moraliserar och förmanar icke så
mycket, ty hon vet att exemplets
makt är starkare än det myckna
predikandet. Hon begagnar aldrig
maktspråk — det gör endast den sedligt
svage, den vars andliga och moraliska
kraft är underlägsen den fysiska
kraften — ty hon vet, att kärlekens språk
talar mäktigare och innerligare. Och
<sp>hon</sp> skall aldrig tillåta samhället att
påbjuda en sådan abnormitet som
barnens obligatoriska uppfostran i
allmänna anstalter.

Hon finns denna framtidskvinna
även nu, och hon har funnits tiderna
igenom fast i mer eller mindre grad
utvecklad. Månne det inte var hon
som var i de stora andarnas mödrar
och i livstillblivelsens heliga ögonblick
medvetet eller omedvetet bar på sin
starka längtan efter mänsklighetens
frigörelse, vilken som ett frö inträngde
i den nya själen? Där den med
obeveklig kraft fortlevde och förökades
i styrka, tills den drev sonen att hellre
bestiga bålet än förneka sanningen.
Månne det inte var hon som bodde i
Jesus’ av Nasaret moder? Och månne
det ytterst icke är ifrån henne vi skola
få vänta världsfrälsningen.

(Morgonbris.)<tab><tab><tab><i>Carmelis</i>.

<img></img>
</chapter> 

<big><b>Läs och sprid
arbetarepartiets tidningar och
broschyrer.</b></big>

<img></img>
</chapter> 

<chapter name="Sällskapet till dygdigt och troget tjänstefolks belönande av Maria Qvist">
<h2>”Sällskapet till dygdigt och troget
tjänstefolks belönande.”</h2>

Detta sällskap stiftades med anledning
av prins Karls, sedermera Karl XV,
födelse, den 3 maj 1826. Den glädjande
händelsen väckte jubel hos alla, och
nationens tillfredsställelse tog sig många
uttryck, däribland också frikostighet och
benägenhet att uppmuntra dem, som hade
det strävsamt och kunde känna sig
tillbakasatta i samhället, berättar Svenska
Dagbladet för den 6 maj i år. Det var
greve Carl Axel Löwenhielm, som satte
sig i spetsen för insamlandet av medel
till en fond för belöning av »dygdigt
och troget tjänstefolk». Att belöna dygd
och trohet t. o. m. när den förekom
bland slavarne det ville, säges det, hela
den kungliga familjen och huvudstadens
mera betydande personligheter gärna vara
med om. Men all vår början bliver svår
och det kunde även detta sällskap ha
rätt att utbrista, ty först två år efter
sällskapets bildande kunde det första
sammanträdet hållas, då i kronprins
Oscars närvaro och under excellensen
greve Löwenhielms ordförandeskap.
Tillgångar utgjordes vid sällskapets bildande
av 5,520 rdr bco i kapitalgåvor,
varjämte 142 rdr 16 sk b:co voro utlovade
som årliga bidrag.

Vid detta första sammanträde höll
excellensen Löwenhielm ett tal till
kronprinsen och framförde sällskapets tack
för den kungliga familjens nådiga
beskydd. Kronprinsen svarade i älskvärda
ordalag och uttryckte sin glädje över att
i föreningen se ett »offentligt hyllande
av förtjänster, som, ehuru dolda inom
huslighetens krets, likväl äro så viktiga
för samhällets trevnad».

Man bestämde vid detta sammanträde
årsavgiften för sällskapets medlemmar
till 4 kr. 50 öre och för ständigt
ledamotskap var avgiften 25 kr. och så blev
man överens om att sällskapet skulle
sammanträda i Stockholm för belöningens
utdelande den 3 maj varje år.

På sin tid har kanske nämnda
sällskaps stadgar varit bekanta för den stora
allmänheten och om annorlunda skulle
vara fallet nu så bör det inte förvåna
ens sällskapet själv, ty när man i ålder
kan mäta sig t. o. m. med själva —
tjänstehjonsstadgan då ska man inte
förvånas om man kommer att råka i samma
föraktliga glömska som den. Det påstås
emellertid att det beretts sällskapet många
tillfällen att belöna »dygd och trohet»
och under första verksamhetsåret så voro
ansökningarna (belöningen skall nämligen
sökas) så många att man måste gradera
dygden och det var endast 23 av 186
sökande, som åtnjöto den märkvärdiga
belöningen av 10—25 kr.

Intresset för sällskapet var i början
livligt men hade redan på 1830-talet blivit
så matt, att under en följd av år inga
nya medlemmar anmälde sig. Under
1860- och 1870-talet blev det åter
livligare och vid 1907 års slut uppgingo
sällskapets fonder till 121,422 kr.

Den 5 maj i år var det återigen en
sådan högtidsdag då sällskapet under
kungligt beskydd fick belöna dygd och
trohet. 300 »<i>dygdiga och trogna</i>» voro
då samlade i lilla Börssalen i Stockholm
för att offentligt erhålla »<i>dygdens och
trohetens rättvisa belöning</i>».

Vi undra måhända hur denna <i>rättvisa</i>
belöning ser ut. Till 300 personer
utdelades 4,455 kr. för tjänst på minst
50 år och en hade tjänat i 75 år i samma
familj. Denna summa delad lika mellan
300 personer skulle lämna till resultat
att vardera fått 14 kr. 85 öre för minst
50 års trogen tjänst och årligen skulle
belöningen utgått med — 29,<small>7</small> öre eller
<i>1 och ett halvt öre i månaden</i>. Huru
daglönen och timlönen skulle se ut
överlämnar jag åt var och en att själv räkna
ut. Denna belöning skall visserligen icke
anses som en avlöning utan som en
utmärkelse och en heder, säges det men
betecknande är den.

Att fattigt folks heder av många inte
anses vara något värd det är bekant men
att man kan vilja belöna gamla, trogna,
genomhederliga arbetsmänniskor för deras
femtioåriga arbete och omtanke hos sig
med ett och ett halvt öre i månaden,
det är ett det allra tydligaste vittnesbörd
om herrens omtanke om sin slav.

Det klagas över att dessa rara och
älskliga trotjänarinnor, som man kunde
få se för ett femtiotal år sedan och, som
kanske väckte en smula intresse genom
det sätt varpå de offrade sin frihet för
en ersättning, som var ända till det
otroliga usel, börja bli allt mera
sällsynta. Vem är månne skulden till detta
förhållande? Helt säkert de, som inte
blygas för att till sista, skärven utnyttja
tjänstefolkets arbetskraft och göra deras
tillvaro så intresselös som det är dem
möjligt.

»Mod Uret er det bedste Skjold Et
enigt, trofast Sammenhold».

<tab><tab><tab><tab><i>Maria Qvist</i>.

<img></img>
</chapter> 

<chapter name="Brännmärkt af Elia">
<h2>Brännmärkt

<small><small><small>Af Elia.</small></small></small></h2>

Fängelsets portar slöto sig bakom
honom. Han var fri! — Han nästan
vacklade av sinnesrörelse och lutade sig några
ögonblick intill den gråa muren, inom
vilken han suttit i två för honom
oändligt långa, dystra år.

Fri! <sp>...</sp> Fri! <sp>...</sp> äntligen! Han såg sig
omkring med hänförelse och insöp den
friska, härliga luften i begärliga drag.
Vilken vacker vårdag! Solen strålade
varmt från en klarblå himmel, luften
var hög och genomskinligt klar, fylld
av vårjubel och i den lilla
trädgårdstäppan mitt över gatan stämde vårens
små budbärare upp sina klara drillar.

Ja, det var härligt att leva. Nu skulle
han börja ett nytt liv därute i världen,
långt borta där ingen kände honom och
hans förflutna — där skulle han bliva
en ny människa — med det gamla hade
han för alltid brutit.

Han rätade upp sin gestalt, som av
skam och sorg blivit böjd, höjde
huvudet i tillitsfull självkänsla över de
möjligheter, livet ännu gav honom och
började raskt gå framåt, medan ömsom
glada och hoppfulla, ömsom bittra känslor
fyllde hans inre och troget återspeglade
sig i hans rörliga ansikte. Än blev
blicken ljus och klar, än mörknade den i
dystert trots och än kom där ett uttryck
av rörande ödmjukhet, vilket liksom
tiggde om tillgift.

Ja, han ville se sin åldriga moder
ännu en gång; på knä ville han bedja
om hennes förlåtelse för allt det lidande,
han dragit över henne — och hennes
välsignelse ville han taga med ut i
världen — den skulle mer än allt annat
skydda honom för faror och frestelser.

Men hon! — barndomsvännen! Hans
panna rynkades i djupa veck och ögonen
blevo nästan svarta — hans
ungdomskärlek! — Henne ville han aldrig mera
återse. Hon hade glömt honom —
övergett honom utan ett ord till tröst, för
henne var han död.

Och hur skulle han också kunna vänta
och hoppas något annat? Han var ju
brännmärkt ... utan medborgerligt
förtroende, en förskingrare och förfalskare,
en tjuv som utstått sitt välförtjänta straff.

I ungdomligt lättsinne hade han själv
dragit vanäran över sig. På ingen annan
kunde han kasta skulden. Anledningen
var den gamla vanliga visan. Han hade
levat för högt — över sina tillgångar —
måst göra skulder. Så hade han
tillgripit pengar, som ej voro hans — och
för att till slut täcka bristen, hade han
förfalskat.

Han drog en djup, stönande suck.

Ja, det hade gått så lätt och så fort
att glida utför det sluttande planet. Han
hade handlat besinningslöst, som under
inflytandet av ett rus, tills han väckts
ur sin bedövning; men då var det för
sent — han satt sedan ohjälpligt fast i
dyn och såg den nakna verkligheten rätt
in i ansiktet.

Med huvudet djupt sänkt och
ögonbrynen sammandragna i grubbel,
fortsatte han långsammare sin väg utan att
ge akt på människorna, eller vad som
tilldrog sig omkring honom. Ju mera
han nalkades hemmet, ju saktare gick
han. Känslor av skam, ånger och
bitterhet fyllde hans sinne. Han vågade ej
se upp, av fruktan att möta någon, som
kände igen honom.

Men <i>hennes</i> förakt — det var ändå det
värsta — det svåraste att bära! Han bet
ihop tänderna i lidelsefull smärta.

Hur många gånger hade han ej
genomkämpat detta lidande ... hur hade
han försökt kväva denna vanvettiga kärlek;
ibland hade han också trott den vara
död; men nu kände han plötsligt med
förfärande visshet, att alla strider varit
förgäves; såren som han inbillat sig vara
läkta, hade plötsligt gått upp igen och
blödde lika friskt, som i början av hans
förnedring vid blotta möjligheten, att
var som helst kunna råka henne — vid
nästa krök av gatan kanske stå ansikte
mot ansikte med henne — den fagra,
den stolta, som han ej kunde glömma
fast han visste, hon var förlorad för
honom för evigt.

En tung suck banade sig ånyo väg
över hans läppar. I nästa sekund stötte
han emot en herre, som tappade käppen
och blev stående överraskad seende efter
den bortilande.

— Att jag då också skulle möta
honom — Fritz Berg — Astrids trägnaste
beundrare — kanske numera hennes make
— mumlade den förre straffången i det
han bet sina läppar så de blödde.

Han hade en gång i början av sin
fängelsetid frågat modern om <i>henne</i>, men
den gamla hade då suckat djupt och
sorgset skakat sitt huvud — och se’n
hade han aldrig mera vågat en fråga.
Vad skulle det också tjänat till? Han
visste blott alltför väl, att deras banor
voro för evigt skilda.

Se, där låg det gamla gulmålade huset,
omgivet av en liten oansenlig trädgård,
vars träd och buskar ännu stodo kala.

Hans barndomshem!

Hela det manliga, vackra ansiktet lyste
upp, och ögonen blevo fuktiga av
uppstigande tårar. Med några få steg var
han framme vid porten, tog trappan i
ett par språng, ryckte häftigt upp dörren
och några sekunder senare låg han på
knä framför en gammal dam, som
halvlåg i en vilstol.

Han förmådde ej säga ett ord — han
gömde blott huvudet i hennes knä,
medan hela den kraftfulla gestalten skakade
i konvulsiviska snyftningar.

Dörrdraperiet till angränsande lilla
förmak skildes nästan omärkligt, och ett
par klara, allvarliga flickögon sågo ett
par minuter på mor och son, så föll
draperiet igen och allt förblev tyst och
stilla därinne.

— Mamma — har du förlåtit? —
Kan du glömma? Åh, jag skulle ha
velat giva år av mitt liv för att ha allt
detta ogjort! ljöd till sist den unge
mannens darrande stämma.

— Min gosse, min egen Gunnar,
viskade den gamla under det tårarna en
och en droppade ned i det mörka
huvudet, som vilade i hennes knä.

Ömt och kärleksfullt strök hon med
båda händerna genom hans hår.

— Kanske du väntat mig utanför det
ställe, vars namn vi aldrig nämna mera?
frågade hon sakta, men ser du min
käre gosse, jag ville hellre träffa dig här
i vårt lilla hem — det är förklaringen,
varför jag icke var dig till mötes.

— Bäst så, älskade lilla mamma, jag
skulle ej uthärdat, att se dig där utanför
— det hade varit allt för grymt. Han såg
upp och en djup ångerfull, men på samma
gång allvarlig och beslutsam blick mötte
den gamlas ögon. — Jag lovar dig
heligt, lilla mamma, att aldrig mera göra
dig någon sorg, han smekte ömt hennes
hand. — Du har blivit så grå under
dessa år — men för min skull skall du
ej mera behöva åldras i förtid ... jag är
nu en annan än förr — den förlorade
sonen har återkommit till sin moder med
ett annat sinnelag, en kraftig vilja att
bliva din tröst och ditt ålderdomsstöd
till din levnads slut. Han slöt hennes
båda händer emellan sina och tryckte
dem kraftigt.

— Tack, min egen gosse! Djupt rörd
tryckte hon sina läppar mot hans panna.
Men stig nu upp, fortfor hon i gladare
ton, så skall jag säga till Kajsa, att hon
tar in kaffet — och du kan allt behöva
få litet extra starkt och godt kaffe.

— Ja, det skall smaka! Med öm
varsamhet hjälpte Gunnar modern upp ur
stolen, lade armen om hennes liv och
förde henne mot köksdörren.

— Stanna här min gosse, du får hälsa
på Kajsa sedan, utbrast hon ivrigt, då
Gunnar gjorde min av att vilja följa
henne ut i köket. Se dig omkring!
Kanske du kan finna någon
sysselsättning under den lilla stund jag blir borta.

Hon nickade leende med en halvt
skälmskt, halvt mystisk blinkning, som
kom den unge mannen att med ett
uttryck av förvåning hastigt se sig om åt
alla sidor i det ej särdeles stora rummet.

Han fann ingenting märkvärdigt; salen
var sig lik, som den varit i minst femton
år; men plötsligt fick han sikte på ett
kabinettsporträtt i en vacker ram, som
stod på ett litet hörnbord.

Det hade han aldrig sett förr, det måtte
nyligen ha kommit dit.

Han ryckte det med häftighet till sig.
En sky drog över det bleka ansiktet och
med de mörka ögonen nästan brännande
i lidelsefull glöd, såg han oavvänt på
porträttet av en ung kvinna, vars stora,
allvarliga ögon med en djupt sorgsen
blick mötte hans.

— Astrid! — Min lycka ... förlorad
för alltid, — han nästan stönade fram
orden.

Då delade sig plötsligt draperiet till
det lilla förmaket, en ung kvinna gled
ljudlöst in i rummet. Ett ögonblick
stod hon stilla med händerna knäppta
över bröstet och med de tårfyllda ögonen
fästa på barndomsvännens sorgsna
ansikte, därpå klang det sakta och
innerligt från hennes läppar det enda ordet:
Gunnar! ...

Han ryckte till ... i nästa ögonblick
lågo de i varandras armar.

Efter en stunds tysta smekningar förde
han den unga kvinnan in i det lilla
förmaket, där de tätt slutna intill varandra
slogo sig ned i soffan.

— Kan du förlåta? Kan du glömma?
hviskade han med av rörelse nästan kväfd
stämma.

— Ja, Gunnar! — jag både kan —
och vill, svarade hon allvarsamt. Och
jag vill mer än så — jag vill trofast
stå vid din sida, då du på nytt går ut
i livet för att arbeta för oss båda Varmt
och tillitsfullt såg hon in i hans djupa
ögon och de kände båda ömsesidigt, att
de nu kunde tryggt lita och tro på
varandra. Han kysste sakta hennes lilla
hand som vilade i hans.

— Men varför var du så grym?
Varför lät du aldrig, under den tid, som
var så bitter för mig, få ens en enda
liten hälsning från dig — då vanäran
nästan tryckte mig ned till jorden, och
då jag så väl behövt din tröst och ett
hopp att haka mig fast vid. Åh, jag
trodde många gånger jag skulle gå under.
<chapter name="Öppettider Platsanskaffningsbyrå och exp.">
<table b>
<td c><h2><big>Stockholms Tjänarinneförenings</big></h2>

<big><big><b>Platsanskaffningsbyrå och Expedition</b></big></big>

Öppen kl. 11—4, 6—7.<tab>Torsdagar kl. 11—4, 6—8.

Lördagar <b>endast</b> kl. 11—4.

<b><big><big>Grefthureg. 20 C.</big></big></b><tab><b>Allm. Tel. 94 39.</b>
</table>
</chapter>

Han befriade hastigt sin hand ur hennes
och slog dem båda djupt stönande för
ansiktet, vid blotta minnet av vad han
genomlevat.

Med en innerligt smeksam rörelse
slingrade hon armen om hans hals och tog
med den lediga, energiska lilla handen
bort hans motsträviga händer, så hon
blev i tillfälle att se honom in i ögonen.

— Emedan jag ej ansåg det nyttigt
för dig, älskade, svarade hon enkelt.
Emedan jag ville, hur hårt det än måste
synas dig, att du skulle tömma lidandets
bägare till sista droppen, på det du se’n
därur skulle resa dig stark och modig,
en man i ordets fullaste bemärkelse, en
man som lärt av lidandet, att livet ej
är en lek utan det bittraste allvar. Du
behövde just genomgå en kris för allt
det allvarliga, det manliga, som slumrade
i din själ skulle vakna till liv och komma
till sin fulla utveckling. Ser du min
Gunnar — jag har älskat dig så långt
jag kan minnas tillbaka, men sådan du
var innan olyckan kom hade jag
ingalunda vågat anförtro dig mitt liv och
min framtid ... jag såg med djup smärta
det liv du förde ... hur du grusade alla
mina förhoppningar, den ena efter den
andra och jag anade, att du till sist
skulle lida skeppsbrott. Och när den
stunden kom ... hur jag kände det då ...
hur jag led med dig ... åh, det skall
du knappt förstå! ...

Hon tystnade överväldigad av smärta
och lutade sitt huvud emot hans bröst.

Hans fingrar omslöto fast hennes hand
och tryckte den krampaktigt. Över hans
ansikte hade plötsligt kommit ett
uttryck först av djupt lidande och
svårmod, som allt under det hon talade vek
undan för ett uttryck av okuvlig
beslutsamhet.

— Åh, Astrid! — du skall aldrig ...

Hon såg hastigt upp med fuktigt
skimrande ögon.

— Åh du, jag vet vad du vill säga,
avbröt hon leende, nu skall du bliva den
jag alltid velat — den man jag drömt
om och hoppas på — du skall
förkroppsliga mitt ideal livslevande, och nu skola
vi bliva så lyckliga, som aldrig förr två
människor varit, ty nu har du just fått
det drag av kraft och energi, jag förr
alltid saknat i ditt ansikte.

— Du lilla varmhjärtade svärmerska,
så har du ändå tänkt på mig under alla
dessa år, och jag har aldrig vågat tro
därpå. Hans läppar sökte hennes i en
lång, varm kyss.

— Och nu draga vi ett långt streck
över det förflutna med dess dystra
minnen, sade den unga flickan allvarligt.

— Nu kommer kaffet! — får man
stiga på? ljöd änkefru Frankes milda
röst från salen, och hon lät genast
handling följa på orden utan att ens invänta
svar, hack i häl åtföljd av gamla Kajsa,
husets gamla trotjänarinna se’n många
år tillbaka, som bar en försvarlig
kaffebricka, den hon ställde på förmaksbordet.

Sedan den gamla gumman blivit
vederbörligt kringklappad av sin unge, käre
herr Gunnar och åter avdunstat till sitt
kök igen, lät den lilla gruppen under
muntert samspråk det goda kaffet och
de färska hembakade småbröden all ära
vederfaras. — De båda unga togo
knappast ögonen ifrån varandra och den gamla
frun såg så innerligt lycklig och
förnöjd ut.

Men när Gunnar ställt sin kopp ifrån
sig, lutade han sig tillbaka mot soffan
och det kom åter ett allvarligt, nästan
mörkt uttryck i hans ansikte.

— Ja, kanske det nu kunde vara tid
på dryfta mina planer för framtiden.
Här är jag tyvärr omöjlig. En mörk
skugga gled hastigt över hans panna
medan ett par djupa veck visade sig
mellan de dystert sammanrynkade
ögonbrynen. — Jag har tänkt på Amerika ...
Det är ju alla förlorade existensers
förlovade land, tillade han bittert och
trummade nervöst på soffkarmen.

Astrid ryckte smärtsamt till vid den
bittra ton, vari de sista orden uttalades.
I nästa ögonblick behärskade hon sig
dock och det gled ett leende över hennes
friska läppar, hon lade huvudet lekfullt
på sned och utbrast:

— Varför just Amerika? Varför inte
lika så gärna Tyskland? — Jag försäkrar
dig, jag skulle trivas utmärkt i Berlin.

— Jag har ingenting emot Berlin, om
jag blott kunde få en lämplig
sysselsättning där, förklarade den unge
mannen allvarligt.

— Min farbror Erik har genom sina
vidsträckta affärsförbindelser lyckats
förskaffa dig en utmärkt anställning på ett
större kontor i Berlin och redan om
fjorton dagar väntas du där — nå, vad
säger du nu?

Den unge mannen satt stum,
fullkomligt tillintetgjord av glädje, men de mörka
ögonen blixtrade, då de vandrade från
den unga, glada flickan till den åldriga
modern, som om han endast i hennes
milda, som förklarade ansikte vågade tro
helt och fullt på det glada budskapet.

— Det är som en dröm, jag kan ej
fatta det, utbrast han till slut.

— Och till hösten kommer du hem
för att hälsa på din mor — och fira
bröllop. — och då följer jag dig, för
att aldrig mera lämna dig ...

<tab><tab><tab><tab>(Svensk Damtidning.)<br>
</chapter>
——————————————————<br>
<small>Stockholm. A.-B. Arbetarnes Tryckeri 1908</small>
