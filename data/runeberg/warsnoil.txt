

CARL SNOILSKY

HANS LEFNAD OCH SKALDSKAP

AF
KARL WARBURG

STOCKHOLM
HUGO GEBERS FÖRLAG
STOCKHOLM 1905

ISAAC MARCUS’ BOKTR.-AKTIEBOLAG
<i>FÖRORD.

Föga mera än två år hafva förflutit, sedan <sp>Carl
Snoilsky</sp> plötsligen skildes hädan.

Att så kort tid efter en betydande skalds frånfälle
i enskildheter teckna hans lefnad och diktarbana,
innebär ej ringa svårigheter; det ställer äfven andra
anspråk på minnestecknaren än hvad som rör forskning
och framställning. Har denne, såsom här är fallet, i
rikt mått fått tillträde till bref och andra enskilda
uttalanden, så måste han särskilja det som redan nu
bör meddelas, från det en naturlig taktkänsla bjuder
honom att hålla tillbaka. Att härvidlag iakttaga det
rätta lagom är ingen lätt sak, och den som fått sig
det ansvarsfulla uppdraget anförtrodt att teckna Carl
Snoilskys lefnadshistoria är ej säker på att i allo
hafva gripit rätt.

I hvad mån en författares enskilda uttalanden skola
för forskningen tillgodogöras, därom hafva, som
bekant, meningarna varit delade. Lyckligtvis finner
jag i ett bref från Snoilsky af 1897 några ord, som
helt och hållet sammanfalla med den uppfattning jag
sökt tillämpa. På tal om att man förstört Christian
Winthers papper skrifver han nämligen till en dam, som
tillhört det Wintherska hemmet, att detta säkerligen
var en</i>
<i>kännbar förlust för danska litteraturen, och
att vederbörande varit skyldig att med biträde
af någon kompetent litteraturkännare verkställa
ett passande urval af sådant, som kunnat belysa
skaldens författarskap utan att inviga allmänheten i
sådana familjesaker, som af osund nyfikenhet kunnat
missbrukas.

Jag har vid skildringen af Snoilskys lif och särskildt
af dess kritiska moment haft dessa hans ord för ögat.

Med afseende på talrika uttalanden rörande
ännu lefvande personer, har jag omsorgsfullt
undvikit allt som rört det enskilda lifvet eller
karaktären och möjligen kunnat vara ägnadt att såra,
hvaremot uttalanden om vederbörandes rent litterära
verksamhet, äfven när de fallit skarpa, synts mig
kunna återgifvas, där de tjänat att karaktärisera
Snoilskys ställning till samtidens litteratur.

Jag har haft förmånen att för arbetet få begagna
ett mycket rikhaltigt material. Visserligen hafva
Snoilskys egna efterlämnade papper endast i ringa mån
varit mig tillgängliga, då de kort efter skaldens död
förseglats och tillsvidare deponerats i offentligt
förvar, men därförinnan har grefvinnan <sp>Ebba Snoilsky</sp>
låtit mig taga del af enstaka anteckningar, som synts
henne af intresse.

De större samlingar af Snoilskys bref, som stått till
mitt förfogande, äro brefven till hans förtrognaste
vän framlidna statsrådet, presidenten <sp>Herman Wikblad</sp>,
som däraf i lifstiden meddelade mig ett urval af
hvad han ansåg kunna offentliggöras; till framlidne
öfverbibliotekarien <sp>G. E. Klemming</sp>, till statsrådet
<sp>C. G. Estlander</sp>, till kammarherren <sp>Magnus Lagerberg</sp>,</i>
<i>och till framlidne bokförläggaren d:r
<sp>Jos. Seligmann</sp> (tillhöriga doktorinnan Selma
Seligmann).

Vidare har jag begagnat bref till bl. a. framlidne
professor <sp>Viktor Rydberg</sp> (tillhöriga professorskan
Susen Rydberg), professorn friherre <sp>E. G. Palmén</sp>,
professor <sp>Gustaf Retzius</sp>, bokförläggaren <sp>Hugo Geber</sp>,
professor <sp>Otto Borchsenius</sp>, professor <sp>Oscar Quensel</sp>, skriftställaren <sp>Birger Schöldström</sp>, fröken <sp>Jensine Smith</sp>, (tillhöriga bibliotekarien S. Birket Smith),
framlidne kamreraren <sp>K. F. Werner</sp> (numera i Stockholms
stads arkiv), bokförläggarfirman <sp>Albert Bonnier</sp>,
Geheimer Hofrath, professor <sp>Ad. Stern</sp> samt till
<sp>undertecknad</sp>.

Äldre handskrifter från Snoilskys hand, som jag
haft tillfälle begagna, äro ett Poesialbum med
ungdomsdikter, af Snoilsky föräradt till framlidne
amanuensen <sp>K. G. af Schmidt</sp> och nu befintligt
i Göteborgs stadsbibliotek; en annan liknande
samling, som Snoilsky gifvit framlidne kamreraren
<sp>K. F. Werner</sp> och som efter dennes död tillika med
andra Snoilsky-handskrifter m. m. öfvergått till
Stockholms stads arkiv; en märklig notisbok med
talrika afskrifter af dikter och anteckningar från
den italienska och spanska resan, som Snoilsky skänkt
framlidne bokhandlaren <sp>Henrik Klemming</sp> och som nu
tillhör författarinnan fru <sp>Sophie Elkan</sp>.

Såväl ur dessa handskrifter som ur Snoilskys
ungdomspublikationer och andra källor har jag aftryckt
ett antal skaldestycken, hvilka dels i och för sig
äro af poetiskt värde, dels äro af betydelse för hans
diktnings utvecklingshistoria, äfven om skalden med
sin starka själfkritik icke lämnade dem tillträde
till den</i>
<i>slutgiltiga samlingen af sina skrifter. För älskaren
af hans skaldskap skola de alltid äga intresse och
bilda tvifvelsutan till de nämnda skrifterna ett
kärkommet supplement.

För allt vänligt tillmötesgående, som vid arbetets
förberedande kommit mig till del, stannar jag hos
ofvannämda personer i förbindelse.

Skriftställaren <sp>B. Schöldström</sp> har vid genomgående
af manuskriptet ur sin minnesskatt och sitt
kunskapsförråd riktat arbetet med mången värdefull
hänvisning.

Stockholm i Augusti 1905.

<tab>Karl Warburg.</i>
TILL

<tab>MIN HUSTRU
 
I.

Släkt och anor. -- Föräldrar. -- Barndomshem. -- Skola
och Lyceum. -- Dikter från Lyceitiden. --

En dag i början af 1880-talet passerade Carl Snoilsky
på väg från Triest till Tyskland en österrikisk bygd,
där slaviskt språk med sina hopade konsonanter ersatte
den vokalrika italienskan.

Det var nedanför Terglonalpen. I en dalsänkning ligger
en täck liten stad, Krains hufvudstad, som på bygdens
språk heter Ljubljana; tyskarne kalla den Laibach.

Laibach! Namnet var för den svenske skalden ej blott,
som för andra, förknippadt med minnet af 1821 års
kongress, då Europas mäktige beslöto störta den
liberala författningen i Neapel och Sicilien. Ett
minne, som rörde honom <i>personligen</i>, var knutet vid
denna ort.

<tab>Från Laibach ha utgått
<tab>Mitt namn och min släkt.

Släkten Snoilsky är nämligen icke -- såsom 
tillförene uppgifvits -- en ungersk adelssläkt; den
är af slaviskt, ej af magyariskt urprung. Den är
utgången ur det lilla sloveniska bergsfolket, »en
ringa och svag bondestam» -- för att begagna Hjärnes
ord -- som »först i våra dagar sökt samla sig till en
egen nation i kraft af sitt ärfda tungomål».

Den kraynska släkt, ur hvilken den svenska adliga
ätten Snoilsky leder sin härkomst, hette <i>Snoilshik</i>,
ett namn, som, enligt vår främste kännare af slavisk
litteratur Alfred Jensen, ursprungligen har tecknats
Snoilsek, hvilket bör ha lydit Znojilsek. Namnet
stammar antagligen från en af de fyra orter i Krayn,
som bära namnet Znojile.<footnote>A. Jensen: "Snoilskys 
sloveniska anor", i Göteborgs Handels- och Sjöfartstidning 
den 27 maj 1903.</footnote>

I förra hälften af 1600-talet omtalas tre män med
namnet Snoilshik, alla med förnamnet Janez (Johan
eller Hans). Den märkligaste af desse var en luthersk
prästman, magister Johan Snoilshik den äldre, af
hvilken finnes ett kopparsticksporträtt från 1613 med
inskrift »Labacus», det vill säga »från Laibach». Här
var han född 1565, hade studerat i Wittenberg,
promoverats i Jena (1591), predikat i sin hemort,
men utvisats för kätteri (1598). Han verkade sedan
i olika bygder som evangelisk predikant, till sist
i Hernals vid Wien, samt dog 1617.

En annan prästman Johan Snoilshik d. y. (född omkring
1597) blef professor i hebreiska i Heilsbronn (i
Ansbachska landet) och sedan predikant i Ostfrisland;
det är denne, som i Svenska adelns ättartaflor
uppgifves såsom den svenska grenens ättefader. Snarare
torde likväl denna gren
härstamma från en tredje Johan Snoilshik, en krigare,
som år 1610 adlats af konung Matthias af Ungern
såsom belöning för trogna tjänster i striden mot
turkarne; hans sköldebref har i hvarje fall kommit
i de svenska ättlingarnas ägo. Förmodligen genom
polskt biinflytande fick namnet den ändrade formen
<i>Snoilsky</i>.<footnote>Uppgifterna om släkten Snoilskys 
äldsta medlemmar äro dels hämtade från Birger Schöldströms släktuppsats
i Biografiskt Lexikon, dels byggda på de forskningar,
som på stadsarkivarien i Laibach, skalden A. Asker&#269;s
föranstaltande företagits i pastorsexpeditioner i
Krayn och Kärnthen, likvisst med ringa resultat.</footnote>
Ej utan ett visst vemod kunde Carl Snoilsky, hvars svenskhet 
var så utpräglad, skämta öfver, att han bar ett namn så osvenskt, att han
knappt själf visste, hur det uttalades, ja, ej ens var
på det klara med, om det var tre- eller två-stafvigt.

Ättens utslocknande i Krayn och dess utvandring till
främmande land stodo gifvetvis i förbindelse med
de förföljelser, för hvilka protestanterne blefvo
utsatta under 1600-talet.

I en dikt, som den slovenske skalden A. Asker&#269; ägnat
Snoilsky på hans 60-års dag och som Jensen tolkat till
vårt språk, hette det om de evangeliske slovenerne:

<tab>Den som i kamp ej sträckte vapen
<tab>och icke genast gaf sig, feg,
<tab>vardt nödd att lämna fosterjorden
<tab>och måste gå från hem och teg.
<tab>-- -- -- -- -- -- -- -- -- -- -- -- 
<tab>Så ock din stamfar rycktes hädan:
<tab>mot norden gick hans tunga färd,
<tab>till kylig nord, där frihet glöder
<tab>och där han fann sin nya härd.

Denne stamfar, den förste af ätten Snoilsky, som gick
i svensk tjänst, var <i>Georg Hansson von Snoilsky.</i>

<tab>Ut ur papistisk träldom, 
<tab>Allsköns förtryck och våld
<tab>En man kom lyckligt undan 
<tab>I blågul fanas sold,

sjunger hans ättling om honom. Georg von Snoilsky
tillhörde de framstående utländingar, som af Gustaf
Adolf och hans efterträdare användes i diplomatiens
värf. På 1640-talet var han svensk resident i Benfeld
i Elsass, efter Westfaliska freden tillvaratog han
de svenska intressena i Frankfurt och representerade
Sveriges tyska besittningar vid riksdeputationsdagen
1654--1663. Han afled såsom svensk minister i
Regensburg 1672. Osäkert är, om han någon längre tid
vistats i det land, hvars talan han förde, men år
1651 hade han i hvarje fall naturaliserats såsom
svensk adelsman och året därpå vunnit inträde för
sin vapensköld å det svenska riddarhuset.

"*"

När Laibach liksom ville återbörda Carl Snoilskys 
»Kraynernamn», svarade han med glödande hembygdskärlek:

<tab>Ditt sydliga arf, kanhända, 
<tab>Hos mig går igen ibland,
<tab>Men, tro mig, intet rycker 
<tab>Mig från mitt svenska land.

Den kärlek till det svenska fosterlandet, som i denna
dikt, liksom i Snoilskys hela diktargärning, 
gifvit sig luft, sammanhängde med hans känsla af
<i>samhörighet med sina svenska anor</i>. I sitt direktörstal
i Svenska Akademien år 1893 yttrar han:

»Den samlade skatt af ett folks gemensamt burna
fröjder och sorger, som vi kalla historia, förenar
med tusen trådar det förflutna med det närvarande och
talar till hjärtat med gripande makt. Den obestämda,
snarast fysiska känsla, som fäster en bergsbo vid
hans blå alper, en steppens son vid hans slätter med
den vida horisonten, kan vara nog för vilden eller
naturbarnet; men den tänkande, utvecklade människan
måste i samma känsla förbinda hembygden med <i>minnet
af den framfarna släkt, hvars blod hon känner i sina
ådror, hvars verk hon möter vid hvarje fjät på den
jord, hon kallar sin.</i> Först när vi lärt att i häfdens
lefvande gestalter, i saga och sång, igenkänna och
älska dragen af

<tab>»det folk, som våra bördor bar
<tab>långt före våra dar», 

kunna vi tala om ett fädernesland i högre mening.»


Dessa Snoilskys ord mana oss att ägna en återblick
åt hans ättelängd å svensk jord.

Den ofvan nämnde <i>Georg Hansson von Snoilsky</i> hade i
sitt äktenskap med Anna Weiler fem döttrar och åtta
söner, af hvilka sonen <i>Gustaf</i> (f. 1645, kammarherre,
d. 1695) blef far till en annan <i>Gustaf von Snoilsky</i>
(f. 1679), hvilken afled 1727 såsom major vid
Jönköpings regemente. Dennes son var åter amiralen
<i>Johan von Snoilsky,</i> den förste grefve Snoilsky
(f. 1708, d. 1787), hvilken vid 1769 års partihvälfning
lät öfvertala sig att blifva riksråd, såsom flottans
representant i regeringen, och vid detta tillfälle
berättas hafva svarat Adolf Fredrik: »Mången blir
satt på fästning på tre år». I sitt äktenskap med
Charlotta Carolina <i>von Psilander</i>,
dotter af den käcke, af Oscar Fredrik besjungne
karolinen, som å skeppet Öland vägrade stryka flagg
för en engelsk flottilj, hade han sonen <i>Gustaf</i>. Denne,
den tredje med namnet <i>Gustaf Snoilsky,</i> var född
år 1752, hade liksom far och farfar ägnat sig åt
krigaryrket, men tidigt tagit afsked, erhållit
krigsråds titel och blifvit ledamot af allmänna
magasinsdirektionen. Han var emellertid en man med
vittra intressen. Gjörwell, som om somrarne var hans
hyresgäst ute på Ladugårdslandet -- den ännu bevarade
»Solituden» vid Storgatan --, skildrar honom i ett
bref till sin dotter, fru Gustava Lindahl, år 1798
sålunda: »En herre af mycken både kunskap och smak,
som talar sina språk <footnote>Detta synes visa det obefogade i Hammarskölds
påstående, att Gustaf Snoilsky "af språk endast kände
svenskan och franskan".</footnote>, läser de bästa böcker och har
det vackraste umgängessätt. Han lefver utan tjänst,
oaktadt han är en herre vid sina bästa år.»

Gustaf Snoilsky tillhörde Gjörwells umgängeskrets;
icke blott intressen för vitterhet och vetande, äfven
herrnhutiska sympatier tyckas hafva bundit dem samman.

Han var äfven poetisk dilettant.<footnote> Gustaf Snoilsky var för öfrigt ej den förste af namnet Snoilsky med vittra intressen. Johan Ernst
Snoilsky, hofjunkare hos drottning Ulrika Eleonora d. ä., afliden 
1706, omtalas i R. v. d. Hardt’s Holmia Literata såsom författare 
till svenska poem.</footnote> I Gjörwells »Brefväxling» meddelas 
flere poem af hans hand, dels tre öfversättningar från De Florian (»Ensligheten», »Hågkomsten», och »Till den saknade Corinna»), dels
ett par original: en 

dryckesvisa och en sorgedikt öfver hans äldste son,
»Saknaden», i hvilken det bl. a. heter: 

<tab>Du som bestämt hvad stund sig mänskans lif skall sluta, 
<tab>Hvi bortrycks ynglingen, som gagna kan och njuta, 
<tab>Då gubben skröplig, trött om hvila fåfängt ber? 
<tab>Allt nog ... Din mildhet ej sitt ändamål förgäter, 
<tab>Till sällhet åt enhvar hon bästa stunden mäter, 
<tab>När dess förvandling sker.

Hans mest betydande vittra bragd var emellertid
den bearbetning af Boileaus »L’Art Poétique», som
belönades med Svenska Akademiens mindre pris 1815
och som år 1817 -- året före hans död -- utkom under
titeln: <sp>Skaldekonsten</sp>, öfversättning med förändringar,
åtföljd af en fransk tillägnan till kronprins Karl
Johan. Det anmärkningsvärdaste i denna tolkning var,
att öfversättaren utbytt Boileaus litteraturhistoriska
återblick öfver de franske poeterne mot en liknande
öfver de svenske, alltifrån Stiernhielm ner till
Creutz och Gyllenborg, liksom han fritt exemplifierat
»reglornas förklarande». Därjämte tillade han på egen
hand beskrifningar öfver »landtkvädet» och »fabeln».

Detta öfversättningsarbete fick vid prisbelöningen det
erkännandet, att »Akademien läst dikten med aktning
och nöje», och direktören -- presidenten Edelcrantz --
betygade »det värde Akademien satte på öfversättarens
nyttiga företag». I tillägnan till kronprinsen hade
också Snoilsky förklarat, att han med detta velat
hjälpa dem af sina unge landsmän, som lade vikt på
kännedom om poesiens hufvudregler.

Det var dock något »hors de saison». Det 
unga släkte, som nu beredde sig att intaga den 
svenska parnassen, var det goda krigsrådet lagom
tacksamt för hans åtgärd att lämpa den i deras
tycke så föråldrade och torre Boileaus kodex till
svenska förhållanden; -- han hade ju till och med i
sina svenska exempel ej vågat sig längre ned än till
Creutz och Gyllenborg. Och en af det yngre släktets
förkämpar, Hammarsköld, fäller också i sin »Svenska
Vitterheten» en mäkta hård dom öfver detta »rimverk
om skaldekonsten» och förklarar dess upphofsman vara
en person »utan poetisk kallelse, utan filosofisk
insikt och utan litterär bildning».

I sitt äktenskap med sin syssling Johanna
Sofia Psilanderskiöld -- dotter af amiralen Nils
Psilanderskiöld -- hade krigsrådet Gustaf Snoilsky fyra
söner, af hvilka den efter morfadern uppkallade <i>Nils
Snoilsky</i> (född d. 7 juli 1792, d. den 1 febr. 1860)
i sitt äktenskap med <i>Sigrid Banér</i> blef skalden Carl
Snoilskys fader.


Det är icke tvifvel underkastadt, att Carl Snoilsky
företrädesvis kände sig såsom en <i>Banér</i>. Det var
mycket i hans lynne, som erinrade om det Banérska
släktarfvet: ridderligheten, skönhetskänslan,
svenskheten, ståtligheten, men också orosdraget, ett
visst passioneradt lynne, som i Banérsätten brutit
många skrankor och kastat sig ut i månget äfventyr.

Genom sin moder kom Snoilsky att härstamma från
andra frejdade svenska ätter, och mer än en af
de svenska personligheter, han i dikt förhärligat,
tillhöra hans eget galleri af förfäder eller förfäders
fränder. Bland anor i den Banérska släkten märkes
särskildt det frejdade riksrådet Gustaf Banér, hvars
maka Kristina Sture, sin ättemoder i sjätte led,
Snoilsky besjungit i dikten »Djursholm». Genom Gustaf
Banér härstammade han ock från Bjelkar, Tottar
och från de gamla medeltidssläkterna med vapnen
»Tillbakaseende Ulf» och »Två Sparrar». Kristina
Sture åter var dotter till Svante Sture och dennes
maka Märta Leijonhufvud, den berömda »Kung Märta»,
och Svante Sture var son af ingen ringare än
riksföreståndaren Sten Sture den yngre, Snoilskys
ättefader i åttonde led, och dennes gemål den ädla fru
Kristina Gyllenstierna, Stockholms försvararinna. Fru
Kristina åter var dottersonsdotter till konung Karl
Knutsson Bonde, som alltså är Snoilskys ättefader i
elfte led.

Genom »Kung Märta» härstammade han från den herr
Erik Abrahamson (Leijonhufvud), som lät sitt lif
i Stockholms blodbad, och som var gift med Ebba
Eriksdotter Vase, Gustaf Vasas fränka och moder till
Margareta Leijonhufvud, hans andra gemål. Men han
härstammade ock från herr Eriks morfar, Måns Bengtsson
Natt och Dag, Engelbrekts baneman.

Genom Hebbla Fleming, som var mor till Snoilskys
morfars farfar, ledde han sina anor till den
myndige herr Klas Fleming -- »Sotnäsan», hertig
Karls farligaste motståndare i Finland -- och genom
dennes maka, den af Edelfelts pensel framställda fru
Ebba Stenbock, från hennes far, Dackens bekämpare
ståthållaren Gustaf Olsson Stenbock, som äfven var
far till Gustaf Vasas tredje gemål.

Tre andra stammödrar, hans morfars farfars mor:
Ulrika Wellingk, hans morfars farmor: Hedvig 
Ribbing och hans morfars mor: Lovisa Cronhielm föra
likaledes upp till berömda släkter och män; till
den bekante statsmannen från Frihetstiden Mauritz
Wellingk, till riksrådet Lindorm Ribbing, en af hertig
Karls män i Stångebro slag, till riksrådet Konrad
Falkenberg, till drottning Kristinas förmyndare
riksskattmästaren Gabriel Oxenstierna, kusin
till den store Axel, till den Robert Douglas, som
ättlingen besjungit i »Vapenbröderna», till den store
lagstiftaren Gustaf Cronhielm, den främste mannen
i 1734 års lagarbete, till den bekante statsmannen
och vetenskapsmannen, Rudbeckianen Gustaf Bonde. Och
i deras ättelängd möta vi för öfrigt namn som Soop,
Kagg, Tre Rosor, Horn, Brahe, von Leuven och Wrangel.

Det är sålunda en lysande rad af »Svenska bilder», som
uppenbarar sig i Carl Snoilskys stamträd. Det skjuter
sina rötter djupt ned i den svenska medeltidens och
nydaningstidens främsta ätter. Flöt än slaviskt blod
i hans ådror, så försvann det nära nog i det »blåa
blodet» af hans svenska anor. Intet under, att den
svenska historien med dess rika minnen ägde första
hemortsrätt i hans diktning, och att han -- fjärran från 
Sverige -- kunde tillropa sin Krayner-släkts hembygd:

<tab>Fast haf och fjällen skilja, 
<tab>Där har jag min rot.

	*

Snoilskys fader, grefve <i>Nils</i>, skildras vid sex års
ålder af Gjörwell såsom »just en liten Cupidon, 
så vacker och yr». Visserligen var han för den gamle
vitterhetsvännen icke jämförbar med favoriten, den af
honom besjungne äldste brodern, grefve John, som 1802
aflidit 20 år gammal <footnote>Gjörwell yttrar bl. a. i 
en dikt "En gammal mans tankar vid en ung grefves död" 
om honom (Brefväxling I: 214):

<tab>Sörjd och älskad flydde du mitt hjärta, 
<tab>unge Snoilsky! i din blomstrings vår; 
<tab>blott din faders och din moders ömma smärta 
<tab>liknar den, som i mitt sinne rår.
<tab>-- -- -- -- -- -- -- -- -- -- -- -- 
<tab>Bild af rosen och af liljan på sin stängel,
<tab>stärkt af morgondaggens friska regn,
<tab>såg jag redan här i dig en bild af ängel. -- --</footnote>, men Gjörwell nämner honom dock »grefve John den andre», 
»grefve Johns fullmäktig, mycket vackrare, men blir dock aldrig han» 
-- som det heter om den tolfårige Nils 1804. Handledare af hans och 
hans tvillingbroder Fredriks studier var den mångkunnige encyklopedisten 
och biografen vice bibliotekarien Jakob Björkegren (d. 1825),
en umgängesvän i det Gjörwellska huset, hvilken, om man får tro hans 
lärjunge Almquist, skulle varit en utpräglad fritänkare, en idealistisk misantrop -- »gudahataren» i »Jaktslottets» sista kapitel.

År 1806 omtalar Gjörwell, att han har att glädja sig
åt »trenne ynglingar, ovanligt hugade till att samla
och studera historien samt begåfvade med motsvarande
flit och snille för denna vetenskap». De två äro
bröderne Nils och Fredrik Snoilsky, den tredje
hans dotterson Carl Jonas Love Almquist. »Måtte
mina välönskningar öfver dem uppfyllas!» tillägger
Gjörwell. Sin närmare utbildning erhöllo de unge
grefvarne i den stränga 
herrnhutiska skolan i Kristiansfeld i Slesvig, och där
grundades Nils Snoilskys något dystert färgade
religiositet, hvilken äfven återverkade på den
uppfostran, som kom hans son till del, och som föga
harmonierade med dennes lynne.


[bild] NILS SNOILSKY.
(Efter porträtt af A. G. Hertzberg.)

Nils Snoilsky gick den juridiska vägen, innehade
olika domarevärf, var någon tid t. f. landshöfding i
Örebro län och likaledes t. f. justitiekansler samt
blef 1836 justitieråd.

Som domare hade han visserligen anseende för rättrådighet, 
och till och med en politisk motståndare som Crusenstolpe
betecknar honom såsom »en man af både ära och samvete,
redlig i sin vandel och rättskaffens i domarevärf»,
men han ansågs vara en nog medelmåttig jurist för den
höga ställning han innehade; »världen misstänker»
-- heter det i samma karaktäristik -- »att hans pund
ej är så utomordentligt». <footnote> Crusenstolpes "Ställningar och förhållanden", 16:de brefvet.</footnote>

När vid 1840--41 årens riksdag den mäktiga 
oppositionen på olika sätt ville uttrycka sitt 
misshag, lät den äfven opinionsnämnden pricka Högsta
Domstolen, och till offer utsågs bl. a. Snoilsky <footnote>I andra omröstningen fick denne 30 röster mot sig af 48; men vid tredje omröstningen sjönk
flertalet till 27 mot 21; då 2/3 flertal kräfdes för uteslutning, blef han kvarsittande</footnote>.

Detta var, såsom »Svenska Minerva» anmärkte, desto egendomligare 
som han -- och hans olyckskamrat Nyblæus -- i de tre celebra mål, 
hvilka företrädesvis framkallat opinionens harm, däribland det
Crusenstolpeska, röstat emot hvad man trodde vara regeringens önskan. 
Men Aftonbladet tolkade nämndens opinionsyttring därhän, att den 
ville se de högsta domareplatserna beklädda af män, som icke blott 
voro hvad man kallade »hederligt folk», utan därjämte de
ypperste på kunskapens och skarpsinnighetens vägnar, och flertalet 
lärer, -- heter det -- hyst välgrundade tvifvelsmål om det senare 
inträffade t. ex. med grefve Snoilsky.

Ett skäl till prickning torde nog ha varit förenandet
af justitierådsbefattningen med en hög hofcharge,
hofmarskalks, en föga lämplig kombination under
en tid, då höga vederbörande sökte inverka på
domaremakten <footnote>Thomander anför, enligt Lilliecronas dagbok,
bland andra anledningar att just utesluta Snoilsky, att denne "vore 
ungkarl och således icke hade någon familj att sörja för"</footnote>.

Nils Snoilsky var för öfrigt en utprägladt konservativ
man och räknades till Riddarhusets mest afgjorde aristokrater. 
Under de första åren af konung Oscar I:s regering tillhörde 
han den mot regeringen fronderande högern. Han var ett af de 
två justitieråd, hvilka i konseljen 1845 på det kraftigaste, 
ehuru förgäfves, afstyrkte bifall till den lika 
arfsrätten och som häri till och med sågo ett ingrepp
i adelns privilegier. Vid 1847--48 årens riksdag
intog han en ytterst fiendtlig hållning mot den
moderat-liberala Posseska regeringen och fällde de
starkaste ord om dess ledamöter <footnote>Jmfr Chr. Stenhammar, Bilder ur Riksdags- och hufvudstadslifvet, III: 188.</footnote>. Det var ock han,
som väckte förslaget, att Riddarhuset skulle med
sin guldmedalj hedra Anders Fryxell för det sätt,
hvarpå han skrifvit sitt fäderneslands historia -- en
åtgärd, hvari Riddarhuset tog parti i den kort förut
timade Geijer-Fryxellska striden och gaf uttryck åt
aristokratiens missnöje med den nyss aflidne Geijers
rojalistiska häfdateckning, tvifvelsutan under fruktan
för en ny rojalistisk-demokratisk allians <footnote>Äfven vid denna riksdag sattes Snoilskys prickning af opinionsnämnden i fråga, men det schackades genom
ett skickligt motdrag af de konservative.</footnote>. 

Sin ungdoms allvarliga religiositet bevarade Nils
Snoilsky lifvet igenom, och då år 1850 Per Wieselgren
kom till hufvudstaden för att verka för den inre
missionen samt ett missionssällskap bildades, inträdde
han vid sidan af Johan Lagerbjelke och general Lefrén
i dess styrelse.

Nils Snoilsky ingick sent giftermål. Nyss nämndes,
att Thomander -- ännu i mars 1840 -- omtalar honom
såsom ogift. Han hade varit förälskad i en ung
ofrälse dam af den förmögna Björkmanska släkten,
som visserligen icke besvarade hans kärlek, fäst som
hon var vid en annan man, men som till slut gaf efter
för sin familjs önskningar och lämnade sitt jaord åt
den förnäme friaren. Kort innan trolofningen skulle
tillkännagifvas, afled 
emellertid fästmön, och Nils Snoilsky, bakom hvars
sträfva och otillgängliga yta måhända doldes en ådra
af känslosvärmeri från hans herrnhutiska ungdomstid,
fäste då trolofningsringen på hennes kallnade hand.


[bild]SIGRID SNOILSKY, född BANÉR.

Först år 1840 den 15 september -- vid 48 års ålder --
ingick han äktenskap med den 27-åriga <i>Sigrid Fredrika Juliana Banér</i>,    dotter af öfverstelöjtnanten J. G. Banér och Marianne Louise von Both. 
Bruden hade likaledes en olycklig kärlek att glömma. I detta äktenskap 
föddes den 8 september 1841 grefve <i>Carl Johan Gustaf Snoilsky</i>, parets enda barn.

"*"

Snoilskys moder skildras af dem, som känt henne,
såsom en å hufvudets och hjärtats vägnar rikt begåfvad
personlighet, med artistiska anlag. Hennes ritstift
har tecknat det första porträttet af 
[bild] CARL SNOILSKY VID l0 ÅRS ÅLDER.
Efter en teckning af modren.

Carl Snoilsky som barn, det porträtt, hvilket han
en gång förärade Christian Winthers maka och som,
sent omsider, mot slutet af hans lif åter blef
hans egendom. Den sköne gossen med de drömmande,
djupa ögonen -- ett fädernearf -- och de rika lockarna 
var moderns afgud. Behandlade fadern honom strängt och 
kärft, så var modern till gengäld i sällsynt grad eftergifven.

<tab>Hvem är hon med stämman den veka, 
<tab>Som ville, men nänns inte neka, 
<tab>Som ville, men kan ej bli sträng?

Snoilskys barndomshem var beläget i Klara, där nu
Centraltryckeriet ligger. Huset var omgifvet af
en stor trädgård, och i den diktsamling, som 1881
trycktes å »den gamla tomten», sjunger skalden:

<tab>Just här, där svettig snällpress viger 
<tab>Åt minnet somt, åt glömskan somt, 
<tab>Här, där den röda muren stiger,
<tab>Jag lekt som barn på denna tomt.
<tab>Det var en trädgård då med många 
<tab>Och sköna träd, med sval berså, 
<tab>Bland skumma gränders kvafva ånga,
<tab>En solig paradisisk vrå.

<tab>Pioner stodo och tulpaner 
<tab>På vakt kring rika jordgubbsland, 
<tab>Dit stora, mogna astrakaner 
<tab>Från grenen föllo ned ibland.

<tab>Här fick inbillningskraften svärma, 
<tab>Liksom i en förtrollad värld, 
<tab>Och bada sig i ljus och värma 
<tab>Och sadla sagans häst till färd.

<tab>Här log mot mig för första gången 
<tab>En skymt af skönhet och natur, 
<tab>Här föddes kärleken och sången -- 
<tab>Här just vid denna röda mur.

<tab>Försvunnen är den lilla parken, 
<tab>Där fantasin sig tumlat fri, 
<tab>Och på den kala, jämna marken 
<tab>Står nu ett jättetryckeri.
<tab>-- -- -- -- -- -- -- -- 

<tab>I tryckta tankar, ack, hur matte 
<tab>Jag eder fann i denna stund 
<tab>Emot den dikt, som barndom satte 
<tab>Med gyllne skrift på drömblå grund.


Huset och trädgården vid Klara Strandgata var dock
ej Snoilskys enda barndomshem. Modern var statsfru
hos änkedrottning Desideria och vistades som sådan
en god del af året å <i>Rosersberg</i>, därvid sonen var
henne följaktig. Äfven denna »kära barndomsvärld»
har han besjungit i en dikt från 1877:
<tab>Pilten går med fjät försagda 
<tab>Tyst, på föreskrifven sed, 
<tab>Uppför trappor, mattbelagda, 
<tab>Mellan urnors dubbla led.

<tab>Bäfvan honom genomilar, 
<tab>Att hans fotsteg kan bli hördt
<tab>Hjältens gamla maka hvilar -- 
<tab>Tänk, om hennes dröm han stört.

Som en liten sagoprins vandrar han på slottets bonade
golf, drömmer sig vara med i sjöstriden, som Desprèz
målat, svärmar med Morvens isgrå bard, sådan Gérard
framkallat honom på duken, där han breder famnen mot
Fingal, bläddrar i Ariostovolymens granna kopparstick
och låter riddare, prinsessor och jättar passera revy.

<tab>Unga, svårmodstunga hjärta, 
<tab>Föll i dig ock sångens frö? 
<tab>Skall ock du din fröjd och smärta 
<tab>Som ett klangrikt pärlrägn strö?

Bragder och sånger hägrade tidigt för hans framtidssyn.

Den, som väckte gossens intresse för vår äldre
vitterhet, var egendomligt nog en enkel tjänarinna
-- »kammarpigan» Christina Lamberg -- som hade
den närmaste vården om honom sig anförtrodd. Hon
tycks hafva varit förtrogen med den gustavianska
vitterhetens mera kände skalder, och hon har i all
anspråkslöshet burit traditionerna öfver till den
gryende tidens skald.

Snoilsky har i ett par bref till mig omtalat den
betydelse dessa vittra barnkammarstudier haft
för honom. I december 1887 -- kort efter det mitt
arbete om Anna Maria Lenngren utkommit -- skref han:

»-- -- -- Den beundran och kärlek, som vi båda hysa för
sångmön Anna Maria, danar oss emellan ett alldeles
särskildt frimureri. De Lenngrenska dikterna hafva
träget följt mig alltsedan barnkammaren, där jag
hörde min sköterska föreläsa dem ur ett söndertrasadt
exemplar af originalupplagan. Jag kunde den utantill
innan jag visste, att det var <i>poesi</i>.

Sedan jag började befatta mig med att för egna tankar
och känslor söka skaffa mig en språklig uttrycksform,
var fru Lenngrens stil ofta den ledstjärna jag, till
att börja med omedvetet, följde. Under loppet af
min utveckling har inflytelsen från henne förmält
sig med så disparata beståndsdelar som Goethe
och Heine, Béranger och Byron, men jag tror nog,
att en kännare som ni skall igenkänna något drag af
henne i den diktion, som jag så småningom lyckats få
fram <footnote>Ett uttryck som "Ett järtecken -- Jofur täcks tala" i "Rom och Kartago" (1870-talet) är äkta Lenngrenskt.</footnote>. Kanske 
skall det heta: ’då bägaren väl är
färdigsmidd, hafva drufvorna upphört att gifva’.»

Äfven med andra den gustavianska tidens skalder
blef han tidigt förtrogen. Så bl. a. med Lidner,
hvars känsloförhäfvelse senare förekom honom
föråldrad. »Annars kan jag», skrifver han till mig
(11/12 1889), »ännu lifligt påminna mig från min
barndom hvilket intryck vissa Lidnerska småstycken
då gjorde på mig, t. ex. <i>O yngling</i> o. s. v. samt 
<i>Vid vassen af den krökta ström</i>. Den senare 
sången brukade en sköterska sjunga för mig och förfelade 
aldrig att därmed frampressa mina tårar<footnote>Det var "vid vassen af den krökta ström", en ton, som följt mig ända i min dröm.
<tab><tab>(Gamla fröken.)</footnote>».
Ännu en annan äldre kvinna med friskt bibehållna
minnen från den gustavianska tiden torde i skaldens
barndom väckt hans sympatier för denna tid. Det
var hans gamla fränka fröken Britte-Sophie Dalman
(f. 1779, d. 1860), hvilken ofta gästade hans
föräldrahem och som ibland, när grefvinnan Snoilsky
af sin hoftjänst tvangs att lämna sin lille son,
eftersändes för att vara denne till ett alltid
efterlängtadt och kärt sällskap. Hon har <i>delvis</i> stått
modell till »Gamla fröken», och Carl Snoilsky talade
ännu mot slutet af sitt lif med varm känsla om henne,
helst sedan han i Gjörwellska papperen funnit äfven
hennes ungdomsroman skildrad <footnote>Hon lär varit 
hemligt förlofvad med hans vid helt unga år bortgångne 
farbroder.</footnote>.

Den 30 augusti 1850 inskrefs den nioårige Snoilsky
i Klara högre lärdomsskola, där han stannade i sju år.

Här lär han grundligen hafva vantrifts. I den ståtliga
dikten »Rebell» (från 1880-talet) -- om den käcke
frieleven, som ej ville göra afbön och taga stut --
ger Snoilsky följande interiör från skolan:

<tab>Därinne sitta gossar, bänk vid bänk,
<tab>Orörlige som i en magisk länk,
<tab>Och likt ett asplöf darrar hvarje hjärta.
<tab>-- -- -- -- -- -- -- -- -- -- -- -- 

<tab>Från svarta taflan med förfärlig ton
<tab>Förhör magistern i konjugation.
<tab>Vid sina frågor plägar han förunna
<tab>En liten hemsk sekund, då en och hvar
<tab>Skall göra färdigt sitt latinska svar.
<tab>Så repas upp ett namn. Då skall man kunna.
<tab>En syndare, som träffad af ett skott
<tab>Från bänken flyger upp, men stammar blott,
<tab>En lugg, ett tjut -- och grannen frågan ärfver.
<tab>Så går det på i samma exercis;
<tab>Af allt jag kan ha lärt på detta vis,
<tab>En sak är viss: jag vet, att jag har nerver.

Men midt ibland läxor och luggar hände det, att
blicken ljusnade. Det var då mot gossens skolpulpet
barndomens tröstarinna -- fantasien -- i hemlighet
lutade sig och med sitt trollglas skänkte lif och färg
åt läxans torra ökensand. <i>En</i> sådan trolsk omdiktning
af torra fakta -- hvilken säkerligen har rot i minnen
från skoltiden -- är poemet »Sveriges karta», där
»den primanska fantasien» ombildar Skandinaviska
halfön å den kalkade väggens plumpfyllda karta till
ett utsträckt lejon i förbidan, och där åt hvarje
landskaps färger skänkes en konkret innebörd af
lefvande lif och fosterländsk betydelse:

<tab>Än tänker jag på hvar provins
<tab>I samma färger som jag minns
<tab>Från kartans bjärta gränser:
<tab>Ett Skåne gult som skördefält,
<tab>Ett Sörmland grönt som björkens tält,
<tab>Då Värmland stålblått glänser.

Och läxorna om Roms och Kartagos strider omsattes i
gärning, då piltarne från sekunda lekte snöbollskrig
på kyrkogården, då klackjärn från små hårda hälar
nötte grifthällarne och en tioårig Scipio med lysande
bleckhjälm från Eurenii leksaksbod stormade det
puniska fästet.

Bland kamraterne i Klara skola var en blifvande
skaldefrände och hjärtevän: <i>Edvard Bäckström,</i> om
hvilken det heter i minnesdikten efter hans död:
<tab>Jag såg på nytt din kind med hälsans rosor, 
<tab>Som då du grannen var på skolans bänk. 
<tab>Hur sjöd, i dammet af latinska glosor, 
<tab>Din själ af fantasiens himlaskänk! 
<tab>Vid hviskadt samspråk flögo tröga stunder
<tab>Bland höglandskrigarne ur Walter Scott, 
<tab>Bland skuggor ur Stagnelii månskenslunder, 
<tab>Tills lärarns fråga skingrade dem brådt!

Snoilsky skrifver ock 1891 i ett bref till Schöldström:

»Edvard var alltigenom en fin natur, en trofast vän,
ett oegennyttigt hjärta. Jag tänker tidt och ofta
på honom. I kretsen af mina, på två eller tre när,
nu bortdöde barndomsvänner är han oersättlig.»

År 1856 blef Snoilsky moderlös; den 19 augusti
detta år afled grefvinnan Sigrid Snoilsky i kolera,
vid endast 43 års ålder. Pastor Bernhard Wadström
antecknar i sin dagbok för 21 augusti d. å.: <footnote>B. Wadström: Ur minnet och dagboken, II: 277.</footnote>

»Man beklagar mycket hennes make och unge son, vid
hvilken hon varit särdeles fästad. Denne unge grefve
Carl Snoilsky känner jag, sedan han i fjol köpte min
sigillsamling. Under de samtal jag då hade med honom
lade han i dagen mycken belefvenhet och nobless. Man
säger, att han vid sitt läroverk skall visa prof på
mer än vanlig begåfning.»

För Carl Snoilsky var förlusten vid så unga år af
modern ödesdiger. Denna händelse fördystrade hans
tillvaro under de viktiga öfvergångsåren. »Då försvann
all glädje från hemmet», förklarade han själf på tal
om moderns död. Kamrater från den tiden beskrifva
stämningen i grefve Nils Snoilskys änklingshem såsom
outsägligt nedtryckt. Endast

vid måltiderna träffade den uppväxande ynglingen
samman med sin allvarlige och stränge fader, som då
redan var djupt in i sextiotalet. Förtrolighet rådde
icke dem emellan.

Någon ersättning för den moderliga omvårdnad, han gått
förlustig, fann Carl Snoilsky hos moderns systrar,
grefvinnorna Manderström och Trolle-Bonde.

I ett bref till den förra -- Ludvig Manderströms maka
-- från 1881 hembär Snoilsky grefvinnan Manderström ett
tack och uttrycker sin glädje öfver att »fortfarande
äga samma milda, ömma vän i min älskade moster,
<i>sedan barndomen kär som min andra mor</i>».

Och stundom gästade han den andra mostern å Vibyholm,
det Bondeska fideikommisset i Södermanland, hvilket
han i ett bref från 1888 betecknar såsom »det i mitt
tycke naturskönast belägna gods i Sverige, vid hvilket
jag är fäst af många minnen».

<tab>Min längtan vill flyga
<tab>I förväg till kammarn från förr,
<tab>Där sångernas fe brukat smyga
<tab>På versfötter hemligt till ynglingens dörr.

Slottsfruns godhet och behag har Snoilsky bragt sin
hyllning i dikten »Vibyholm», som han ägnat »moder
mins syster»:

<tab>»Ej Ehrnstrahl i gyllene ramen 
<tab>Bevarade åt oss så ädel en fru.»

Ombyte skedde i hans skolgång, då han i juni 1857
lämnade Klara skola och höstterminen samma år
inskrefs i Stockholms lyceum, ett af C. J. Bohman och
O. v. Feilitzen ledt privatläroverk. Här trifdes han
helt annorlunda och blef en mycket afhållen kamrat
i en krets af vittert intresserade ungdomar.

En af dessa, sedermera kassören i generalpoststyrelsen
Fredrik Barthelson, skildrar i en liten skiss »Från
Snoilskys ungdom» <footnote>Kalendern "Sverige" för 1892.</footnote>, huru lyceisternes uppmärksamhet en höstafton 1857 fästes vid en nykomling 
i »femte», en för sina år tämligen lång, smärt yngling med ett
synnerligt nobelt utseende, hvars fina, men på samma
gång flärdfria och okonstlade sätt snart gjorde honom
uppburen i kamratflocken.

En annan, något yngre lyceikamrat, kammarherren
friherre A. F. Stjernstedt, har meddelat mig ett och
annat intryck från deras gemensamma skoltid:

»Snoilsky genomgick de högsta klasserna af Stockholms
lyceum; i femte klassen sutto vi en kortare tid
samtidigt. Jag minnes honom -- han kan då ha varit 16
år -- såsom en smärt yngling, med långt mörkt hår och
med en egendomlig blandning af munterhet och svårmod
i sitt väsende.

Under lektionerna hade jag min plats midt emot honom;
vi sutto nämligen på bänkar omkring väggarna rundt
omkring rummet, och jag minns, hur jag ibland såg på
honom och undrade, hvarför han satt och såg så ledsen
ut -- som det föreföll min fjortonåriga uppfattning --
då jag visste, att han under fritiderna kunde vara
lika munter och 
glad åt lekar som någon annan af oss. Förmodligen
voro sextonåringens tankar vid de tillfällena på
flykt långt borta från skolrummet och dess läxor.

Snoilskys väsende var redan då, som under hela
hans lif, i allmänhet stillsamt, fåordigt och
tillbakadraget; och det var endast vid särskilda
tillfällen, då samtalet rörde sig om något som
särskildt intresserade eller eggade honom, som
den gömda elden i hans lynne bröt fram, och han kunde
då blifva lidelsefull, ifrig och vältalig. Men med
detta tillbakadragna väsende kunde förena sig en
enkel vänlighet i sättet, som verkade obeskrifligt
fängslande.»

Så skildras Carl Snoilsky som gosse. Så förblef
han hela sitt lif. Den medfödda förnämheten och
tillbakadragenheten i hans skaplynne var icke uttryck
för någon inre kyla, den var ofta endast en lava,
under hvilken det glödde. Och denna glöd gaf sig under
ungdomsåren luft i dikter, som förtjuste kamraterna
i den litterära skolklubben: <i>Fratres Amicitiæ Veræ</i>,
för hvilken Snoilsky, ännu sedan decennier förflutit,
bevarade sin ungdomstids sympati.


 CARL SNOILSKY SOM LYCEIST.
Med en dylik varm sympati mindes han ock läraren från
ungdomsåren, hvilken ofta var som en äldre broder
i ynglingarnes förbund, mannen af ära och tro, den gamle Bohman.

I minnesdikten öfver honom skrifver Snoilsky:

<tab>Men modersmålet dock kärast var; 
<tab>Som Hellas <i>smidig</i>, som Romas <i>klar</i> 
<tab>Du önskade se dess skrud. 
<tab>Du tålte <i>ej dunkel, ej flärdfull glans;</i> 
<tab>Och <i>logisk reda</i> och rykt och ans 
<tab>Var alltid ditt främsta bud 

<tab>Vår första utflykt i språkets värld 
<tab>Bland språkets blindskär, vår första färd 
<tab>Vi gjorde med dig som lots, 
<tab>Och utan nåd i vår kriabok 
<tab>I marginalen du satte krok 
<tab>För <i>svammel</i> och <i>grannlåtsgods</i>. 

Snoilsky var ingen oläraktig elev af Bohman. Arfvet
från skolan bevarade han i sin skaldestil, som är
lika fri från dunkel som från svammel.

Och dessa voro eljes nättopp de fel, hvilka
kännetecknade den epigondikt, som var förhärskande, då
Snoilsky pröfvade sina unga skaldevingar till flykt.

Den mystiska oredan var något, som de små poeter,
hvilka gingo i nyromantikens fotspår, tagit i arf utan
att ärfva djupet eller innerligheten i en Atterboms
eller Stagnelius’ diktning. Grannlåtsgodset var det,
som hade kurs hos småtegneriderne, de där saknade
den bildens och versens glans och den medryckande
vältalighet, som var Frithiofs-skalden egen.
Och bland »de lefvande syner» på klassisk jord, till
hvilka Bohman tog lärjungen med sig, var det särskildt
<i>en</i>, som icke försvann ur hans minne. Det var Horatius,
hvars mildt epikureiska sångarlynne icke varit utan
inflytande på den unge Carl Snoilskys skaldskap.

Med skalden från Venusia har han månget
frändskapsdrag. Han tolkade någon enstaka dikt af
Horatius, men hvad mera var -- när hans lyra blifvit
fullsträngad, sjöng han i hans anda.

"*"	

Den förste februari 1860 afled justitierådet
Nils Snoilsky. I en grafdikt vid hans bår, af
L. E. Ekmarck, hette det bl. a.:

<tab>Ditt stamträds grenar friska bladen bära.
<tab>Det trifves väl i älskad fosterbygd,
<tab>Den frukt, det trädet bär, den heter ära,
<tab>Och den som vårdat det, dess namn är -- dygd.
<tab>En telning löftesrik från stammen spirar
<tab>Och sina grenar kring din urna virar.

Ungefär samtidigt med faderns död försiggick ett
genombrott i Carl Snoilskys lynne.

En kvinnlig frände till honom berättar, att han -- 
dittills grufligt inbunden och tyst -- vid denna tid
plötsligen fick liksom sin frihet. Det var som en
fågel sluppit ur bur. Det, som förut varit inklämdt
och hämmadt, brusade nu fram. På en gång slog hans
väsende ut i blomma. Han kom ned till släkt och vänner
med packor af böcker, ville läsa upp för dem, men
kunde det mesta utantill; -- företrädesvis var det
Heine han med 
passion deklamerade. Om sina egna dikter talade han
mycket litet, men begärdes det, kunde han taga fram
sitt senaste poem och med entusiasm föredraga det.

Han var en förtjusande uppenbarelse, som vann enhvar
med hvem han kom i beröring.

Kamratkretsen beundrade tidigt Snoilskys poetiska
försök, och ryktet om dem spred sig äfven till de
redan till Uppsala afgångne lyceisterne. Själfve
Bohman skulle ha spått, att »Snoilsky blir en
stor skald».<footnote>Barthelsons ofvannämnda 
uppsats.</footnote> Själf var han fast öfvertygad om sin
skaldegåfva. I den vittra skolklubben tålde han gärna
kritiker, men han hade känslan af att gömma en skald
inombords, och han kunde i ett obevakadt ögonblick
med naiv entusiasm utbrista till en förtrolig vän:
»Jag vill bli Sveriges Lord Byron.»<footnote>Meddelande 
af en klasskamrat, polismästare A. O. Elliot.</footnote>

Byron var nämligen jämte Heine vid denna tid
hans favoritskald. Den vemodskänsla, som just i
ynglingaålderns genombrottstid plägar bemäktiga sig
sinnet, den oemotsvarighet, som då yppar sig för
en ädlare yngling mellan de ideala krafven och hvad
verkligheten bjuder, tomheten, ytligheten, skefheten i
omgifningen, allt detta gör ungdomssinnet mottagligt
för <i>världssmärtans</i> skalder, för det revolutionära
trotset, lika väl som för den bittra ironin. En sådan
jordmån är mottaglig för Byron, Heine, Lenau. Men
Snoilsky lärde sig ock i dessa ungdomsår -- de
sista i skolan, de första vid akademien -- älska mera
harmoniske skalder, främst den store mästaren Goethe,
hvilken nu vann 
ett aldrig förloradt välde öfver honom. Man kan ock
i hans ungdomsdiktning påträffa intryck från Tegnér
och eftertegnerismen samt 1840-talets män; mindre från
de egentlige romantikerne, äfven om han stundom från
deras stilförråd lånat uttryck och bilder. En skald
som Atterbom var honom exempelvis rätt främmande, och
ännu så sent som 1881 yttrar han sig -- såsom längre
fram skall påvisas -- märkligt skarpt och obilligt
om dennes skaldskap såsom »ett anspråksfullt och
innehållstomt klingklang». Men icke heller Stagnelius,
hvars ofta sjukliga förening af världssmärta och
sensualism dock brukar locka ynglingasinnet, och
hvilken utgjorde hans Klarakamrat Edvard Bäckströms
förtjusning, öfvade någon dragning på Snoilskys för
allt grubbel främmande sinne.

I det afseendet är en episod, som friherre Stjernstedt
erinrar sig från Snoilskys första studentår,
betecknande.

»Jag var» -- berättar frih. S. -- »vid den tiden mycket
förtjust i Stagnelius, som jag flitigt studerade,
och en gång försökte jag, ehuru med föga framgång,
att föra min älsklingsskalds talan emot Snoilsky och
Vilhelm Svedbom, som ingendera voro vidare intagna
af honom. Snoilsky, som af poesien bland mycket annat
fordrade »klara tankar i en klar form», var ej mycket
böjd för att skänka något erkännande åt Stagnelius,
blef ganska ifrig under diskussionens gång och gick
betydligt illa åt de mystiskt romantiska grannlåterna
hos författaren till Liljorna i Saron; mina försök
att medels citat ur hans dikter få honom att ändra
tankar ökade blott 
oppositionens häftighet. Slutligen steg Snoilsky upp, gick fram
till sitt bokskåp och tog ned en bok, som han räckte
mig med orden: »Där skall du få en liten cadeau;
läs det där, så skall du nog snart vara botad från
din vurm för Stagnelius. Det var <i>Goethes Lyrische
Gedichte.»</i><footnote>På äldre dagar torde Snoilsky 
fått en annan, bättre uppfattning af Stagnelius.</foonote>

Mot våren 1860 stundade Snoilskys studentexamen, som
på den tiden skulle afläggas i Uppsala. Han kände nu
skolbänkens tvång pinsamt och längtade till den hvita
mössans stad. I ett uppsluppet, en smula pojkaktigt
bref på hexameter till en kamrat som något tidigare
blifvit student (A. O. Elliot) -- skrifvet

»Stockholm den sjätte i mars, år Sextio midt uppå dagen» -- 

skildrar Snoilsky bl. a. de kvarblifne kamraternes
lif och besvärligheter å Lyceum:

<tab>Kärlek!  Nu tystne min lyra om dig!  Dicam horrida bella: 
<tab>Grufliga fejder mot Bohman, vår kung, tyrann på Lyceum, 
<tab>Tutens lättja, som ökas hvar dag, och Stöfvarens skolkning, 
<tab>Andra saker som nedslå mitt mod, sed faucibus haerent. 
<tab>-- -- -- -- -- -- -- -- -- -- -- -- -- -- -- -- -- -- -- 
<tab>Detta var det -- dock stundar en dag, som kväljer oss grufligt, 
<tab>Mera den kväljer dock morgon därpå, men sådant gör intet. 
<tab>-- -- -- -- -- -- -- -- -- -- -- -- -- -- -- -- -- -- 
<tab>Rågade bålar nu färdiga håll, du mångsluge Kille, 
<tab>Rödnäst ser jag dig stå och fumla med glaset i näfven, 
<tab>Hör dig med fröjd proponera en skål för nya studenter. 
<tab>Hör dig nämna mitt namn.  Men snart bland knäckta buteljer 
<tab>Somna vi broderligt in och hvila på skördade lagrar. 
<tab>Men tills den kommer den strålande dag, som kröner mitt arbet’, 
<tab>Afundsjuk sitter jag här och trånar bland mögliga luntor. 
<tab>Vale!  Min trofaste vän!  Ursäkta den haltande versen, 
<tab>Olik den vänskap, jag hyser för dig, ty aldrig den haltar.
Och till poemet fogas några prosaiska rader:

»Vet du, att endera dagen kreverar jag af ledsnad
vid det hålet Lyceum. Vi hafva emellertid börjat de
efterlängtade tentamina. Föreningen <i>F. A. V.</i> har
sannolikt upphört att vara till, åtminstone
hållas aldrig några sammankomster. Frid öfver dess
stoft. Vore blott våren snart inne; det blir min
önskan först och sist; då, o Kille! skola vi upplifva
gamla minnen.»

I maj slog ändtligen den efterlängtade stund,
då den hvita mössan prydde Carl Snoilskys sköna
hufvud. Ungefär samtidigt såg hans första tryckta dikt
dagen. Det var en hyllning till Karl XV på dennes
kröningsdag, hvilken fanns införd i Posttidningen
den 10 maj 1860, undertecknad <i>C. S.</i>

Det var dock icke under denna signatur Snoilsky skulle
göra sig känd.

Ett år senare utkom hans första diktsamling:
<i>Smådikter af Sven Tröst</i> -- signaturen lånad från en
af personerna i Ingemanns historiska roman »Prins
Otto af Danmark». Den omfattar skaldestycken från
lyceiåren såväl som från den första studenttiden.

Det är en möjlighet att någorlunda särskilja dessa
äldre och yngre beståndsdelar, enär två handskrifna
samlingar finnas bevarade. Den ena, som Snoilsky
förärat sin ungdomsvän Karl af Schmidt, och som
nu finnes i Göteborgs stadsbibliotek, är ett litet
album -- »Poesie» -- hvari dikter från åren 1859 och 
1860 inskrifvits.<footnote>Visserligen står på pärmens 
insida skrifvet med senare stil än textens: "Stockholm, 
Upsala 1859, 1860, 1861", men det sistnämnda årtalet 
kan knappast gälla mer än någon alldeles enstaka dikt, 
om ens det.<(foonote> Den andra är en i 
[bild] 

<i>Fratres Amicitiæ Veræ 1858.</i>

Namnen å ofvanstående medlemmar äro från vänster räknadt:

<i>I öfversta raden:  K. af Schmidt, Th. Lundbergh, F. Hahr, Fürstenhoff, Kuylenstierna, Ax. Lindström och Tammelin.

I mellersta raden:  Chr. Frunck, Snoilsky, C. Silfverstolpe och E. Lannerstierna.

I nedersta raden:  J. Meyer, W. Tornerhjelm, Elliot, W. Willers, O. B. Cardon.</i>

<tab><tab>»I dag, säger minnets genius,
<tab><tab>Det är tretti år se’n lär bli:
<tab><tab>För fotografen Eurenius
<tab><tab>Där satt ett ungt kotteri,
<tab><tab>Då syntes af framtidsskäggen
<tab><tab>Den första brodden väl ej --
<tab><tab>Så hänga vi än på väggen
<tab><tab>I bleknat konterfej.»

<tab><tab>(Snoilsky: "Till Fratres Amicitiæ Veræ".)
<i>	6.

	Lurley.

	Hel dig, berömda berg, för sagan kära! 
	Du speglar dig i Rheinens böljor klara. 
	Med vördnad seglare förbi dig fara 
	Kanoners dunder deras helsning bära 

	Den djerfvaste din hvirfvel kan förfära, 
	Och i dess närhet lurar död och fara. 
	Ej menskolif din grymma nymf plär spara; 
	Men likafullt man sjunger till dess ära. 

	Du är ett farligt skär i Romantiken, 
	Och många efter Phoebi lager fiken 
	Förförisk till förderfvets brant du leder. 

	Jag ville gerna något om dig dikta. 
	Men för min sång jag kunde dyrt få plikta. 
	Du mig, som andra, drog till botten neder. </i> 


Faksimil ur Poesi-album från 1859. 
(I Göteborgs Stadsbibliotek.) 

Stockholms stads arkiv befintlig handskriftsamling
af Snoilsky (förärad på 1870-talet till den bekante
litteräre samlaren kamrer K. F. Werner), där vi
finna flertalet af de i poesialbumet meddelade, men
därutöfver åtskilliga i »Smådikter» intagna poem,
hvilka tillkommit från och med oktober 1860, alltså
från studenttiden.

Vid jämförelse emellan dessa båda samlingar kan man
i det stora hela iakttaga utvecklingsgången. <footnote>Samlingen "<sp>Poesi</sp>" omfattar följande poem:
I. Sonetter: "Förgänglighet" (= Eken sid. 49 i
Smådikter); "Midnattsbilder" (= Midnatt sid. 56
i Sm.); "Vid en solnedgång" (Första sonetten
till Euphrasia, sid. 9 i Sm.); "Marstrand",
(sid. 54); "Med anledning af det föreslagna Magnus
Stenbocksmonumentet" (sid. 51); "Afbönen" (sid. 53);
"Lurley" (förra afdelningen af poemet Lurley sid. 36);
"Petrarca" (sid. 50); "Jordens fröjder" (sid. 55);
"I Säfstaholms album", ("Stamboksblad" sid. 57).

II. Minnen från Östersjön: "Landsort" (= Vid Landsort,
sid. 30); "På öppna hafvet" (På öppna sjön, sid. 32);
"Rysk fregatt inom synhåll" ("Den främmande fregatten"
sid. 35); "Riddarens afsked" sid. 64); "Inbjudning"
(= den andra sonetten till Euphrasia, sid. 10).

III. "Lurley" (= andra ottave rime afdelningen af
dikten Lurley, sid. 36); Scener från Nassau (sid. 41);
Häfdernas röst (sid. 61); <i>Till Svea</i> (otryckt); På
konung Karl XV:s kröningsdag (= Den tredje maj 1860,
sid. 58), "Älfvorna" (sid. 95); "Diktens rike". Till
F. (F. var John Fürstenhoff, Snoilskys skolkamrat,
en poetiskt intresserad yngling, senare skådespelare,
publicist och posttjänsteman i Göteborg), (sid. 89);
"Kämpen och skattgräfvaren" (sid. 67); Skaldens död
(= Den döende skalden, sid. 81); Rägnbågen (sid. 97);
Acteon (sid. 99); Ögontröst (= Ögontröst I, sid. 7);
Elegie (Dialog sid. 103); Distica (= Epigrammer,
sid. 101); <i>Till Neobule</i> (efter Horatius, Miserarum
est, neque amori, otryckt); Till Bandusia (efter
Horatius, sid. 107), <i>Kärlekskval</i> (efter Horatius,
Mater saeva, otryckt); <i>Rousseau</i> (efter Schiller,
otryckt); Sångens makt (efter Schiller, sid. 108);
Guden och Bajadèren (efter Goethe sid. 114), Mignon (efter Goethe = Italien,
sid. 111); Fiskaren (efter Goethe, sid. 112); O
sköna fiskarflicka (efter Heine, sid. 133), Epilog
(efter Heine, (sid. 139); <i>Aeneidens andra bok,
fri öfversättning på ottave rime</i>, tjugutvå strofer
(otryckt); Svanen (sid. 87); Ragnarök (sid. 25);
Mot himlen skådar jag (= Ögontröst II, sid. 7);
<i>Soldathustruns sång</i> (otryckt; fragment); "Är det sant,
madame, det pratet" (otryckt); Lilla muntra stråle
(= Till solstrålen, sid. 12); Sonett (= Flyttfågeln,
sid. 27); Den polske flyktingen (= Den landsflyktige,
efter Lenau, sid. 123); Hvar gång jag arla om morgon
(efter Heine, sid. 135); Jag är så beklämd (Heine,
sid. 130); Vi sutto vid fiskarkojan (Heine, sid. 132);
"Därofvan på bergets branter" (otryckt, Heines Ich
Steh’ auf des Berges Spitze, De helga tre kungar från
Österland, otryckt, (Heines Die heil’gen drei Könige);
Du är liksom en blomma (Heine, sid. 133). Salamancas
fästningsvallar, (Heine, sid. 134); Hvad vill den
ensamma tåren (Heine, sid. 137); Förr mitt dunkla
lif bestrålats (Heine sid. 130); <i>Och vinden lägger
byxor an</i>, (otryckt, Heine, Der Wind zieht seine Hosen
an), Om smärtornas mångfald (Heine sid. 136); Du har
diamanter (Heine sid. 136).

Den <sp>Wernerska</sp> boken innehåller dikterna i följande ordning:

Petrarka till Italien (1859); Med anledning af
Stenbocksmonumentet; Marstrand; Jordens fröjder; Afbönen 
(till en del efter Horatii Palinodia ad amicam);
Midnattsbetraktelse; Vid en solnedgång; Inbjudning;
I Säfstaholms album; Lurley. Minnen från Östersjön,
"Landsort" (härefter fyra sidor bortrifna). Riddarens
afsked (ursprungligen kallad Henrik Wredes afsked)
Till solstrålen; Ögontröst 1, 2; Ragnarök; Svanen
(med varianter); Älfvorna; (härefter fyra sidor
bortrifna); Häfdernas röst; <i>Till Svea</i> öfverstruken
och delvis bortrifven; otryckt); På Karl XV:s
kröningsdag; Diktens rike (öfverstruken och delvis
bortrifven, fyra sidor bortrifna); En skalds död 1860;
Rägnbågen; Actaeon; Epigrammer; Dialog.

<i>Öfversättningar</i>, Sången af Horatius: 1. <i>Kärlekskval</i>;
2. Till Bandusias källa; 3. Till Neobule; Sånger
af Schiller; 1. <i>Rousseau</i>, 2. Sångens makt. Sånger
af Goethe: 1. Mignon; 2. Fiskaren; 3. Guden och
Bajadèren. Sånger ur Heimkehr, diktcykel af Heinrich
Heine (15 dikter, de samma som i "Poesie" och därjämte
"Säg, hvar är den ljufva flickan"); Aeneas berättar
Dido Trojas förstöring (fritt efter Virgilius). Efter
H. Heine: Båd liljor och rosenknopp; Säg mig, hvem
uren väl först fann upp. Vilhelm Tell (efter Zedlitz);
Den nattliga mönstringen (efter Zedlitz); <i>Jägarvisa</i>
efter Mörike (otryckt).

<i>Nya dikter</i>: Upsala Okt.--Dec. 1860: John Keats,
Venetianskt kärlekskväde, Hvad vållar sorg; Parallell;
Engeln och blomman, drömbilder (= Visorna 1 och 2); 
<i>Trångmål</i> (otryckt 24/11 1860); Ormen på vägen
24/11 1860; Sultana (26/11 1860); Ballad (= Den
bärgtagne 26/11 1860). Visa (Vore du en stjärna,
Ups. 28/11 1860); Kärlek förgår (= Förbi 5/12 1860);
Hon skall på bal; Lustpartiet (= En kvalfull natt);
Heineska öfversättningar (utrifven); Bucanierens sång
22/12 1860. 
<i>Nyaste dikter</i>: Romanser, ballader, folkvisor 1861 med motto 
<tab>Que ce soit Urgèle ou Morgane, 
<tab>J’aime, en un rêve sans effroi, 
<tab>Qu’une fée au corps diaphane,
<tab>Ainsi qu’une fleure qui se fane 
<tab>Vienne pencher son front sur moi.
<tab><tab><tab>(Victor Hugo.)

Slutet af en dikt, <i>Silkessnöret</i>, som finnes
fullständig bland lösa blad i Werners samling.
<tab>Eros (= Inledningssången i Smådikter).
<tab>Det var ett skämt; Sverige; <i>Riddar Tristan;</i> ballad i egen stil. 
<tab>En junimorgon (= En morgon i maj, bland "Sånger och Berättelser"). 
Hvad som härefter följer i boken, är tydligen vida senare tillkommet,
bl. a. titlar på dikter från 1862 och 1863.<footnote>

De i poesialbumet intagna dikterna, hvilka till stor
del sammanfalla med första gruppen i den Wernerska
boken, torde kunna anses utgöra alster från <i>lyceitiden</i>
och sommaren efter det studentexamen aflagts.
Dessa förstlingsdikter röja -- möjligen med ett eller
par undantag -- ännu icke alls »lejonets

klo». Man märker helt igenom intryck från skilda håll
af inhemsk och utländsk diktning utan något egentligt
personligt tillägnande.

Åtskilliga af dikterna tillhöra det slags poesi, som
brukade vara i kurs i de vittra skolgosseföreningarna,
och som trampade i Tegnéridernas, i Beskows, i
den götiska storvulenhetens och i Herman Bjurstens
fotspår. Så exempelvis dikten »Häfdernas röst», där
Svea manas att vakna ur den långa blundern. »Fridens
toga» klär henne icke.

<tab>Men stålblå hjälm på ljusa lockar bunden 
<tab>Och järnfast brynja just din prydnad är.

Eller »Riddarens afsked», där den tappre vägrar att
stanna i borgen hos maka och barn; Svea -- »den eviga
tärnan» -- har hans löfte. I »Kämpen och skattgräfvaren» 
vimlar det af götiska uttryck: »det trogna
Tirfing», »Heimdalls horn», »leken på Idavallen»,
»Einheirars rop», »Nordens fylgia». Till samma grupp
höra ock dikter som sonetterna om Marstrand och om
Stenbocksmonumentet samt hyllningen till konungen
på hans kröningsdag. Af ett sjudande rysshat, sådant
som ägde kurs i de 
föregående årtiondes »pansarpoesi», präglas sonetten 
»Rysk fregatt inom synhåll», som likväl vid tryckningen 
fått ändrad titel för att dölja adressen till fienden i 
öster. Dess tvenne slutterziner brinna emellertid af en 
fosterländsk revanchekänsla, som tyder på att Krimkriget 
med dess stämningar blott låg få år tillbaka i tiden:

<tab>Tartaren spydde monster upp i dagen,
<tab>Och mördarflockar lurade i skogen,
<tab>Rättvisan blef en lögn, en bokstaf lagen. 
<tab>Barbarer svärmade kring fria stränder --
<tab>-- O! När blir våldets örn för straffet mogen?
<tab>När gripes klubban af befriarns händer?

Det är samma känsla som ger sig luft i det otryckta
poemet »Till Svea», ett skaldestycke, hvari sångaren, 
påverkad af Talis Qualis och Nybom, bebådar Sveas hämnd 
och resens nederlag och bl. a. sjunger:

<tab>Äro alla dina krafter tömda
<tab>Arma Svea, biter ej ditt stål?
<tab>Äro dina ekar endast gömda
<tab>För att nyttjas till ditt eget bål?
<tab>Skyll ditt armod, du hvars rikdom strömmar
<tab>Dit där blod betecknat förr din stråt.
<tab>Vakna upp ur dina veka drömmar
<tab>Och lägg bort din köpta, lumpna ståt.

Efterklangen synes varit förnimbar för skalden själf,
då han offrat denna dikt redan vid utgifvandet af sina Smådikter.
<footnote>Andra strukna dikter äro Soldathustruns sång (antagligen
på grund av några nödrim; det är en vaggsång med följande början:
"Sof, ljuslockige gosse, sof") samt ett något frivolt epigramartadt
fragment (möjligen öfversättning). Enstaka öfversättningar från
Heine, Schiller, Mörike och Horatius ha icke heller stått profvet
för den unge sångarens egen kritik.</footnote>

Andra intryck som framträda i dessa poem
härröra från världssmärt- och frihetsskalder, bl. a. 
Heine, hvars alster Snoilsky med förkärlek öfversatte.
Så exempelvis »Förgänglighet» (Eken), »Jordens 
fröjder», där världssmärtan får en ironisk slutspets:

<tab>Mot äran ensam jag i hyllning felar
<tab>Emedan hon, af folken illa liden,
<tab>är blifven misantropisk nu för tiden

samt »Ragnarök», med dess mörka slutstrof:

<tab>O, arma hjärta, där hoppet dött ut!
<tab>Hvad ondt kan väl drabba dig mer?
<tab>Den sol dig lyste och värmde förut
<tab>I tårehafvet gått ner.

Rent sentimental är »Skaldens död» (Den döende 
skalden); mera förhoppningsfull »Rägnbågen».

I »Scener från Nassau» (som icke förekommer
i den Wernerska boken) tar skaldens misantropi
en satirisk prägel, säkerligen under inflytande från
Byrons ottave-rime-dikter. Denna dikt är antagligen
byggd på reseminnen från sommaren 1860.

Den unge skalden känner sig, då han vandrar
i det härliga paradiset vid Lahns stränder, upprörd
öfver påbudet »das Betteln ist verboten» midt bland
spelhusvinstens rikedomar. »Blott för den rike
Nassau skön skall vara.» Och med en smula godtköpssatir
utfar han mot »den katolske prästen, som
sveper kåpan kring sin runda kropp».

Här i Södern är honom Norden än mera kär.

I sonetten om Petrarka, skrifven 1859 under 
italienska frihetskriget, låter han renässansskalden
mana Italien att afkasta förtryckets boja och
föryngrad utgå ur fångenskapen; den är af intresse
såsom ett förebåd till de italienska frihetsdikterna
fem år senare.

I den på antik meter skrifna dikten »På
sjön» förekomma bl. a. följande strofer:

<tab>Hvad masten knakar!  Hu, som en suck det lät!
<tab>En suck, som prässats djupt ur en kvalfylld barm;
<tab>Den arma furan kanske minnes
<tab>Tider, då ännu den skogen prydde.

<tab>Helt visst begråter jätten bland Svitiods<footnote>I det tryckta: "Thules".</footnote> träd
<tab>En annan högsträckt rese i Nordanskog,
<tab>Hvars vridna muskelstarka armar
<tab>Flätade hop sig med grannens grenar.

<tab>Men våldets yxa slet deras samlif snart.
<tab>Nu står den ena sörjande ensam kvar;
<tab>Den andra brottas med orkanen,
<tab>Suckande tungt ut på Eystrasaltet.<footnote>I det 
tryckta: "vid så olik tvekamp".</footnote>

<tab>Ja, arma masttträd!  Nog jag din suck förstår;
<tab>Jag också lämnar kvar uppå hemmets strand
<tab>En älskad mö med gula lockar,
<tab>Ögon så blå som mitt hemlands sjöar.

Idén är poetisk och icke illa utförs, äfven om
man ser härkomsten från Heines berömda dikt om
palmen.

Det starkaste bidraget i den äldsta gruppen
är poemet <i>Älfvorna</i>, som pekar utöfver en begåfvad
ynglings »Lesefrüchte», och för öfrigt har ett mera
nyromantiskt tycke än i allmänhet fallet är med
Snoilskys ungdomspoesi. Trots enstaka påtagliga
formella brister, ger det en luftig och poetisk
skildring: 

<tab>Dagen tynar och natten breder 
<tab>Mystisk skymning kring sjö och land. 
<tab>Skogen röres af västanväder,
<tab>Vattnet rodnar för kvällsolns brand. 
<tab>Allt är stilla.  Tyst är i lunden; 
<tab>Sänkt i sömn ligger jorderunden,
<tab>Klar är himlen med stjärnor på; 
<tab>Då månde älfvor i dansen gå.

<tab>Och på ängen och under linden 
<tab>Sköna väsenden ta i ring. 
<tab>Lätt som fjäriln och vig som hinden 
<tab>Hvarje danserska fladdrar kring. 
<tab>Blåa ögon och gyllne lockar 
<tab>Pryda alla i älfvors flockar; 
<tab>Dem såg ingen med jordiskt blod 
<tab>Som ej genast i lågor stod.

<tab>Men den skapnad, som tjust du skådar, 
<tab>Är blott virkad af månens sken, 
<tab>Ingen dödlig den dansen trådar, 
<tab>Som nu hvirflar på ängen hän. 
<tab>Första ljusglimt i fjärran öster, 
<tab>Första genljud af skogens röster 
<tab>Skingrar genast det yra glam, 
<tab>Som försprides likt glitterdam.

<tab>De försvinna, de flykta hädan 
<tab>Som vår rosiga barndomstid. 
<tab>Aldrig åter du ser dem sedan, 
<tab>Och du fäller mång’ tår därvid. 
<tab>Väl på ängen i dunklets timmar 
<tab>Månen blek sina strålar strimmar, 
<tab>Men förgäfves din väntan blir 
<tab>På dunklets döttrar i silfverskir.

Egendomligt är Snoilskys tilltag att försöka
öfversätta Aeneidens andra sång på ottave rime. 
Han odlade nämligen med förkärlek de romanska
versformerna, ottave rimen och sonetten<footnote>Benägenheten 
för dessa versformer är näppeligen hos Snoilsky ett omedelbart 
arf från den egentliga nyromantiken; ottave rimen omhuldades 
af hans store brittiske förebild, och sonetten hade flitigt 
odlats i Sverige af senare svenske skalder (exempelvis Talis
Qualis och Böttiger.)</footnote>, och så kunde det rinna 
honom i hågen att låta Virgilius’ skildring af den olycklige 
trojanens öden framträda i Ariostos och Byrons strofer. Så här:

<tab>Tyst blef i salen.  Stum satt gästers skara, 
<tab>Då hjälten talte från sin purpurpall: 
<tab>Du fordrar då, att jag skall uppenbara 
<tab>Det sår mitt hjärta när se’n Trojas fall. 
<tab>Fastän med smärta allt jag skall förklara, 
<tab>Ty själf jag kämpat mot de stormars svall,
<tab>Som grusat Ilium, det sekelgamla, 
<tab>Och själf jag skådat Priams borgar ramla.

Men mer än 22 strofer orkade han icke med. Och det
löfte om »fortsättning en annan gång», som lästes
efter siffran 23, blef aldrig hållet -- hvilket just
ej var någon förlust.

Anmärkningsvärd är den ledighet, hvarmed den unge
Snoilsky behandlar sonettformen, hvars mästare han
skulle blifva. Det lilla poesialbumet innehåller ej
färre än elfva dikter i denna svåra diktart, alla
korrekta; särskildt förstår Snoilsky redan nu att i
terzinerna koncentrera sonettens innebörd. 

II.

Upsalatiden 1860--1864. -- Senare "Smådikter". --
Namnlösa Sällskapet. -- "Isblomman". -- 1862 års
studentmöte. -- "Orchidéer". -- Besök i Danmark 1863. --
Snoilsky och Christian Winthers familj. -- Bidrag till
"Nio Signaturers" samling och andra dikter. -- Utresan.

Hösten 1860 är Snoilsky åter i Upsala för att börja
sina akademiska studier och tillika ägna sig åt sin
älsklingssysselsättning: diktkonsten.

Af anteckningarna i den Wernerska boken (jämför not
sid. 34) framgår, att vissa af de mognare styckena i
»Smådikter» tillkommo från oktober till december 1860,
enstaka äfven i början af 1861.

Världssmärtestämningen är dock alltjämt förhärskande,
ej minst i de erotiska poemen.

»Eros» -- hvilken den unge skalden lät blifva
inledningsdikt till hela samlingen -- utgör en veklagan
öfver att den älskade försmått skaldens poetiska
hyllning såsom en barnlek; »så slogs hans marmorgud
i tu»: 
<tab>Du, som min bok i handen får! 
<tab>Hvarenda dikt, hvar vers där står 
<tab>Är ett fragment, en lämning blott 
<tab>Af Eros, som i stycken gått --

en strof, i hvilken man redan tycker sig finna
Snoilskys egendomliga pregnanta uttryckssätt
markeradt.

Stundom antager skalden den Byronske dandyns
ironiserande ton. På en maning att gå på bal -- i »Hon
skall på bal» -- svarar han en smula naivt blaseradt:

<tab>Dock steg jag hellre uppför alper höga 
<tab>Och öfver heta järn barfota gick, 
<tab>Än jag salongens hala golf beträder 
<tab>Bland flärdens dockor uti galakläder.

-- -- -- -- -- -- -- -- -- -- -- -- -- -- -- -- -- --

<tab>Jag lärde ej att smickra och att ljuga, 
<tab>Att le med smak, och kväfva sorgens tår, 
<tab>Och jag försmår tillräckligt djupt att buga, 
<tab>Då höga herrar fråga, hur jag mår.

Liknande stämningar klinga fram här och hvar:

<tab>Blott hon, som frågar, mäktar att förklara, 
<tab>Hur pannor fåras innan tjugo år.
<tab><tab>(»Hvad vållar sorg re'n i de unga åren»?)

<tab>O, mänska! hvi lyfter du vred din arm 
<tab>Mot andra skridfän på jord? 
<tab>Långt hellre mot ormar i egen barm
<tab>Du höje glafven till mord!
<tab><tab><tab>(»Ormen på vägen».)

<tab>Jag dåre, som trodde, att kärlek består 
<tab>I profvet af oblida öden! 
<tab>Hvad lifvet dig lofvar, än aldrig du får;
<tab>Sitt löfte, det håller blott döden.
<tab><tab><tab><tab>(»Förbi».)
I »Bucanierens sång» idealiseras det vilda
sjöröfvarlifvet, i stil med Byrons och Sommelius'
världsförakt:

<tab>Jag är bucanieren, som stuckit i brand 
<tab>Hvar prunkande stad på Columbias strand. 
<tab>Med skeppsvrak jag sållat det vräkande haf, 
<tab>De spanska gallionernas giriga graf.

<tab>Min börd och min stamort man känner ej rätt, 
<tab>Än tror man mig vara af Belzebubs ätt, 
<tab>Och än att Gud Fader, på mänskorna vred, 
<tab>Befallte mig komma af mordängelns säd.

Man jämföre Viktor Rydbergs kort förut diktade
flibustiersång i Fribytaren på Östersjön, som dock
knappast då torde varit Snoilsky bekant.

Den »Venetianska serenaden» är säkerligen ock att
hänföra till Byronska intryck.

I »Grenadieren», som sörjer sin fanflyktige son, höres
en genklang från Runeberg (»Torpflickan»); i anslaget
till »Paralleller» (sömmerskan som anstränger sig
till döds för den rikas bröllopsdräkt) möter man en
fläkt från Heine, och dessa rader i »Den bärgtagne»:

<tab>Och liten tiggargosse lopp kring i öde mark, 
<tab>Han hade irrat sig från rätta vägen --

är en allt för tydlig reminiscens från Bernhard Elis 
Malmströms »Hvi suckar det så tungt uti skogen». 

Särskild uppmärksamhet kräfva tvänne bland de
senare tillkomna »smådikterna». Den ena är sonetten
öfver den af sina recensenter sönderslitne engelske
skalden John Keats med följande slut:
<tab>Ack! är ej snillet re'n tungt nog att bära? 
<tab>Hvi hopen I då sten på skaldens börda? 
<tab>Han dignar redan under egen ära.

Den andra är en dikt, i hvilken Snoilsky ger luft åt
sin fosterlandskänsla, vida enklare, men ock vida
mera äkta, än i de tidigare, storvulna dikterna i
den retoriska och ryssutmanande smaken. Den kallas
»<i>Sverige</i>» och lyder:

<tab>Mitt öde jag tacksam vill lofva, 
<tab>Det gaf mig denskönaste gåfva, 
<tab>En sällhet, som mången ej kände: 
<tab>En fosterbygd, lycklig och fri. 
<tab>Väl stundom man fågeln sett hasta 
<tab>På främmande orter att rasta, 
<tab>Men åter han längtande vände 
<tab>Till nästet med ungarne i.

<tab>Det tycke för Södern man hyser 
<tab>Är snarlikt en lusteld, som lyser 
<tab>En flyktig sekund och försvinner, 
<tab>En blixt, en förbleknande dröm: 
<tab>Dock fosterlandskärlekens flamma 
<tab>I varaktighet är densamma 
<tab>Som den, hvilken glöder och brinner 
<tab>I kraterns vulkaniska ström.

<tab>Som solblomman trånar mot solen, 
<tab>Magnetnålen drages mot polen, 
<tab>Så fästes vid dig ock mitt sinne,
<tab>O fjälland med snöiga hyn!
<tab>Ty skall jag, om fjärran, om nära,
<tab>I hjärtat det älskade bära,
<tab>Och hägra det skall i mitt minne, 
<tab>Som näckrosen spirar ur dyn.
Det var hösten 1861 <footnote>Enl. boktryckeriets 
förteckning trycktes den under senare halfåret 1861 
(meddel. af K. Boktryckeriets faktor, Ingeniör Ramström) 
och N. P. Ödman meddelar, att den utkom före Snoilskys 
inval i N. S., hvilket ägde rum på senhösten.</footnote>
som Snoilskys lilla förstlingsbok -- »Smådikter» -- utkom 
från det Norstedtska boktryckeriet.

Knappast vann denna lilla diktsamling någon större
spridning; senare sökte författaren så vidt möjligt
makulera upplagan, och de enstaka exemplar, som nu
kunna påträffas, äro rätt sällsynta.

Uppmärksamhet utanför den närmaste vänkretsen och
släkten torde boken svårligen ha vunnit. Dock har
jag påträffat en välvillig anmälan af densamma i
Östgöta-Correspondenten 25 januari 1862, signerad
<i>L. A.</i> Det kan ju vara af intresse att lära känna ett
utdrag ur det första offentliga omnämnandet af Carl
Snoilskys poetiska verksamhet.

Vi hafva här framför oss -- heter det -- en diktsamling,
som, hvilka fel den än äger, likväl genom sina goda
sidor är förtjänt af att tilldraga sig hvars och ens
uppmärksamhet, som med kärlek omfattar fäderneslandets
vitterhet. Ibland mycket mer eller mindre omoget,
finnas här stycken, som vittna om verkliga skaldeanlag
och om allvarliga bemödanden att genom studier odla
dessa anlag. Detta röjes framför allt af det verkligen
respektabla välde öfver formen, som författaren
besitter, ett välde, som vi tro, att ingen utan en
vidsträckt beläsenhet i den poetiska litteraturen
äger vid så unga år som författaren -- i det ganska
nätta stycket »Hvad vållar sorg re'n i de unga åren?»
anförtror han oss ju, att han endast är 20 år -- kan
hafva hunnit förvärfva sig. Men på samma gång förf:n
med fördel tillägnat sig det förträffliga i formellt
hänseende hos sina förebilder, tyckes han mindre
välbetänkt från dessa hafva adopterat åtskilligt,
som hos en så ung man, som han kan förmodas vara
förefaller onaturligt. 
Anmälaren anmärker, att förf:n svårligen kan ha hunnit
genomlefva dessa Heineska lidanden och dessa Byronska
kval, och att denna konstlade sentimentalitet är vida
mindre intressant än utbrotten af det ungdomsfriska
sinnets svärmeri, dess »craintes et espérances», såsom
dessa uttala sig t. ex. i det lilla täcka stycket
»Till solstrålen». Efter att närmare ha redogjort för
samlingens innehåll, förklarar anmälaren, att i vissa
af de blandade dikterna »finnes verklig poesi», att
»de skulle utgöra en prydnad för hvilken diktsamling
som helst» och slutar med det omdömet: »Om Sven Trösts
Smådikter ej innehålla dikter af en fulländad skald,
väcka dock de skönheter, som i dem förekomma, hos oss
förhoppningar, som vi önska ej måtte bli besvikna.»

Bland dikter, som icke medtogos i förstlingssamlingen,
och icke heller senare offentliggjorts, men som --
af den Wernerska boken att döma -- äro tillkomna
samtidigt med eller kort efter att denna såg dagen,
vill jag fästa uppmärksamhet vid tvenne.

I <i>»Riddar Tristan, ballad i egen styl»</i> ger den unge
Snoilsky tydligen ett själfporträtt och skildrar
humoristiskt den greflige studentskaldens känslor, då
han nödgades lämna salongslifvet sin tribut, och man
där påkallade hans vittra talang såsom sällskapsnöje,
Det är en mera skämtsam motbild till den dystra »Hon
skall på bal».

Ett antal strofer ur denna dikt, som visserligen är
mera intressant ur personlig än poetisk synpunkt,
må här finna plats.
   Och det var riddar Tristan, 
   Han rustad stod till supé, 
   Stod klädd i den bästa fracken 
   Och dito glacéhandskarne.

   Och det var riddar Tristan, 
   Han var ej glad till att se. 
   »I kväll är jag bjuden på nöje, 
   O ve mig, arme, o ve!»

   Han gick på de bonade golfven 
   Med blanka knarrande skor, 
   Såg brydd på sin egen grannlåt; 
   Han skämdes för den, jag tror.

   En dräng i herremanskläder 
   Slog upp ett par deux battants 
   Och ropade ut med basröst: 
   »Le Chevalier de Tristan!»

   En hviskning lopp genom salen: 
   »Aha, vår unge fantast!» 
   Och riddaren vandrade gatlopp 
   Bland spetsiga ögonkast.

   Han kom från sin ensliga kammar, 
   Där brann blott ett tynande ljus; 
   Här flammade hundra lampetter,
   Här vaggade tonernas brus.

   Han lämnat Shakspere och Schiller 
   Att vistas bland »bättre folk». 
   Hans åsyn var tecken för löjet 
   Att genast draga sin dolk.

   Ty blef där ett tissel och tassel 
   Af listiga fröknarna små. 
   De hade tungor som sylar
   Och visste dem bruka också.
Där var en ädel matrona, 
Hvars hy bar pionens färg, 
Hvars barm var diger att skåda 
Som Halle- och Hunneberg.

Hon pep med smäktande stämma: 
»Venez, je vous prie, mön cher, 
Och rimma ihop några verser, 
Ni gör ju ibland sådant där.»

Och det var riddar Tristan, 
Han kom med sviktande fjät, 
Likt den som vandrar till galgen, 
Fast själf han sin oskuld vet.

Han kom, som af hundarne omvärfd, 
En stackars blödande hind -- 
Han hörde skrattas i hörnet, 
Då rodnade plötsligt hans kind.

Hans blick sköt ljungeld på ljungeld, 
Han andades häftigt och kort. 
De tappre skrattare alla 
Förlägne vände sig bort.

Då, säges det, har han sjungit 
En sång af förunderlig art, 
Så hemsk och dyster att höra, 
Men fängslande underbart.

Han sjungit om vårens glädje, 
Och skildrat, hur kort den är, 
Och hur den fagraste blomma 
En mask i sitt sköte bär.<footnote>Slutet 
af dikten, hvilket närmare utför denna
strofs tanke, är svagt och må helst utelämnas.</footnote>
En annan mera humoristisk dikt från denna tid --
tydligen påverkad af stilen i Byrons smärre episka
dikter -- är <i>Silkessnöret</i>, af hvilken fragment finnas
i den Wernerska boken och som dessutom i samma samling
förekommer fullt utskrifven å lösa blad. Den lyder:

   Blank är Medelhafvets spegel, 
   Slappa hänga tåg och segel, 
   Solen flammar blodigt röd; 
   Roddarn vid sin åra stretar, 
   Barken trögt framåt arbetar 
   Under middagsvärmens glöd.

   Jämt framåt och aldrig stanna! 
   Svetten fuktar slafvens panna 
   I hans mödosamma kall. 
   Rodden dubbelt tung han känner; 
   Solens heta strålflod bränner 
   Liksom stänk af smält metall.

   Hassan, röfvarkapitenen, 
   Tvär och butter korsar benen, 
   Drar ur houkan långa drag. 
   »Ingen bris vill ytan krusa, 
   Intet rof i gapet rusa, 
   Allah, hvilken gruflig dag!»

   Allah dock för bofven ömmar; 
   Vind i spända dukar strömmar, 
   Ger åt skutan ökad fart. 
   Hassan ännu mer benådas: 
   Babord snart ett segel skådas. 
   »Manskap upp på däck! Allt klart.

   Krut och kulor hit på stunden! 
   Gif ett grundskott åt den hunden! 
   Hvems är flaggan? Spaniens visst. 
   Ha, då blir det på cigarrer, 
   Radband, flickor och guitarren 
   Samt doubloner ingen brist.

   Goda varor, liflig handel, 
   Frisk trafik och hurtig vandel 
   I de trognes slafbazar! 
   Deyen fångsten väl betalar, 
   Och jag fyller Harems salar 
   Med kristinnor, par vid par.»

   Men i otid Hassan svärmar. 
   Skeppet man alltmer sig närmar -- 
   Hvilket misstag! Blixt och knall! 
   Slut på drömmen om doubloner! 
   Detta bar i last kanoner --
   Hassans spanska luftslotts fall!

   Stockholmsbriggen Carolina, 
   Destinerad till Messina,
   Håller barbaresken varm. 
   Lina sprutar eld som draken,
   Skakar af sig änterhaken 
   I sin jungfruliga harm.

   Stridens vreda åska brusar, 
   Kring korsarens öron susar
   Skrot af Dannemora-järn. 
   Ej den fege vågar bida,
   Och med sönderskjuten sida 
   Söker barken hamnens värn.

   Hunnen hem, sig Hassan kläder
   Uti säck och aska, träder
   För sin dey, med ömklig min:
   »Det gått illa, företaget,
   Barken vrak, vårt skeppsfolk slaget,
   Tomt förblir ert penningskrin.»
   Kapten Hassan fick på fläcken, 
   Tunis' första ordenstecken -- 
   Silkessnöret -- för sitt nit. 
   Att sin kassas luckor stoppa, 
   Lät i nåder deyen toppa 
   Någon tät Israelit.

"*"

I <i>ett</i> afseende skulle Snoilskys »Smådikter» för honom
få betydelse. De utgjorde nämligen dokumenteringen
för inträde i det vittra studentsällskap, , »N. S.»,
som ett år tidigare hade bildats under <i>Lorentz
Dietrichsons</i> egid.

Denne hade, som kändt, kommit till Upsala, där han
blef docent i litteraturhistoria. Han hade genom sin
kritik mot den härskande Tegnérismen vållat åtskillig
storm och mycken förargelse. Man tyckte icke om att
en utländing kritiserade landets ryktbaraste skald,
och Dietrichson har själf skildrat den anirnositet,
hans uppträdande på flere håll i Sverige väckte.

Emellertid vann den positiva sidan af hans verksamhet
sympatier hos de vittra ungdomarne, hvilka af hans
liffulla föreläsningar emottogo väckelser.

En februaridag år 1860 hade småländingen Johan Gustaf
Schultz -- Söndagsnisses blifvande redaktör --, bjudit en
skara vänner och bekanta på s. k. »myndighetssupning»
i de trånga rummen på det gamla »Novum». Under detta
samkväm beslöto sex af gästerna, med Dietrichson,
göteborgaren Ernst Björck och värmländingen Pelle
Ödman i spetsen, 
att bilda ett vittert studentsällskap, och ännu
samma vecka hade detta sin första sammankomst
med Dietrichson såsom ordförande och Björck som
sekreterare. <footnote>Jmfr Ödmans minnesteckning
af Snoilsky i Nornan för 1904 och Dietrichsons 
Svundne Tider II: 126.</footnote>

Sällskapet kallades N. S. (Namnlösa Sällskapet), och i
det samma ingingo tid efter annan utom de tre nämnde:
Pontus Wikner, Daniel Klockhoff, Edvard Bäckström,
C. D. af Wirsén, P. A. Gödecke, Axel Ridderstad,
A. G. Engberg, P. F. Widmark, C. L. Östergren,
A. Flodman, Christoffer Eichhorn, Carl von Bergen,
Hans Forssell, Julius Centerwall, Wilhelm Svedbom,
Herman Solander, C. J. E. Aurell, A. F. Stjernstedt,
och -- efter sin återkomst från Italien -- den något
äldre C. R. Nyblom.

Sällskapets sammanträden hade pågått halftannat år,
då Ernst Björck -- hösten 1861 -- föreslog Snoilsky
till inval. Några prof ur hans nyss utgifna Smådikter
upplästes, man fann »begåfning hos ynglingen», och
han invaldes.<footnote>Jmfr Ödmans minnesteckning af 
Snoilsky i Nornan för 1904 och Dietrichsons Svundne 
Tider II: 126.</footnote>

»Han tog oss», skrifver Ödman i sina minnesord öfver
Snoilsky, »från första ögonblicket med storm. Redan
hans vackra och nobla yttre och hans af skaldeanden
präglade drag och blick intogo oss alla, och snart,
ju mer hans stora poetiska begåfning framträdde i den
ena sköna och af ungdomseld flammande dikten efter den
andra, blef han föreningens skötebarn och medelpunkt.»

Wirsén yttrar i svaret på Harald Hjärnes inträdestal
i Svenska akademien:
   En krets, som sångens glädje sammanslöt,
   Jag minns, fast tiden snart dess länkar bröt.
   Du ej förgätes, ljuse Björck, hvars dikt
   Ljöd oskuldsfullt, harmoniskt, innerligt,
   Ej Wikner glöms, hvars forskarpanna klar
   En ansträngd tankeskärpas fåror har,
   Vi minnas Klockhoff, som, fast döden nära,
   Det bästa skref i nordisk skönhetslära.
   Så ljuft beslöjad som en vårlig dröm,
   Var Bäckströms sång, romantiskt vek och öm.
   Och flärdlöst ren ur minnets helgedom
   Än klingar Fjalars stämma manligt from.
   Men främst står för mitt öga upp som hägring
   En ung Apolloson i marmorfägring,
   Hvars första diktning hvarje bröst betvang
   Med koloritens saft och rytmens klang.

För Snoilskys diktning var detta sällskap af mycket
stor betydelse.

Låt vara, att han skämtade med Ernst Björcks naivt
officiella protokoll, med den beläste Christoffer
Eichhorns stundom något krassa gåpåarlynne --
han kallar honom långt senare i ett bref »prosans
förstfödde son» -- eller med von Bergens filosofiska
dialektik <footnote>Viktor Rydberg citerar i ett bref, 
till Fr. Braune, ett ställe, som lär ha förekommit i 
N. S:s protokoll: "Klockan half två på morgonen. Man 
hör Carl von Bergen utbrista: "Nej, Snoilsky, jag stiger 
upp och går min väg, om du fortfar att skämta med det
absolutas begrepp!"</footnote> ; förvisso har det program, 
som denna vittra krets uppställde, och den kritik, som där
utöfvades, spelat en icke ringa roll för den största
skaldebegåfningen inom ringen. Själf har Snoilsky
vid Namnlösa Sällskapets tjugufemårsfest, 1885,
erinrat om de glada stunderna i Löfs lokal, då 
ungdomen hyste så djärfva stordådstankar och drömde
skära drömmar om vår och vänskap.

Och han betonar i denna dikt den gemensamma lösen:
<i>Skönhet, känsla och natur</i>.

Betydelsen af detta vittra studentförbund var, att
dess medlemmar fingo ögonen öppna för svagheten i
mycket af hvad som då ägde gällande kurs i svensk
poesi och däremot lärde sig inse betydelsen af en
enklare, naturligare, mera okonstlad diktning, sådan
den odlades ej blott i Finland af Runeberg, utan ock
i Danmark, exempelvis af Christian Winther, och i
Norge af dess litteraturs då framträdande stormän.

Det Namnlösa Sällskapets mission, sådan Dietrichson --
dess ästetiker -- häfdat den, var att gifva en stilla
gensaga emot de stora ordens, de tomma, bullrande
frasernas poesi; dess valspråk var: »börja sant,
om än du får börja smått». »Ingen af signaturerna»,
yttrar D., »med undantag af Snoilsky, var någon <i>stor</i>
diktarnatur, men de voro sanna diktarnaturer. De bröto
med klangpoesien och ville ersätta den med verklig
känsla och värme, de fordrade, att skaldestycket
skulle vara <i>en</i> bild i stället för de många bilder,
som då kräfdes för att skapa en dikt, de fordrade
en sann känsla i stället för de många känslor, som
då ofta gjorde poesien ljum».

De skrefvo på sin fana realism, en sund realism,
likvisst i annan mening än ordet senare togs, och
åsyftade därmed sanning, enkelhet, natur i poesin. De
ville nå <i>det sköna</i> genom <i>det sanna</i>. Denna realism
låg lika långt borta från »idealism» 
och romantik som från naturalism och materialism
<footnote>Dietrichson: Svundne Tider; jmfr äfven hans
liknande uttalanden i Svensk Litteraturtidskrift 1872,
sid. 26.</footnote>).

Mortensen har härtill anmärkt, att det i allt fall
var en viss stiliserad verklighet, som åsyftades;
den verklighet, som skildrades, skulle vara <i>skön,</i>
i motsats till krafvet under den följande tiden,
då man endast begärde, att det skildrade skulle
vara <i>karaktäristiskt</i>, och han gör gällande,
att bakom detta häfdande af en viss begränsad
art af realism i grunden gömde sig det abstrakta
skönhetsidealet, hvilket var utmärkande för den
Schiller-Goetheska konstuppfattningen och som präglat
den Hegel-Vischerska ästetiken. Den rörelse, som i
Upsala framträdde i sextiotalets början, var alltså
rätt närsläktad med den som gjort sig gällande där
omkring 1840 <footnote>Jmfr Mortensen: Från Aftonbladet 
till Röda rummet.</footnote>.

Det förtjänar ock härvid uttryckligen beaktas, att den
man, som omkring 1840 skarpast angripit fosforismen
och uttalat sin beundran för Runeberg, nu innehade
professuren i ästetik och litteraturhistoria och
från sin kateder fortfarande gjorde gällande sin
uppfattning. Det var B. E. Malmström.

Hvad angår den »rena ästetiken» stod tidens
Upsalalärdom nära de tyske systematikerna -- Hegel
och Vischer -- hvilka byggt sina abstraktioner dels
på den grekiska antiken, dels på Shakspere och den
tyska klassicismen. B. E. Malmström var Hegelian och
följde i sina ästetiska föreläsningar rätt nära Hegels
system, ja, det berättas, att det 
blott var genom en ren tillfällighet som hans
redogörelse för Hegels konstlära icke kom att i
hans efterlämnade skrifter intagas såsom hans eget
arbete <footnote>Det berodde på Lindhska bokförlagets 
dåvarande litterära biträdes, poeten E. W. Lindblads
påpasslighet.</footnote>.

Universitetets store filosof Boström stod visserligen
alldeles främmande för den rent ästetiska forskningen,
som han ansåg ej röra filosofien, och betecknande är
hans uttalande, då, efter Atterboms död, Böttiger och
Malmström sökte professuren i modern litteratur och
ästetik och Malmströms vänner åberopade dennes mera
filosofiskt-ästetiska läggning såsom merit. Boström
afvisade då bestämdt ämnets egenskap af filosofisk
disciplin <footnote>Boström yttrar nämligen till konsistoriets
protokoll följande, efter att ha bagatelliserat
Malmströms filosofiskt-ästetiska skrift-ställeri:
"Jag bör dock anmärka, att man icke nödvändigt
behöfver framlägga några specimina i filosofin för
att bevisa sig vara en skicklig och kompetent lärare
i den moderna litteraturen och ästetiken, <i>ty denna
senare är lika så litet en filosofisk disciplin som
den förra</i<, och om en annan åsikt gjort sig gällande
vare sig hos docenten Malmström själf eller hos några
af konsistorii ledamöter, så bevisar detta ingenting
annat än att de icke tillräckligt vetat hvad filosofi
och hvad ästetik är. Man har dock äfven här kallat
ästetiken de sköna konsternas teori och således
åtminstone dunkelt känt att den är vetenskapen om de
ledande principerna för konstverks frambringande och
bedömande. Men såsom sådan är den hel och hållen hvad
filosoferne kalla en pragmatisk disciplin, och ingen
disciplin af det slaget kan rätteligen betraktas
såsom filosofisk. Vore förhållandet annorlunda, så
skulle ock den pragmatiska statsläran eller politiken
utgöra en del af den praktiska filosofien, och då
skulle äfven t. ex. jag själf vara en statsklok,
en teoretisk politikus eller statsman, hvarpå jag
sannerligen aldrig gjort anspråk."</footnote>.

Den tidigt bortgångne Daniel Klockhoff, kretsens mest
filosofiska hufvud, Boströms lärjunge och landsman,
sökte emellertid slå en brygga mellan tidens tyska
panteistiska ästetik och den Boströmska 
personlighetsfilosofien, och säkert är att kamraterna af
honom hoppades en skönhetslära på Boströmianismens
botten.

Honom nära stod Nyblom, hvars professorsspecimen om
innehåll och form i konsten närmar sig Herbartianen
Zimmermanns formalästetik. I sin Svensk Litteratur-Tidskrift 
gjorde han ock »den sunda realismens» principer gällande.

Betecknande är, att, då han år 1865 i tidskriften
anmäler de Sju Signaturernas Sånger och Berättelser,
yttrar han om målet för denna sångarekrets' sträfvanden:

[bild] CARL SNOILSKY 1861.

»Detta mål är, efter hvad vi kunnat finna, intet annat
än det, som i de ästetiska och kritiska uppsatserna i
denna tidskrift städse utgjort ögonmärket, nämligen
arbetandet på <i>en sund konstnärlig realism i strid
emot den falska idealismens tomhet och flärd,
ett återgående till sanning och natur ifrån den
uppskrufvade och känslosamma öfverjordiskhet, som hos
mängden länge gällt som idealet för all konst, höjden
af all poesi</i>. Att det är detta mål, som föresväfvat
författarne, är så klart och tydligt af dikternas egen
beskaffenhet, att det ej tarfvar något bevis. Ja, det
har till och med så starkt inverkat på en och annan,
att han ansett sanning och natur vara liktydiga med
yttre objektivitet 
samt, ehuru uteslutande lyriker, sträfvat att teckna
plastiska bilder och därigenom i viss mån sprungit
öfver sina egna gränser.»

Kännetecknande för kretsens ästetiska uppfattning
i förhållande till olika riktningar äro ock
några ord af en bland N. S:s kritiska pennor,
Anders Flodman, som i en anmälan af de Sju
Signaturernas Sånger och Berättelser 2 mars 1866 i
Nya Dagl. Alleh. bl. a. yttrar sig om <i>erfarenheten</i>
såsom poesiens material i evighet, om ej hon skall
blifva ett famlande i molnen, vare sig erfarenhet
genom lif eller studier.

»Visserligen springer det äkta snillet ofta och
med rätt framför och utöfver erfarenheten, och den
verklige skalden är alltid i en viss mening siare,
hvarför ock romarspråket, för uttryckandet af båda
dessa begrepp, har blott ett ord. Men då skalden
sålunda låter sin fantasi dikta hvad han icke sett
eller erfarit, gör han det dock på grund af hvad
han verkligen erfarit. I annat fall blifver hans
fantasi oförnuftig och hennes foster dimbilder,
sväfvande mellan himmel och jord, utan att tillhöra
någondera. Detta var romantikernas grundfel.

-- -- -- 

En kraftig reaktion har dock begynt. En art
poesi, hvars högsta uppgift är att teckna lifvet --
n. b. alltid idealiserande, hvarförutan ingen poesi
låter tänka sig -- och som föga egentligt blifvit
benämnd den realistiska, har uppstått med Byron,
till sin förnämste heros. Ej heller denna saknar
inom vårt land representanter: (bl. a. Talis Qualis
och Malmström) -- -- -- -- --. Till en del igenfinnas i
detta arbete, som vi nu anmäla, tendenser till en
dylik sundare uppfattning af poesiens väsende såsom
en idealiserad bild af det verkliga lifvet, och det
är därför vi med glädje hälsa detsamma välkommet.»

Hvad nu <i>Snoilsky</i> angår, torde han -- mindre än någon
annan inom Namnlösa Sällskapets krets
-- ha grubblat öfver den »rena ästetikens» problem. Men
som den antiromantiker han var, gaf han något
år senare i fyra enkla rader uttryck för den
»realistiska» kretsens poetiska program:

    Jag tröttar ingen utöfver höfva 
    Med lösa foster från drömmens hem
<footnote>Den ursprungliga lydelsen.</footnote>, 
    Jag sjunger endast hvad jag fått pröfva 
    Med mina sinnen, de sunda fem.

ord, som visserligen kunna lämpas på en vida mer
utpräglad »realism» än den, som hade kurs i N. S.

För öfrigt har han ett par årtionden senare erkänt den
betydelse, som N. S:s poetik haft för hans utveckling,
då han 1885 skref till Dietrichson: »Sällskapets
stiftelse och de litterära väckelser, som satte
prägeln på dess verksamhet, voro ditt verk; för min
egen del vet och känner jag, att den uppfattning af
poesiens väsen och ändamål, som jag i min mån sökt
gifva uttryck åt, sannfärdeligen är att hänföra till
dina föreläsningar, hvilka liksom ryckte en slöja
från mina ögon; kanhända har jag ändock först nu på
sista tiden fullt förstått, hvad lärmästaren menade,
först nu i dikt och sång kunnat ådagalägga, att jag
fattade lärdomen.»

I hvarje fall skilde sig Snoilsky i <i>ett</i> afseende
rätt afgjordt från flere af kamraterne; åtskilliga
af dessa -- och det icke de minst framstående voro ej
blott poetiskt begåfvade, de voro äfven <i>filosofiskt</i>
intresserade, lärjungar af Boström. Predikades i
N. S. i <i>ästetiskt</i> afseende läran om »den sunda
<i>realismen»</i>, sådan Runeberg fattade den, så stodo flere
dess män i <i>filosofiskt</i> afseende i den rationalistiska
<i>idealismens</i> tjänst och voro filosofiskt intresserade
-- detta gällde om Wikner, om Klockhoflf, om Wirsén,
om von Bergen, om Forssell.

Men Snoilsky saknade all filosofisk läggning,
allrahelst metafysisk. Med nätt nöd torde han lärt
sitt filosofiska examenspensum. Få bland våra store
skalder ha hållit sig så fria från filosoferande poesi
som han; i det afseendet var han en antipod till sin
vän Viktor Rydberg.

Också yttrar Wirsén i den nyss anförda dikten:

Han i sin konst gick upp. Ett liflöst lik 
Var honom allt, som nämns metafysik; 
Hvad brydde honom Boströms visdomssatser, 
Som skrefvo då för tusen sinnen lag 
Och lämnat kvar hos mången än i dag 
Af ädel höghet outplånligt drag? 
Det skönas lund, ej tankens ispalatser 
Hans hemvist var; han höll en Byronsstrof 
Mer kär än ord af någon filosof. 
Hvad voro tänkarns kyliga idéer 
Mot stanzer, ädelt skurna som kaméer, 
Mot sångens skimmer af Limoges-emalj 
Och form, som präglats ut till fast medalj? 
Behagens gunstling sträckte ej sin håg 
Till tankens alp, men till Kastalias våg. 
Ett sorglöst skämt han dref med formlers tvång, 
Hans hela lif var dikt, hans lära sång.

I en ungdomsdikt, »Filosofen på vindskammaren», har
Snoilsky själf gifvit luft åt sin afsky för »allt det
otyg, som en gammal pedant drömt och för hvilket
hans namn blef högberömdt, för all »töckenluft»,
all »dunstfilosofi», -- ett 
»Goliathsförnuft med dvärgens fantasi». Polemiken är riktad
mot Kant, men månne icke Königsberg är pseudonym
för Upsala?

Inom »N. S.» krets stodo vid denna tid <i>Ernst Björck,
Edv. Bäckström, C. D. af Wirsén</i> och <i>Vilhelm Svedbom</i>
honom närmast. Särskildt Björck var föremål för
hans varma beundran som skald, under det att han
just icke utgjorde något föredöme med hänsyn till
examensläsning, och i detta afseende förekomma mustiga
uttalanden i Snoilskys bref.

Vid sidan af N. S.-kretsen bevarade Snoilsky äfven
umgänget med forna Lyceikamrater, och knöt dessutom
under dessa studentår en mycket nära vänskap med
en jämnårig stockholmare, juris studiosus <i>Herman
Wikblad</i> (född 1841, sedermera statsråd och president
i kammarkontoret, död 1904), som, utan att själf vara
skald eller utöfvande musiker, med ovanlig praktisk
duglighet förenade vidsträckta vittra och musikaliska
intressen och som förblef Snoilskys trofaste förtrogne
lifvet igenom; -- utan all jämförelse den vän, som
stod honom närmast, i alla skiften. En annan nära
vän var <i>Anders Vilhelm Löfgren</i>, som i hans bref
stundom omtalas under spenamnet »Cardinalen» eller
»Cardo». Denne Löfgren, som var född 1839, tillhörde
icke Stockholms, utan Södermanlands-Nerikes nation;
han lämnade Upsala med vårterminen 1863 och dog i
bröstsjukdom mot slutet af detta årtionde såsom extra
ordinarie tjänsteman i hufvudstaden.

Bland kretsar, i hvilka Snoilsky umgicks under
Upsalatiden, må nämnas det Anckarcronska 
hemmet; liksom han äfven stundom gästade skalden Börjeson
å hans prostgård, Weckholm. Äfven med Bottiger synes
han, liksom andre medlemmar i »N. S.», haft beröring.

"*"

Redan i slutet af 1861 blef Snoilsky i tillfälle
att tillsammans med en skara vitterlekare -- inom och
utom N. S. -- ånyo framträda för allmänheten med några
dikter. Den litterärt intresserade boktryckaren Per
Hanselli, som eljes mest sysselsatte sina prässar
med att trycka mer eller mindre lyckligt samlade
upplagor af våra gamla 1600-tals-skalder, hade af sin
dåvarande hjälpreda vid dessa upplagor -- Chr. Eichhorn
-- vidtalats att för en gångs skull utgifva det yngsta
släktets poesi.

Resultatet blef kalendern <i>Isblomman</i>, som utkom den 
1 december 1861 och i hvilken det dåvarande litterära
Upsala ur skilda kretsar medverkade.

Man fann här utom män ur de »Namnlöses» krets --
Bäckström, Ridderstad, Wikner, Engberg, Eichhorn,
Björck, Wirsén, Klockhoff, Ödman och Snoilsky -- äfven
enstaka andra, såsom signaturen Mtd -- sedermera
justitierådet Norberg -- om hvilken Dietrichson
skrifver: »Denne Forfatter -- Mtd -- har taget sine
Toner fra Livet, ikke fra Bogen, og  dette Talent
kan modne til noget usædvanligt.» Vidare Fredrik
Barthelson (Zero), J. G. Schultz (B. R.), sedermera
kyrkoherden Frost (Froste), L. Fohlin (e. o. kanslist
i eckles.-departementet, 
arbetare i N. Dgl. Allehanda, L. F.), Odelberg,
(sedermera expeditionschef, »N. G--n--s»), Carl Broberg
(tjänsteman, bibliognost, Bb).

Snoilskys bidrag till Isblomman voro fem dikter:
<i>Noch ist Polen nicht verloren, Konstberiderskan,
Sveriges färger, En morgon i maj</i> samt <i>Julibruden</i>,
och med dessa dikter hade han tagit ett steg framom
sin förstlingssamling.

Blott ett af dessa poem: <i>Konstberiderskan</i> -- sången
om »flickan af zigenarblod», som hamnar sina bröders
skymf, en »Nemesis, förklädd till nymf» -- har inför
skalden själf funnit nåd och inrymts i hans samlade
dikter.

Men äfven ett par bland de öfriga erbjuda intresse.

I <i>Noch ist Polen nicht verloren</i> anslår Snoilsky
första gången den sträng, som tonade af medkänsla
för det olyckliga polska folket. Han ställer såsom
motsats till hvarandra tiggaren, som sjunger
Polens frihetssång och den polske fursten, som
tårlös åsett hembygdens hån och som far förbi den
arme frihetssångaren; motsatsen erinrar något om
.Fänrikens marknadsminne», men upplösningen är en
helt annan.

<i>Sveriges färger</i> är en -- rätt obetydlig -- hyllning till
rågfältets guld med blåklint som afbrott; skaldens
slutönskan om att, hvarhelst han må kasta sin blick
i landet, det må framte dessa färger, är mer poetisk
än landtmannapraktisk; landtbrukarne älska åtminstone
icke blåklintens förekomst i rågåkrarne.

Obetydlig är äfven <i>En morgon i maj</i> 
(ursprungligen kallad En junimorgon<footnote>Wernerska boken.</footnote>, hvaremot <i>Erotikern</i> med sin skildring af den svärmiske 
skaldeynglingens fantasier, då han i månskensnatten fäster 
en dikt på papperet, under det månsilfret målar liksom en
gloria kring hvarje skrifvet ord, äger rätt mycket
af den Snoilskyska ungdomsdiktens fägring och egenart.

Mest betydande bland dikterna i Isblomman synes
mig <i>Julibruden</i>, som Snoilsky emellertid senare
försmått. Den är uttryck för den unge skaldens sympati
för den frihetsrörelse, som utgått från franska
revolutionen och skildrar i glödande strofer en episod
från Bastiljens stormning. Dikten, som visserligen
knappast stämmer med det historiska förloppet, är
väl värd att återkallas i minnet. Den lyder:

   I söner af den nya tiden,
   Till storms vi mot Bastiljen gå! 
   Vår långa träldom är förliden, 
   Sen vi vår styrka lärt förstå. 
   I dag vi bryta våra bojor
   Vid frihetsfacklans röda ljus; 
   Till samma höjd med våra kojor 
   Vi jämna tyranniets hus.

   Bestigen djärft de gråa murar,
   I tappre gossar af Paris,
   Och skörden där, bland dödens skurar,
   En säker segers sköna pris!
   Vår gamla goda rätt vi värne,
   Ve den, som vågar trotsa oss!
   »L'aristocrate à la lanterne!»
   Framåt med pikar och med bloss!
   Så var det upprorssången lydde
   Den ödesdigra julidag,
   Då frihetssolen blodig grydde,
   Då folkets vilja blef dess lag.
   En tiger, släppt ur burens fångsel,
   I vildt och sanslöst segerrus
   Det bröt hvar murken fördoms stängsel
   Och röt sin fröjd i stridens brus.

   Bland täta krutmoln kan man spana 
   Ett skynke, genomdränkt af blod; 
   Det fästats på en pik som fana 
   Och svajar främst i kampens flod. 
   Hurrah! Bastiljens murar skälfva 
   Och svepas in i rök och damm, 
   Och nya stormkolonner hvälfva 
   Laviner likt, mot brèchen fram.

   De slingra sig kring brustna vallar,
   De klättra öfver torn och tak.
   En hymn af strids- och dödsrop skallar,
   Som öfverröstar skottens brak.
   Nu gifver sig det gamla näste,
   Nu sjunker liljornas banér;
   Och kungadömet mist sitt fäste,
   Och folket har en seger mer.

   De tornbekrönta fästningsverken -- 
   Nu rykande ruiner blott -- 
   Stå tecknade med tusen märken 
   Af minors härjningar och skott. 
   Men själfva stridens åska somnar, 
   Fast nyss den skakat borgens grund, 
   De slagnas svaga jämmer domnar, 
   Förstummad blir kanonens mun.

   En folkström fyller torg och gator 
   Lik forsen, svälld i regnig vår, 
   Enhvar gamin är triumfator,
   Om än han tiggt sitt bröd i går. 
   Den ringaste ibland de ringa 
   Kan drömma ärans sköna dröm, 
   Och den, hvars anor äro inga, 
   I morgon gripa statens töm.

   Det röda skynket, säg, hvem bar det 
   I frihetsmännens främsta led? 
   En kvinna, en hjältinna var det, 
   En kvinna, som bland männen stred. 
   Det svarta håret flög för vinden, 
   Likt ormar i förvirrad dans; 
   En droppe blod hon bar på kinden, 
   I ögat öfvermänsklig glans.

   »Hvi döljer sig den underbara 
   Och skyr att njuta bragdens lön? 
   Kan det af blygsamhet väl vara? 
   Besegra den på folkets bön! 
   Åt dig, åt dig triumfens heder,
   Åt dig den friska lagerns krans, 
   Du mö, som förde våra leder, 
   Som bar vår fana på din lans!»

   Hon dväljes fjärran ifrån festen 
   Och irrar i Bastiljens rum; 
   Hon genomletar hvalfvens nästen, 
   Med blicken af förtviflan skum. 
   I hvarje hörn hon finna menar 
   Den, som hon söker längtansfull, 
   Hon märker ej de hvassa stenar, 
   Som rispa fotens fina hull.

   Ett namn hon ropar.  Vill hon tvinga 
   Ett svar ur klippans hårda bröst? 
   Förgäfves fick ju här förklinga
   Den kvalde lifstidsfångens röst? 
   Vänd om, vänd om från dessa grafvar, 
   Sky att beträda denna ort! 
   På obegrafna ben du snafvar 
   Vid hvarje steg.  Vänd om, men fort!
   Här offrades åt evig glömska 
   Enhvar, som Ludvigs misshag rönt. 
   Här fick han döden länge önska,
   Förr'n bödelns järn hans trängtan krönt. 
   Här tycks hvar rostad kedja hviska 
   En dikt med blod och tårar i 
   Om den, som höjt satirens piska, 
   Mot Pompadour och Dubarry.

   O, finge på en gång du höra, 
   Hvad denna tysta grift förnam, 
   Det skulle ringa i ditt öra, 
   Och svett af ångest sippra fram. 
   Din rena andedräkt ej blande 
   Sin ambra med förpestadt kvalm, 
   Du undersköna frihetsande,
   Med frygisk mössa, segerpalm!

   »Vänd om, vänd om», så röster mana
   Därute med beundrans rop,
   »Hvar är hon, hon, som bar vår fana.
   Som gick i spetsen för vår hop?
   Hvar är Bastiljens segrarinna
   Med blick af eld och korpsvart hår?
   Hvar är hon, frihetens gudinna?
   Triumfens char re'n förspänd står.»

   Hon tycks ej märka jubelskriken; 
   Kanske hon är af striden trött. 
   Sitt anlet har hon dolt i fliken 
   Utaf sin mantel, sliten, nött... 
   O, vörda denna stumma smärta, 
   Du folk, hvars stridsbanér hon bar! 
   Du helår ej ett krossadt hjärta, 
   Med lagern och triumfens char.

   Hvad sköter <i>hon</i> om ära, rykte? 
   Sitt värf hon slutat för i kväll. 
   Hon håller sina läppar tryckte 
   Emot ett namn på murens häll.
   En hög förklaring stilla sprider 
   Sitt skimmer kring de bleka drag, 
   Likt solnedgång i julitider, 
   Som följer på en stormig dag.

Öfverraskande är den utveckling i formellt afseende,
hvarom denna dikt vittnar, då den jämföres med de
endast kort förut utgifna »Smådikterna».

I pressen blef Isblomman föremål för vänligt
omnämnande. Dietrichson är likväl i en kritik
i Nordisk Tidskrift (1863) märkligt omild mot
Snoilsky. Det säges om hans dikter, att de
ha »en Mængde laante Strænge, dem han maa
synligt skjære över för hans Natur ret faar
Ord for hvad den ej er». Han anser endast <i>en</i> dikt
(Julibruden? Konstberiderskan?) »love noget». Eljes
finner man Sven Trösts dikter i kritikerna särskildt
berömda; det säges att i dem en både fin och rik
poetisk uppfattning i förening med ett redan utbildadt
formsinne lagt sig i dagen.<footnote>En dikt, som 
tillkommit sommaren 1861, men som Snoilsky försmått 
offentliggöra, är "Ett besök å Drottningholm" 
(handskrift i Werners samling) äfven kallad 
Drottningholmska stanzer, utgörande 26 
ottaverimestrofer.</footnote>

"*"

Snoilsky var vid denna tid icke sen att låta
skaldeådran flöda.

Han stod då -- berättar frih. Stjernstedt -- i den
första sjudande kraften af sin inspiration, och han
hade den ovanliga förmågan att när som helst, nästan
ögonblickligen, komma i stämning, då anledning eller
idé till en dikt kom för honom, och 
hans produktionsförmåga kom då genast i verksamhet.

Då han vistades i Stockholm, besökte han med vanlig
trofasthet sin gamla skola och deltog, fastän redan
student, i sammankomsterna i »Fratres amicitiæ
veræ». Han hade då gärna med sig ett eller flera
poem till sina vänners förtjusning.

En gång gällde det en minnessång öfver en kamrat,
<i>Knut Kuylenstjerna</i>, som aflidit i lungsot. Snoilsky
hade skrifvit den vackra, varmt kända sång till
hans minne, som senare trycktes i »Orchidéer». Den
åhördes under andlös tystnad af kamraterna. Själfva
motivet för dikten -- det <i>»hvarför»<i>, som ljuder vid
hvarje för tidigt härjad ungdoms bår -- erbjuder ju
intet märkligt; men dikten är färgad af innerlighet,
och i rader som dessa:

     Man rår ej för, om händerna ta miste, 
     Då något skymmer i ens ögonvrå

möter man detta diskreta, men i sin ordknapphet desto
starkare verkande känslouttryck, som var ett äkta
snoilskyskt drag.

En annan afton, vid julen 1861 eller nyåret 1862,
hade Snoilsky med sig ett längre poem, som redan
i Upsalakretsen väckt jublande beundran och som
bland hans ungdomskväden afgjordast bådar hans
framtid. Det var <i>Rouget de l'Isle</i>, hvilket, först
tryckt i »Orchidéer», sedan, något litet omarbetadt,
intagits i hans samlade dikter, skaldestycket om
ynglingen från revolutionstiden, som gaf uttryck åt
tidens frihetslängtan, som lät folkets smärta ljuda
»i styckets gräsligt sköna melodi», som 
då det gällde att besvärja himlen om rättvisa mot
tyrannerna blef skald -- »fast denna natten blott».

Det var en must och en märg i denna dikt, som man i
Sverige knappast förnummit, sedan Talis Qualis lät
sina frihetshymner ljuda.

Stycket gjorde ett gripande intryck på de unge, för
hvilka Snoilsky uppläste det. »Jag minns som i går»
-- yttrar Stjernstedt -- »huru mina ögon hängde fast
vid den unge skalden, där han stod, lång och ståtlig,
framför oss och med sin uttrycksfulla stämma föredrog
de liffulla stroferna.»

Huru gärna och huru lätt han denna tid diktade,
visar ett litet drag. Man förberedde ett studentmöte
i Köpenhamn till sommaren 1862, och den upsaliensiska
bestyrelsen, som var i god tid ute, hade redan ett
halfår förut gifvit Snoilsky i uppdrag att på de
svenske studenternes vägnar skrifva en dikt till den
danska kvinnan. Det var ju icke brådt, men Snoilsky
kom genast i stämning, och -- påstår min hemulsman --
»jag tror, att det blef färdigt samma dag».

Det är en dikt, som tillhör »studentmötespoesiens»
bättre alster. Skrifven till Sörmlandsvisans
daktyliska versmått bringar den en ungdomlig hyllning
åt Danas döttrar och slutar med en skandinavisk
framtidshägring.

   Kanske skall du som en ny Margareta 
   Ena de söndrade Nordlandens folk.<footnote>Till 
"den danska kvinnan" medtogs i diktsamlingen 1869, men 
har af Snoilsky uteslutits ur den samlade upplagan.</footnote>

Studentmötet i Köpenhamn skänkte Snoilsky mycken
glädje och blef i flere afseenden för honom 
af betydelse, främst på grund af att det inledde hans
förbindelse till det Wintherska hemmet.

Den unge poetiskt begåfvade ädlingen väckte i de
danska kretsar, där han rörde sig, sympati och
beundran, icke minst bland de Danas döttrar, som
han besjungit.

Utom det hyllningskväde, han diktat på förhand, skref
Snoilsky en entusiastisk afskedshälsning åt Danmarks
ungmor, »modellerna till Thorvaldsens gracer».

Georg Brandes omtalar i sina själfbiografiska
anteckningar från ungdomsåren såsom ett minne från
»ynglingens» deltagande i studentmötet, »en ung
svensk Student, hvem den danske Yngling förste Gang
skimtede her ved Studentermödet, til hvem i Aarenes
Löb hans Hjærte skulde drage ham og som blev ham en
Ven». Det var, säger han, »den unge Gudernes Yndling
Carl Snoilsky». »Ved en fest i Rosenborghave blev
der blandt Sangene uddelt en, som begyndte:

    Drömmande sånger, som lekt oss i hågen, 
    Medan den ilande draken oss bar

og som Ynglingen med sin kritiske Sporsans bed Mærke
i. Den var af den da endnu aldeles ubekjendte
unge Grev Snoilsky, og den havde langtfra endnu
de sjældne Egenskaber af Fynd og Plastik, som
snart skulde udmærke hans Poesi; men det var et
Digterværk, en Trubadursang til den danske Kvindes
Äre, smeltende söd, og han, som havde skrevet den,
var en Yngling med adelig Holdning, regelret sköne
Træk, glat brunt Haar, en Adonis.» 
Genom sin köpenhamnske gästvän, den då i Fædrelandet
verksamme kritikern, cand. mag. Clemens Petersen,
Björnsons vän och kritiske främjare, blef Snoilsky
bekant med Danmarks främste lyriker, den gamle
diktare, hvars Sange stodo, vid sidan af Goethes
Gedichte och Heines Lieder, såsom de käraste
skaldeverken på hans bokhylla.

Det var den 66-årige <i>Christian Winther</i>, den store
danske naturskalden, den äkta, sunda, grubbelfria
kärnlyrikens nordiske mästare.

Snoilsky promenerade med Clemens Petersen en dag på
Östergade. Denne fäste då hans uppmärksamhet vid en
ännu rörlig man, som de mötte i vimlet.

     Min vän i sidan tyst mig stötte; 
     »Christian Winther», sade han.

     En rik mustasch, en ädelt skuren 
     Profil, men blicken litet matt; 
     Bredskyggig, martialiskt buren 
     På lockig hjässa hatten satt.

     Min skald? Han där, som jag ser vandra
     Lekamlig midt i folkets ström.
     Han, idealet framför andra
     För mången hemlig sångardröm?

     Hans rytmer för mitt öra susat 
     Från första steget på hans ö, 
     Mitt hjärtas alla källsprång frusat 
     I dagen nyss vid Furesö.

     »Professor Winther», ropte vännen, 
     Och nästa stund med kind i brand 
     Stod blyg den unge ämnessvennen 
     Och tryckte gamle mästarns hand.
     Beundrans värme i mitt öga 
     Visst talte mest, ty ordet tröt, 
     Fast vi den gången sade föga. 
     Ett stadigt band minuten knöt.

Mötet mellan den gamle mästaren och den unge
ämnessvennen blef nämligen inledningen till ett
förhållande af sällsynt förtrolig natur.

Snoilsky blef knuten till Christian Winther och
hans hem. Han älskade den gamle skalden som en son --
skrifver Georg Brandes -- som Swinburne älskade Victor
Hugo, och han satt vid fru Julie Winthers fötter
»i kjärlig Beundring og halv Forelskelse, endda hun
var halvhundred Aar gammel og behandlede ham som en
Moder sit Yndlingsbarn».

Det var dock egentligen först året därpå -- 1863 --
vid ett förnyadt besök å Sjælland som förhållandet
utvecklade sig till intimare vänskap.

[Bild] SNOILSKY VID STUDENTMÖTET 1862.
Efter hemkomsten fortsattes skaldskapet. Han gick
den tiden, som en af hans vänner uttryckte sig »i
ständig inspiration».

Och redan i december 1862 utkom hans andra
diktsamling: <i>Orchidéer</i> af <i>Sven Tröst</i> på Philip
Maass', en då i Stockholm verksam tysk förläggares,
förlag. Inom den lilla eleganta oktavens gredelina
pärmar rymdes ett femtiotal dikter, däribland af
de redan omtalade: Rouget de l'Isle, Julibruden, Noch
ist Polen nicht verloren, Vid Knut Kuylenstiernas
graf, Till den danska kvinnan, Afskedshälsning,
Konstberiderskan. Däremot voro Sveriges färger,
En morgon i Maj och Erotikern, hvilka förekommo i
Isblomman, försmådda, ett bevis på Snoilskys redan
tidigt vaksamma själfkritik.

Jämte dessa poem innehåller det lilla bandet bland
annat ett antal kärleksdikter. Men erotiken har nu
i allmänhet en gladare färg än i »Smådikter»; det
är icke längre en misantrop, som sjunger om sviken
kärlek, eller som yppar »en värld af diktadt kval»,
såsom han själf i ett poem karaktäriserar sina
Smådikter, då han sänder dem till den »som skänkte
hjärtats stormar ro»:

     En yngling, en för tidigt blifven,
     En sång, som brytes af för gråt,
     En vild passion, en öfverdrifven,
     Som intet uttryck passar åt --
     Slikt ungdoms van vett ej för hårdt bedöm!
     Jag frisknat till ifrån min feberdröm.

Bland kärleksdikterna i Orchidéer hafva några spillror
ur poemet <i>Osedd skall var kärlek blomma</i>, ett af den
Snoilskyska ungdomspoesiens skäraste 
alster, bärgats öfver i den slutgiltiga upplagan af
de samlade dikterna (i skaldestycket <i>Kom, vi sätta
bo i dalen!)</i>.

Samlingen rymmer emellertid andra skapelser på detta
område, som äro omedelbara uttryck för kärlekslycka
och kärleksve. En i all sin enkelhet intagande
kärleksdikt, är »Serenad» väl närmast besläktad med
Goethes smådikter:

     Serladagg strör sitt silfverstoft 
     Öfver ros och reseda; 
     Stig, berusande blomsterdoft, 
     Upp till henne i högan loft! 
     Dofta, ros och reseda!

     Kyss den sofvandes hufvudgärd, 
     Sommarns vänliga måne! 
     Lys på kammarens lilla värld! 
     För ditt skimmer, hvad lott beskärd, 
     Sommarns lyckliga måne!

     Sakta trånande fågelljud: 
     Vakteln lockar sin maka. 
     Till den sköna i slummerskrud 
     Sväfva, smekande kärleksbud, 
     Sändt från make till maka!

     Blomdoft, månsken och vaktelslag, 
     Väfven luftiga drömmar! 
     Törs jag hoppas, att det blir jag,
     Som får herska till ljusan dag 
     I den älskades drömmar?

Men hvarken denna eller vissa andra af samlingens
mera beaktansvärda dikter funno sedan nåd för
upphofsmannens pröfvande blick. Utom de redan nämnda,
Konstberiderskan, Rouget de l'Isle och Osedd 
skall vår kärlek blomma, har Snoilsky af Orchidéerna
endast erkänt såsom sin sånggudinnans äkta barn
och gifvit sitt eget namn åt den af Goethes
lyrik inspirerade, smältande dikten <i>Natten</i> -- till
Thorvaldsens relief -- med det melodiska anslag,
hvars meter så väl målar vågskvalp och vindsus:

         Bölja, mot stranden fradgande,
         Sluta ditt brusande!
         Vindfläkt, bland träden vaggande,
         Sluta ditt susande!
         Stiger ej natten
         Tyst öfver stjärnströdt blå?
         Sorlande vind och vatten,
         Tigen också!

Bland samlingens öfriga poem äro åtskilliga med
orientaliskt motiv, måhända påverkade från Victor
Hugo och dennes efterföljare.

Så »De tusen fröjdernas stad», där Snoilsky användt
den sjufotade trokéen, som, efter mönstret af Tegnérs
»Våren kommer, skogen löfvas» o. s. v., blifvit en
så omtyckt meter i svensk diktning.

I några dikter klingar alltjämt en byronisk dysterhet,
likväl djupare och mer äkta än i förra samlingen. Så
i den prometeiska dikten <i>Titanen</i>, öfver den fallne
andens storhet som slutar med orden:

           Hellre stelna till förtviflans is, 
           Öfver ömkan höjd och dvärgars pris 
           Än i tårar smälta 
           Öfver ett förverkadt paradis!

En mera personlig dysterhet, framträdande i den
tomhetskänsla och sinnets ödslighet, som stundom
kunde gripa honom, biktar Snoilsky i <i>Horror vacui</i>:
Med ett hjärta, ängsladt intill döden, 
Griper jag omkring de usla stöden 
Af en lumpen jordisk vishetslära, 
Utan hopp om himmel, utan tro. 
Sångens välljud i mitt öra skära; 
På sin höjd de vagga barn till ro.

Hela tiden tycks så sjuk i grunden; 
Då det sköna är en lek för stunden, 
Och det heligaste och det bästa
Blott en brynsten för ett kallt förnuft, 
Mäktar ingen tankens senor fresta 
I den kväfvande, förskämda luft.

Lifvets enda lösen heter: <sp>glömma</sp>! 
Glömma Den, som snart sin värld skall döma, 
Glömma bönen, som en moder lärde, 
Glömma allt, som rör vid hjärtats sträng, 
Glömma en odödlig andes värde 
I ett opiirus på nöjets säng.

Djupt i ångerns tåruppsvällda bölja 
Vill min själ en fläckad vinge dölja. 
Diktens bilder, som mig lekt i hågen, 
Ut jag plånar med ett enda drag, 
Liksom svanen, dykande i vågen, 
Krossar spegelbilden af sitt jag.

En mera vek smärta öfver den <i>ensamhetskänsla</i> som betog
skalden, uttrycker den något känslosamma dikten <i>Ett
hjärta</i> som afslutar samlingen och hvars båda första
strofer lyda:

    Min ungdom aldrig njöt jag; 
    Det snöat i min vår. 
    Ej glädjens blomma bröt jag; 
    Hon trifs ej i mitt hår;
    I ensamhet och smärta 
    Jag går min mörka väg 
    Och tigger om ett hjärta; 
    Är det för mycket?  Säg! 
   Jag vill ej maktens ära, 
   Jag flyr dess falska prål,
   Den titlar blott besvära 
   Ser ej i dem sitt mål. 
   Jag täflar ej med dårar 
   Om rikedomens lott 
   Och torka mina tårar 
   Förmår ett hjärta blott.

Men dessa mörka eller sorgsna stämningar omväxla,
som sagdt, i Orchidéer med ljusare och mera soliga.

»Hvi skulle jag ej sjunga», frågar skalden; han vill,
en ringa sångfågel, bada i eterluft och komma ljuset
närmare, »så mycket vingen tål».

  Och skulle jag ej jubla ett varmt och hänryckt tack
  Till Den, som lärt mig dränka de tunga <i>ve</i> och <i>ack!</i>

Bland nya inflytelser, synbara i <i>Orchidéer</i>, är, som
ofvan antydts, Victor Hugos. Detta framträder äfven i
benägenheten för upptagande af ord med »lokalfärg» och
exotiska namn såsom rim till inhemska. (Exempelvis:
Golkonda, vånda; Bosporen, tåren; Eros, ser oss;
behaga Kislar Aga; o. s. v.). Denna smak som ju för
öfrigt hade hemortsrätt äfven i äldre svensk poesi
(Nybom), behåller Snoilsky någon tid, och i hans
italienska dikter (t. ex. Inledningssången) begagnas
de italienska namnen med förkärlek såsom rimord.

"*"
Orchidéer utkommo från trycket mot slutet af året. I
ett bref (10 december 1862) till Herman Wikblad,
som då vistades i Stockholm, skrifver Snoilsky:

I dag på morgonen fick jag bref från min vän Clemens
Petersen, som berättar, att mitt opusculum är kommet
till Kjöbenhavn, -- -- -- -- --. Dessutom bekräftar han
sitt löfte att presentera mig för danska publiken 
<footnote>Detta löfte har Clemens Petersen, såvida jag 
kunnat finna, icke uppfyllt.</footnote>, 
som, qvis crederit, måste i öfrigt ha något
tycke för min värda person, ty följande märkvärdiga
rader skrifver Clemens: »Din sång till kvinnan gör
sin rund genom alla danska provinsblad, beledsagad
af långa upplysningar om författarens person och
förhållanden m. m.» Har man sett på f--n? Jag får
säga, att skammen förbjuder mig att fråga Clemens
om <i>hvad</i> de goda danska provinsboarne funnit vara
märkvärdigt med mig. Nå, nu äro omsider Orchidéerna
ute, och det midt i vintern till! Jag bereder mig
till en början att få huden full med ovett; tyst,
smygande, <i>moquant</i> ovett af min stora inskränkta släkt,
som är så förnäm och artig att tycka illa om hela min
böjelse åt det där hållet. (Förmodligen därföre att
»min böjelse åt det där», hänger tillsammans med min
dragning åt vänstra sidan.) Pro secundo: ljudligt,
höglärdt och illa skrifvet ovett i Aftonbladet, den
färglösa fisktidningen, och i Illustrerad Tidning,
det där fina papperet, rödt, icke af frihetskärlekens
äkta purpur, utan af partiskojets röd-ockra. Till
tröst har jag endast de märkliga biographica i de
beskedliga danska provinsbladen. Men à la bonheur,
låt den litterära Stockholmspöbeln prata, det kommer
väl »atter en Dag» -- och då, mina herrar, välkomna
i det gröna!! Här i Upsala har boken tillsvidare ej
mycket talats om; men för Hedin<footnote>S. A. Hedin, 
då medarbetare i Upsalaposten.</footnote> vet jag den 
funnit nåd, och det är dock något. Skrif mig till i ditt
bref -- som jag hoppas ej dröjer så länge som mitt --
om de förberedelser till min framtida korsfästelse,
hvilka blifva synliga ... Jag kommer till 
Stockholm, på en gång mitt Elyseum och min Tartarus,
när Gud och S. bestämma dagen. <footnote>I samma bref 
omtalar Snoilsky, att han åsett en
afrättning: "Du vet kanhända redan, att jag bevistade
den under din härvaro omtalta afrättningen. Det
var ett uppträde af spännande art. Du erinrar
dig Alex. Dumas och Eug. Sues fantastiska
påståenden om det plågsamma lif, som flera timmar
efter exekutionen skulle fortfara i den stympade
kroppen. Det är bestämdt lögn; efter hvad jag efter
denna afrättning kan döma, måste halshuggning vara
ett charmant dödssätt. Ett hugg! och det är gjordt:
icke en muskel förändrad i ansiktet, som genast antar
marmorns orörlighet Ett sådant tillfälle att anställa
fysionomiska studier i stort återkommer aldrig
mer. Men man är vid tillfället i alla fall så upprörd,
eller åtminstone fästes uppmärksamheten så uteslutande
vid offret, att man hvarken ger akt på åskådarne eller
ens på sitt eget själstillstånd. Ty, dödsstraffet är
en skam, ett barbari, ingens flagitium. Jag förstår
det stora, mänskliga kungahjärta, som skref: "Om
Straff och Straffanstalter." Och dock, kanhända vore
bäst och lyckligast för missdådaren, om han finge dö.</footnote>

Emellertid hade Snoilsky icke skäl att beklaga sig
öfver pressens mottagande af Orchidéer.

Visserligen förklarade en kritiker (i Aftonbladet
19 december), att samlingen väl icke röjde någon
egentlig originalitet, men tillade, att den dock
ingalunda vore fraseologiska efterbildningar af
det vanliga slaget. »Sven Trösts dikter utgöra i
allmänhet uttryck för en verklig tanke, känsla eller
stämning och utmärka sig tillika genom en ganska ren
och enkel form.»

En annan kritiker -- i Posttidningen -- betecknade
dikterna såsom »varma återspeglingar af de känslor
och idéer, lifvets vårdag framkallar hos en lyckligt
utrustad natur». »De äro visserligen ännu ojämna till
formen, och innehållet har ej alltid i skönhetens
degel sofrat från sig det sinnligas tillfälliga
pathos. Den poetiska begåfningen är 
emellertid omisskännelig och bör med tiden genom goda
ästetiska studier kunna utvecklas till en framstående
talang.»

En utförlig och välskrifven anmälan förekom i Nya
Dagligt Allehanda (n:r l, 1863) där kritikern (--m--n,
antagligen betecknande Anders Flodman) först påvisar
de olika inflytelserna från Byron, Heine, Goethe,
Béranger och betonar såsom förf:ns hufvudbrist
en fullt utpräglad individualitet, beroende på
hans ungdom och vanlig hos nybörjaren. Dikterna
sägas för öfrigt »kunna uthärda jämförelse med det
bästa som numera diktas i vårt land, synnerligen
hvad språkets behandling, versens smältande behag
och tankarnas afrundning beträffar». Och flere af
skaldestyckena betecknas såsom »nya friska blomster
i den svenska poesiens örtagård, åt hvilka hvarje
vän af fosterlandets vitterhet kan glädjas». Främst
sätter anmälaren den sista gruppen erotiska dikter:
»Melodier», och till slut betecknas diktsamlingen
såsom »en liten bukett af skär fägring och fin
doft, till hvars bindande vi uppriktigt lyckönska
författaren».

Då 1863 en ny upplaga af antologien Poetiskt album
utgafs i Gröteborg och ett par poem älf Snoilsky
-- »Natten» och »Serenad» -- däri meddelades,
karaktäriserade den unge litteratör Birger
Schöldström, som besörjde denna upplaga, skalden såsom
»en ung diktare, hvilken under signaturen Sven Tröst
ställt sig i första ledet af våra nu lefande skalder».

"*"
Året 1863 framkallade nya toner från Snoilskys
lyra. Om denna förut -- bortsedt från efterklang
efter stora mönster -- mest gifvit uttryck åt rent
subjektiva känslor eller omdiktat historiska motiv,
började skalden nu att se en uppgift i att tolka
<i>samkänslor</i>, att skrifva <i>tidsdikter</i>.

Han kände att det i honom fanns timmer till
en politisk sångare. Förebilden, den store
Byron, är ättefader för 1800-talets politiska
frihetslyrik. Och äfven här i Sverige hade ju män
som Talis Qualis, Sturzen-Becker och andra under
1840-talet företrädesvis älskat anslå lyran för
tolkande af politiska sympatier och antipatier. Jämte
dessa har törhända ock en österrikisk lyriker,
hvars poesi Snoilsky studerat, »Anastasius Grün»
(v. Auersperg)<footnote>Bland Wernerska papperen 
finnas enstaka tolkningar af Auerspergs "Schütt".</footnote>, 
tjänat honom till väckelse.

Adertonhundrasextio-talet var ju <i>mognadens tid</i> för
den liberalism, som under 1830-talet skjutit sina
rotskott. Denna liberalism hade nu nått fram till
höjderna och makten, men därmed onekligen förlorat
i poetisk charme, hvad den vunnit i praktisk
utförbarhet. Snoilsky, som afgjordt tillhörde det
frisinnade lägret, riktade sina blickar <i>utåt</i> till en
mera äfventyrlig och glödande frihetskamp: den <i>polska</i>,
hvilken denna tid, då rent ideala motiv hade mera kurs
i svensk politik än under senare realpolitiska dagar,
omfattades med verklig entusiasm i vårt land. Och
det var icke endast unga skaldehjärtan, som slogo
för Polens sak; äfven allvarlige politiker ansågo,
att Sverige borde inlägga sin gensaga mot den orätt,
som begicks mot det förtryckta folket. I våra dagar,
då det ej anses »klokt» eller »rätt» att öppet och
oförbehållsamt uttala sin medkänsla för det förtryck,
som drabbar ett folk, hvilket fordom delat öde
och lott med Sverige, och till ej ringa del är ett
frändefolk, låter det nästan som en saga, att för
föga mer än en mansålder sedan i själfva riksdagen en
af borgarståndets ledande män (A. W. Björck) väckte
förslag om att Sverige skulle uttala sin mening om
Polen till de makter, som garanterat Wienertraktaten,
och påyrka deras ingripande till förmån för ett
fritt Polen.

Denna polska rörelse stod i något samband med
den harm, som framkallats af Rysslands firande
af Pultavaminnet, (ryssarne hade afskaffat alla
minnesfester utom Pultavafesten), hvilket åter ledde
till de svenska Pultavafesterna, till uppsättandet
af Karl XILs staty o. s. v. För sista gången spelade
väl ock en tanke på Finlands återeröfring en roll i
svenskpolitiska stämningar.

Denna Sveriges medkänsla för polackernas frihetsstrid
fann i den unge Carl Snoilsky -- ädlingen med
det slaviska namnet och det svenska hjärtat -- sin
främste skaldetolk. Den politiska lyriken i utlandet
hade äfven sysslat med den polska frihetskampen och
inom 1840-talets tyska diktning finnas skaldestycken
besläktade med Snoilskys polska poem, såsom Herweghs
»Für Polen» och »Polen an Europa» samt ännu närmare
Moritz Hartmanns dikter (»Das Polenlied», »Ein
Vater», »Die drei», »Einer schönen Polin» och »An
C...a»). Men man behöfver icke antaga någon direkt
påverkan från dessa skalder; 
det var den allmänna, för öfrigt rätt okritiska
stämningen för Polen, som grep Snoilskys lyra.

Utom »Noch is t Polen nicht verloren» beröra ett
tiotal dikter polska ämnen: <i>För Polen</i> (febr. 1863),
<i>På Polens dag</i> (mars 1863), <i>Den polske frivillige</i>, de
tre sonetterna <i>Festen för Polen, Vår och vinter</i> samt
<i>Sparfven</i>, vidare <i>Skålen för de polska emigranterna</i> vid
vårfesten 1863 samt <i>Kosciuskos syn</i>, slutligen dikterna
<i>Lefve kejsaren, På Polens graf</i> och <i>Requiescat</i> (1864).

I de tidigare af dessa dikter ljuder en optimistisk
förvissning om att Polens frihetssak skall föras till
seger. Må alla hjärtan skänka Polen en tår, alla
tankens riddersman tala ord för Polen, de väldige
på jorden skrämma våldets örn! Men skulle <i>de</i> svika,
skall en skald med djupa toner stå upp ur folkens
midt och sjunga Polen fritt.

<i>På Polens dag</i> -- vid Upsalafesten för Czartoryski
-- siar Snoilsky Polens frihet och mänger in i
frihetssången en droppe af gammalsvensk bitterhet
mot arffienden.

    Ja lyft ditt hufvud, du arma land,
    Ty allt skall bli godt igen!
    För dig stå folkens pulsar i brand,
    Och världen har du till vän,
    Mest fröjdas dock <i>vi</i>, när din boja du sliter,
    Vi veta, vi veta, hvar stålet biter,
    Vi tacka dig för hvart ärligt tag
    På Polens, på Sveriges, på folkens dag.

I den otryckta sonetten »Vår och Vinter» -- afskrift
bland Wernerska papperen -- sjunger han: 
    Det blef ej någon vinter af i år: 
    Hvar har han glömt sig kvar, den bistre sällen? 
    Säg månn' på Himalaya, högst bland fjällen? 
    Månn' på Montblanc, hvars topp till molnen når?

    På Polens slätter blir det tidig vår, 
    Snön smälter bort kring tegarne och tjällen, 
    Och blommor skjuta upp på alla ställen, 
    Och skogen lockande och grönklädd står.

    Ett folk står upp, och våren nalkas blid. 
    Och andas svalka under blodsarbetet. 
    Nu är det vår; nu är det folkens tid.

    Men vintern! Svara mig hvar han blef af? 
    Han dröjer i det ryska ishelvetet: 
    Det våras aldrig, där det finns en slaf.

Den skål »studenten grefve Snoilsky» 28 april
1863 utbragte för de polske emigranterna och som
meddelas i Upsalaposten, är likaledes buren af ljusa
förhoppningar. Väl sjunger han i en strof:

    Ett Israel gråter vid Babylons floder
    Och stum hänger harpan på pilträdets gren.
    En Josef blir saknad af Rachel, hans moder,
    Och trösta den sorgsna kan grafven allen.
    Den sargade, kvalda Polonia begråter
    De söner, som sletos med våld ur dess famn.
    Hon fastare famnar de få, som stå åter
    Men medan hon ger vid sitt bröst dem en hamn,
    Hon hviskar beständigt de saknades namn.

Men hoppet genombryter till sist kvalen:

    Nu tystne de alla, de klagande röster, 
    Ty tecken och under vi skåda väl än. 
    Du tviflare, märk, hur det rodnar i öster, 
    Se torkade stammen, som löfvas igen!
    Var glad för hvar tår du i landsflykten gjutit, 
    Den knoppande friheten vattnats därvid. 
    Nu Polen har gäldat hvad Polen förbrutit, 
    Nu stundar den sköna uppståndelsens tid 
    Med seger och lycka, med seger och frid.

En ljus hägring om slutlig förbrödring mellan ryss
och polack skymtar fram i den otryckta <i>Kosciuskos syn</i>
(Wernerska papperen).

    I dyster landsflykts nätter 
    En syn Kosciusko såg:
    På Polens gröna slätter 
    Drog fram ett ändlöst tåg
    I festdräkt, utan vapen, 
    Gick folkens här i led,
    Och glömd var fiendskapen, 
    Ty nu var evig fred.

    Och arm i arm de vandra 
    I frihetssolens glans 
    Och ingå med hvarandra 
    En helig, stor allians. 
    Allt, ifrån Nord till Söder, 
    Är frid och fröjd och ljus,
    Och alla folkslag bröder 
    Från samma fadershus.

    Väl hundra segervana 
    Standar mot jord sig sänkt 
    För Polens rifna fana, 
    Uti martyrblod dränkt; 
    »O land, du smärterika, 
    Blif nu de frälstas tolk! 
    För världen högt predika: 
    Nu tackar Gud allt folk!»

    Och ur de täta rader 
    Går liksom med <i>en</i> röst 
    Upp till de frias fader 
    En bön från fria bröst;
   Med tusen tysta munnar 
   Från dal och skog och hed
   Naturen själf förkunnar, 
   Att nu är evig fred.

   Det äldsta split sig vänder 
   Till trofast broderskyss,
   Då fläta sina händer 
   Ihop Polack och Ryss. 
   Enhvar af ånger glöder, 
   Att hatet söndrat dem; 
   Men nu de äro bröder 
   Från samma fadershem.

   Allt hvad med blod blef skrifvet 
   På häfdens blad, är re'n 
   Förlåtet och tillgifvet 
   Och glömdt för längese'n;
   Hvem minnes ok och piska 
   Och kamp med svärd och dolk,
   Då rörda hjärtan hviska 
   Nu tackar Gud allt folk!

I <i>Den polske frivillige</i> härskar en mera vemodsfull
stämning. Det är ej till segerstrider, som den unge
fosterlandsvännen rycker ut. Han offrar sig blott
för att blifva ett minne för eftersläkten.

Och när ryssarne segrat, gifver skalden i den ironiska
dikten <i>Lefve kejsaren</i> uttryck för de kufvades
smärta. De förtrycktes tilltro till det godas seger
har svikits.

   Tro, ära, mänskorätt -- hvad äro dessa? 
   En dunst, ett narrverk blott, ja intet mer.

I <i>På Polens graf</i> -- »den öde fläcken i Europas sköte»
-- uttalar Snoilsky misströstans ord;
    Och ingen mer skall tro på någonting;
    Allt stort och skönt förgåtts i lifvets vimmel;
    Rättvisa finnes ej på jordens ring,
    Och bryggan brustit mellan jord och himmel.

Men bittrast klingar hans svikna förhoppning i den
epilog till de polska dikterna, som skrefs 1864 under
titeln <i>Requiescat</i>, och först tryckts efter Snoilskys
död i hans samlade dikter, sedan han förmodligen
återfått poemet -- jämte andra dem han försmådde --
från Julie Winthers kvarlåtenskap.

    Jag såg det rätta trampas och förhånas, 
    Då sjöd mitt blod.
    Numera har jag upphört att förvånas, 
    Bräckt är mitt mod.

"*"

Sommaren 1863 tillbragte Snoilsky vid Sundet.

     Vi komma åter -- -- -- -- -- 
     Och kanske då en i sänder

hade han sjungit i sin afskedshälsning vid fjorårets
studentmöte, och han skyndade att själf göra allvar
däraf.

När det led mot våren, slog Snoilsky tillhopa boken
och »följde lösta böljor söderut -- ditned, ditned».

Christian Winthers familj bodde då vid »Lappen»,
ett litet ställe mellan Helsingör och Hellebæk,
just vid Sundets skönaste strand. Här fann äfven
Snoilsky husrum och blef en medlem af familjen.

Julie Winther, född Lütthans, den brud, som skalden
efter långa pröfningar och strider vunnit, sedan hon
upplöst sitt äktenskap med prästen 
Werliin <footnote>Jmfr Nic. Böghs rikhaltiga lefnadsteckning öfver
Winther.</footnote>, betraktade Snoilsky rent af som en son, och
hon var fäst vid honom med ömma känslor.

    Julie, hon, din sena lycka 
    Efter pröfning tung och stor, 
    Dina tusen sångers drottning, 
    Kallat sig min andra mor.

Här vid Sundets strand, under skydd af sin älskade
mästare, författade Snoilsky en rad sånger, i hvilka
natursinnet första gången rätt kommer till uttryck
i hans diktning, något som utan all gensägelse är
att tillskrifva inflytelser från Winther.

Så är fallet i det sjælländska sommarstycket
<i>Eremitage</i> med dess skildring af den fridfulla
stillheten i rådjurens och näktergalarnes bokskog; i
sången <i>Till Christian Winther</i> på dennes födelsedag,
där hyllningen är gifven i en ram af själländsk
natur, och där skalden kallar till sin hjälp
näktergalsstruparne, mästarens »flinke kolleger»;
i <i>Notturno</i>, där bokskogens nattstämning är gifven med
en antydan om dess samklang med den svärmiska erotik,
som fyllde skaldens bröst.

Under denna sommar diktar Snoilsky äfven poemet
<i>Sommarrägn</i>, i hvilken han ödmjukt biktar sin svaghet
inför

    Den Oändlige, hvars makt 
    Talar i rägnbågens prakt
    Och i åskans dunder.

Dikten, som i Snoilskys ungdomsalstring står ganska
enstaka, rymmer ett par strofer, som synas mig
burna af en varm och äkta religiös känsla, en manlig
syndabekännelse: 
           Herre, jag är svag och arm,
           Bräckt min ungdomsstyrka!
           Låga tankar i min barm
           Byggt en oren kyrka.
           Stärk min nötta kraft som stål!
           Låt mig lefva för ett mål!
           Herre, res mig, höj mig!
           Gör mig till en man bland män;
           Men är jag ej ödmjuk än,
           Böj mig, Herre, böj mig!

Det finnes en annan religiös dikt, för hvilken
ingen tidsbestämmelse föreligger, men som möjligen
kan tillskrifvas denna tid. Den fanns af Knud
Bokkenheuser bland Christian Winthers efterlämnade
papper. Han misstänkte, att Snoilsky skrifvit den,
och fick på förfrågan detta bekräftadt samt erhöll
skaldens tillåtelse att offentliggöra dikten, »då
han vore död och borta».

Den lyder:

              <i>Till en palm.</i>

         Var mig hälsad, palm, som gjutit 
         Svalka öfver Edens park 
         Och i skugga inneslutit 
         Silfverlockig patriark.

         Ser jag dig din krona röra 
         Drömmande i kvällens frid, 
         Hviskningar jag tror mig höra 
         Från en flyktad, bättre tid.

         Sälla tid, då jordens ätter 
         Sågo himlens dörr på glänt, 
         Läste Herrans bud och rätter 
         På Kaldeens firmament.
            Lugnt den stam, som var Guds egen, 
            Dref sin hjord på Syriens fält; 
            Sakta sänktes änglastegen 
            Till den fromme herdens tält.

            Susen, susen, gröna palmer
            Kring ett hjärta utan ro,
            Som har glömt sin barndoms psalmer,
            Som har mist sin barndoms tro.

            Tid, då himmelen och jorden 
            Än ej brutit sitt förbund,
            Till en saga är du vorden 
            I den kalla världens mund.

            För att döfva samvetsbettet, 
            Säga vi, att allt är dikt; 
            Lärdomen och sunda vettet 
            Ha bevis med centners vikt.

O, hur må vi sist ej blygas; 
Trots bevisens djupsinthet, 
Kan ej hjärtat öfvertygas, 
Hjärtat, som så litet vet!<footnote>
Slutraden återkommer i en sonett från 1871.</footnote>


Denna sommar greps Snoilsky -- eljes så
förhoppningsfull -- af misströstan öfver att icke kunna
fullfölja sitt skaldekall samt att kanske likväl
på grund af sina poetiska sysslor hindras från att
utföra praktiska värf och ej mäkta taga sin examen.

För sina vänner i Danmark, Christian Winther och än
mer Julie Winther, biktade han denna oro.

Carl Snoilskys bref till den Wintherska familjen äro
tyvärr förstörda, liksom mycket annat af Christian
Winthers kvarlåtenskap. I januari 1897 frågade 
Snoilsky en dam, som tillhört det Wintherska hemmet,
fröken Jensine Smith, om hon kunde skaffa honom reda
på huru det gått med fru Winthers papper, sedan nu
alla medlemmarne af familjen voro försvunna från
denna jord? »För tio eller elfva år sedan, då jag
besökte Henri Werliin (fru Winthers son i hennes
första äktenskap) visade han mig mina bref till hans
mor omsorgsfullt ordnade och omknutna med ett band;
likaledes ett porträtt af mig själf som gosse,
hvilket ritats af min mor och af mig skänkts till
fru Winther. Hvad har det blifvit af dessa saker
efter Werliins död? Äro de förstörda eller hafva de
tillvaratagits af andra -- i så fall af hvilka?»

Porträttet och sina gamla ungdomsdikter erhöll
Snoilsky från fröken Smith. Dikterna torde han själf
senare till större delen ha förintat; åtminstone
lämnade han blott ett par enstaka till den samling han
anordnade, och han skref på det kuvert, där de legat:
»Ach, süsse Jugend, Eselei!»

Men hvad angick brefven, mottog han meddelandet,
att de förstörts af utredningsmännen i Henri Werliins
bo<footnote>Uppgift till förf. af fröken Jensine Smiths bror,
universitetsbibliotekarien S. Birket Smith, som
meddelat mig Snoilskys bref till hans syster.</footnote>.

Snoilsky skref till svar 27 januari 1897:

Jag blef obeskrifligt glad att emottaga Eder
sändning af porträttet och de gamla dikterna
samt beder Eder emottaga min aldra hjärtligaste,
varmaste tacksägelse. Med hvilket vemod har jag
ej genombläddrat de gamla gulnade pappersbladen,
hvilka hade så mycket att berätta om mina bästa
ungdomsvänner.
Att själfva brefven blifvit förstörda, var på det hela
taget bäst; -- deras öde påminner mig om en bland mina
egna dikter, där en dylik autodafé af intima papper
beskrifves, och där det heter:

     Att lefva varm och falla ned i glöd, 
     Det är en renlig och en vacker död.

Däremot var det säkerligen en kännbar förlust för
danska litteraturen, att <i>alla</i> Christian Winthers
papper så utan åtskillnad förstördes. Werliin
hade ovillkorligen varit skyldig att med biträde
af någon kompetent litteraturkännare verkställa
ett passande urval af sådant, som kunnat belysa
Winthers författarskap, utan att inviga allmänheten
i sådana familjesaker, som af osund nyfikenhet kunnat
missbrukas. Men hvad som är skedt, är skedt.

Ack, det kära gamla hemmet på Philosophgangen och
dess älskade, oförgätliga invånare!

-- -- --

Än en gång tack, kära fröken, och tack för Deras bref,
som så lifligt för mig återkallat lyckliga dagar och
kära gestalter.

Men om sålunda Snoilskys förtroliga bref till Julie
Winther, till oersättlig förlust för kännedom om hans
själslif under de år, som rymma hans ungdoms starkaste
genombrott, blifvit förstörda, så kunna vi dock af
de bevarade svarsbrefven från henne och hennes man
iakttaga liksom en reflex af hans egna tankar och
stämningar. Dessa bref lämnades af Snoilsky till
Nicolaj Bögh och hafva meddelats i dennes biografi
öfver Winther.

Den gamle skalden uppmuntrar sin unge vän att icke
misströsta. I ett bref af den nittonde september,
kort efter att Snoilsky lämnat Sjæland, skrifver han:

Kloge Folk have fortalt mig, at det i en ældre Alder
er vanskeligt og misligt at gjöre nye Bekjendtskaber
og stifte nye 
Venskabsforbindelser. Men hvad sige ikke kloge
Folk? <i>Mig</i> förekommer dette Udsagn at indeholde en
rigtig borneret, filisteragtig, egoistisk Tanke,
der idetminste ikke passer i mit Kram.

Saa gammel jeg end er, föler jeg mig dog hendragen
til Alt, hvad der er smukt og godt, med ligesaa
megen Sympati, som da jeg kun var tyve Aar. De kan
altsaa nok forstaa, at der hverken behöves indvortes
Reflexion eller udvortes Incitamenter for mig til med
inderlig Glæde at række Dem, min unge Ven, en Haand
til et ærligt og oprigtig ment Haandtryk; og dette
gjör jeg med saa megen större Tilfredsstillelse,
som jeg deler fuldelig denne min sympati for Dem
med hele min lille nærmeste Kres. De beder mig at
indrömme Dem en Vraa i mit Hjærte. Jeg försikrer
Dem, jeg aabner med sand Glæde og Tryghed alle tre
Hjærtekamre for en saa elskværdig Gjæst!

Och för att lugna hans oro, fortsätter Winther:

De fortvivler, siger De, om Poesien. De frygterfor,
ät et Arbejde, der i længere Tid tager Deres Tid
og Kræfter i Beslag, skal sætte Dem tilbage,
svække Deres Begejstring eller Deslige. Vær uden
Frygt! Det kan ikke være min Hensigt, saa lidt som
det er mit Kald at höide Dem en Prædiken, men jeg tor
jo nok uden ät misforstaaes -- gjöre Dem opmærksom
paa hvad jeg selv i fuldt Maal har erfaret. Det er
sändt: ved et saadant tvungent Arbejde udrives man
fra en Sfære, hvis Luft var nærende og oplivende,
og hvor man bevaegede sig med naturlig Frihed; og
man indespærres <i>for en kort Tid</i> i en snæver Kres,
hvor man næppe kan aande, og hvor man altsaa maa
bruge alle sine Kræfter for paa en honnet Maade at
slippe ud igjen. Men ifölge min Erfaring, kan en
saadan Afbrydelse, et saadant aandeligt Fængselsliv,
være af stor Velsignelse. Ligesom Jupiter leer ad de
forelskedes Eder, saaledes smiler Apollon til sine
<i>ægte</i> Sönners Klager över og Kamp mod Livet og dets
Trængsler; han siger »Per aspera ad astra». -- -- --
I den anden Stue sidder min Hustru; hun sender Dem
de 
hjærteligste Hilsener og önsker Dem -- ligesom jeg --
Mod og Frejdighed til at overvinde den sorte
»Fængselstid». Glem ikke ät lade höre Noget fra Dem,
naar <i>Jus civile</i> eller <i>canonicum</i> vilde tillade det.

Intimare var emellertid förhållandet till skaldens
maka, som begagnar det förtroligare tilltalsordet
<i>Du</i>, under det att Winther ännu nyttjar <i>De</i> till sin
unge vän.

Ur hennes bref må meddelas följande utdrag, såsom
belysande för förhållandet mellan den unge svenske
skalden oeh hans danska gästvänner:

                 <i>Lappen den 12 september 1863.</i>

»-- -- -- Dette stygge Hus, denne Egn, vil altid
blive kjært for mig; her sluttede Du Dig til os,
her fik Du os lidt kjær; det er en Guds Gave, og
om Gaverne siger Goethe, de komme fraoven herned i
Deres egne Skikkelser. Hvor ofte lever man længe,
inden man finder sin rette Slægt paa Jorden! Der er
vel dem, der aldrig finde <i>dem</i>, de egentlig sympatisere
med. -- Da jeg er Din anden Moder, bliver jeg jo Din
Stifmoder, ja, men din egen Stifmoder, hvis Yndling
Du er. Ikke alle Stifmödre ere onde.

                            <i>Den 16:de Sept. 63.</i>

-- -- -- Bliver Du nu ikke forstyrret ved Dit Arbejde
ved mine mange Breve? Men Du er ene, og der er Saameget, 
som ikke blev sagt, da vi saaes. Om Dit Hjem skal Du vide 
Alt; derför har Du endnu Saameget tillgode.

                              <i>Den 20:de Sept. 63.</i>

-- -- -- Dennegang maa jeg tale med Dig om Dig selv 
og ikke skjule for Dig, att jeg græd mange Taarer, 
ikke for de Fejl, Du siger, Du har, men fordi Du 
vil kaste bort de Ævner, der ere givne Dig; Du har 
en dyb poetisk Fölelse, Kjærlighed og Alvor; 
disse Egenskaber regner Du
for Intet. -- -- -- Du har givet efter for alle Indtryk,
fordi Du kunde gjöre det; Du skyldte Ingen Regnskab
derför; men nu vil Du det ikke længer; nu er Du
en Mand og nu kan Du ikke gjöre det; thi Du <i>vil</i>
ikke. Denne Sommer var ingen Dröm. Hvis der er Sandhed
til, saa er Det, Du her oplevede og erhvervede Dig,
Sandhed, nemlig trofaste Hjærter, og trofast maa
Du være, först mod Dig selv og dernæst mod os,
der elske Dig; dog derom vil jeg ikke tale -- men om
Trofasthed til Kjærlighed for Poesien.

                         <i>Lappen, 22:de Sept. 63</I>

-- -- -- Se, min Ven, forestil Dig nu, at Du er i
Dit Hjem i Kjöbenhavn; Du sidder ene med mig i mit
Kabinet. Jeg holder Din Haand i min og seer Dig i
Öjnene, medens jeg tåler med Dig. Har du saa liden
Tro til min sande Godhed for Dig, at Du mener, jeg
vilde se <i>Dig</i> kun blive en daarlig Digter? Du har
fuld Grund til at tro, jeg ikke kan bedömme Poesi med
Fornuften, jeg kan ikke skarpsindigt udvikle, hvorfor
Dette eller Hint er smukt; men jeg har en Fölelse,
der siger det, og den bedrog mig sjældent. Men en
Christian Winthers Mening og Dom -- tror Du, den er
Hoflighed imod Dig, saa vilde han da ikke genere
sig for til mig at sige sin Dom, og jeg vilde vel
vogte mig for at opmuntre Dig. Jeg læste nu Dine to
sidste Digte for Chr. Winther, der sagde: »Der er saa
megen Fölelse og Natur i dem, at man glædes derved;
hvor de ere smukke, sörgelige, ironisk bitre!»... Du
tager ogsaa Fejl i, at Din Kjærlighed til Poesi og de
Aar, hvori Du har udviklet Dine literære Kundskaber,
har gjort Dig uduelig til alt Andet. Det er en sygelig
Anskuelse af Dig selv. Du er tidt melankolsk, og var
Du ved min Side, da skulde jeg nappe Dig i Orene. Du
<i>maa</i> slet ikke skrive Digte, för Du er færdig i
Upsala. I Stockholm vil Du faa Tid dertil, og, skriver
Du end aldrig Noget mere, da er Du mig lige kjær;
men Du kan ikke have Lov til at se sorte Skyer om Dig,
udenat jeg vil forsöge paa at jage dem bort og tröste
os med, at der kommer et Foraar. Chr. Winther udgav
en lille Digtsamling, den förste, i 1825, hvoraf
flere havde staaet i Tidsskrifter. Da 
standsede han, til han havde taget sin Examen
<footnote>Dessa uppgifter äro, såsom N. Bögh påvisat, 
ej enliga med verkliga förhållandet.</footnote>,
og först 1829 kom »Træsnittene» ; da var han 33 Aar
gammel, og han havde ödelagt Meget der var skrevet. 
-- -- Vil Du saa tage Din Forbandelse tilbage över
den Time, Du smeddede Rim! Det bragte Dig jo til
Chr. Winther, og uden <i>det</i> havde Du jo ikke fundet
Din anden Moder, som Du dog er lidt glad över; Du
seer altsaa, ät Du skal takke og ikke bande.

Med Snoilskys kansliexamen -- den tiden en enbart
historisk-filosofisk-språklig examen -- gick det icke
öfver sig snabbt.

Släkt och vänner voro bekymrade, att den unge grefven
för sånggudinnorna försummade Minerva, om nu denna
gudomlighet kan anses ha haft något med kansliexamen
att beställa.

Beskow lär under denna tid en gång vid ett sammanträde
i Svenska akademien ha yttrat till Manderström,
att denne ju hade en ung, begåfvad frände i Upsala.

»Ja vars», svarade Manderström, »han skrifver vers,
om det nu skall vara något.»

Beskow kände sig stött på yrkets vägnar och genmälte:
»Nå ja, sämre kan man ta sig till.»

Hvarpå Manderström på sitt drastiska sätt replikerade:
»Ja, fan vete!»

Den, som med sina förmaningar och råd skarpast höll
Snoilsky vid boken, var hans trofaste studiekamrat
Herman Wikblad, och Snoilsky har själf förklarat,
att det var dennes förtjänst, att han någonsin tog
sin examen. Till svar på en »skrapa» från vännen
skref Snoilsky den 29 november 1863:
Du menar väl icke, att jag ej skulle kunna höra ett
bestraffande eller allvarsamt ord, ett råd, eller
hvad du vill kalla ditt bref, därföre att det i all
sin välmening är skarpt. Åhnej, vi känna hvarandra,
hoppas jag. Jag känner dina motiver, och du vet, att
jag till fullo uppskattar den känsla, som dikterat
din uppmaning, äfven om jag icke skulle vilja eller
kunna efterkomma den. I detta fall (d. v. s. hvad
beträffar examen) både <i>vill</i> och <i>kan</i> jag -- det är
nu något som jag ofta sagt förut, men då alltid
under olika förhållanden. Då var det ännu endast
ett tilltag att bli färdig -- några månader till,
och det är ej mera så. Du har fullkomligt rätt, då
du tillropar mig: I maj eller aldrig! Detta elände
har blifvit en hederssak för mig, sedan jag (hvilket
jag aldrig borde ha gjort) väl begynt med det, därom
äro vi ense. Jag hoppas, du ännu tilltror mig vilja
och förmåga att handla därefter.

I samma skrifvelse kommer Snoilsky in på sitt
skaldskap. Hade han i brefven till Wintherska
familjen »förtviflat» om sin poetiska kallelse,
så är han åter numera full af själfförtröstan och
gör en analys af sitt poetiska jag. Wikblad hade
uttalat sin fruktan för att Snoilskys skaldskap vore
på upphällningen. Snoilsky svarar:

Du menar väl, att min »ådra» sinar; nåja, om ständig
produktion är ett villkor, ser det så ut. Men var
lugn! Alla kritiska naturer (och jag är en sådan,
kanhända allt för mycket) beteckna hvart utvecklingens
stadium med en längre eller kortare rast, då själen
uppfyller ett oafvisligt behof att förklara och
förtydliga för sig det sist tillryggalagdas halt,
fel och förtjänster.

Långt ifrån att nedslås af hvad du anser tynande
entusiasm i mina sista dikter (egentligen såge jag
helst att du i ett nytt bref närmare förklarade detta,
helst med exempel gripna ur de stycken du kan komma
ihåg) anser jag just detta vara -- icke frånvaron af
subjektiv glöd, utan 
närväron af en lugn objektivitet -- det stadium,
söm utveckladt blifver originalitet -- originellt,
åtminstone i styl, och det är kanske mer värdt än du
tror, anser det mesta af hvad som skrifvits i år 
<footnote>Här är något ord uteglömdt i brefvet.</footnote> --
i mina polska dikter står jag i alla afseenden på egen
botten, det må vara beröm eller tadel. Jag kan blifva
en politisk poet, som skall höras i rätt vida kretsar,
det vet och känner jag hvar gång mitt hjärta erfar en
smärtsam sammandragning, då jag hör namnet på detta
dödsinvigda folk -- det är med tårar och hjärteblod man
skrifver om Polen -- och jag har gjort det. Men hvarför
skrifver jag ej nu? Jag har vuxit ifrån att skrifva
vacker vers -- jag blir nu en tid hård, torr, knagglig
-- men jag blir mig själf! Jag letar ej efter stoff i
alla godkända genrer, men jag söker -- under tystnad --
efter den medelpunkt, det kärn-intryck af hjärtats och
naturens värld, kring hvilken jag sedan i allt vidare
och vidare cirklar vill utsträcka mitt gebiet i ett
diktens rike, där tämjda passioner och förmildrade
dissonanser skola blifva mina undersåter. Kan jag
icke på en förgylld bark brusa öfver oceanerna,
som jag lämnar åt resp. starka andar, skall jag dock
kunna bli en liten insjöseglare, men af svensk fur;
kan jag icke hålla öppna sjön, seglar jag vid kusten,
tvärsigenom spegelbilderna af rosorna på strand -- jag
älskar det varma, det <i>röda</i>, jag! Är åska i luften,
skall du dock se, att min lilla sjö kan storma rätt
duktigt -- och framkläcka något noch-nie-dagewesenes
-- t. ex. i samma stil som ormen i Bergsjö.<footnote>
En "jätteorm", som en ung dalkarl -- f. ö,en broder
till den sedan så namnkunnige riksdagsmannen Liss
Olof Larsson -- påstod sig ha i en skog vid Bergsjö
ihjälslagit, men sedan ... brännt upp, hvilket gaf
anledning till mycket skrifver! i bladen och äfven
till en lustig, illustrerad visa i Söndags-Nisse,
författad af, E. V. Dufva.</footnote> Men nog
härom; jag trodde ej att du skulle ge en så nedslående
hemsk tydning åt ett par månaders ohörbart pianissimo
på lyrans strängar. -- Jag säger som den hederlige
Kellgren: <i>»Omnis in hoc sum!»</i>

"*"
Vid jultiden 1863 utkommo <i>Sånger och berättelser
af Nio Signaturer</i>, med hvilka »Namnlösa Sällskapet»
framträdde inför allmänheten.

Snoilskys bidrag till detta band voro de redan
nämnda dikterna: Den polska frivillige, På Polens dag
och På Polens graf; Eremitage; Sommarregn; dessutom
<i>Blomsterfursten</i>, en älskvärd hyllning åt Linnés minne,
skrifven redan 1862; <i>Femton år och sjutton år,</i> en
liten förtjusande karaktäristik af flickhjärtats
vaknande vemod; <i>Kreolskan</i>, en ypperlig skildring af
den indolenta skönhetens njutningslif:

        »Jag hinner ej annat än vara till 
        Och vara skön -- -- --»

en af de mest populära bland Snoilskys ungdomsdikter,
gifven i en meter, som gungande återger hängmattans
rörelser bland platanerna; <i>Jag drömde om frihet</i>,
en frihetssång, förträffligt omdiktad efter Felicia
Hemans; samt slutligen tre dikter, åt hvilka Snoilsky
icke senare unnat plats i sina diktsamlingar: <i>I den
främmande stad, Vårvisa, Magdalena</i>.

<i>I den främmande stad</i> är en vemodsfull klagan öfver
<i>ensamheten</i>. Han känner sig trött i den främmande
staden, men han kan på vågens fråga, om den, då
den drar mot norden, får bära hälsning till far,
mor eller brud, endast svara att hjärtat »har ingen
att hälsa till».

<i>Vårvisan</i> tolkar åter en jublande stämning af
vårbrytning. Hjärtat är fullt, »dock fattas mig
ord». Medan skalden lyssnar till vårens toner närer
han i sitt bröst »en ofödd sång» 
            En puppa, som slumrar i år,
            Men fladdrar med fjärilsvingar en gång
            Allt i den blommande vår.

Dikten om <i>Magdalena</i> rör det ofta besjungna motivet
om synderskan, som blef utestängd från nådens bord,
men den Gud besökte -- ett ämne, ur hvilket knappast
skalden har lyckats afvinna ny poesi.

Då Snoilsky sändt Christian Winther sin och sina
kamraters kalender, mottog han följande tack från
mästaren:

-- -- -- Tak for den Bog! Det var en smuk og kjær 
Gave! -- -- Blandt de mindre, lyriske Digte i Samlingen
sætter jeg ubetinget Deres egne överst. De ere
varme og friske, der er Dybde i Fölelsen, Kjækhed
i Anlægget og Besindighed i Udförelsen; de ere
tillige i Formen hele og afrundede. Kort sagt:
jeg sympatiserer med disse subjektive Svingninger,
med denne ejendommelige Flugt.

Winthers dom om att Sven Tröst var den främste
<i>lyrikern</i> bland de nio, var ock den uppfattning,
som den svenska kritiken allmänt gjorde gällande.

Så skrifver exempelvis en anmälare i Aftonbladet i
december 1863:

Sven Trösts bidrag, tolf smärre lyriska dikter,
äro utan jämförelse de värdefullaste af häftets
innehåll. Det skulle vara ett särskildt nöje att ingå
i en närmare analys af ett stycke, framsprunget ur en
så lefvande åskådning, en så sannfärdig erfarenhet
och flärdfri känsla som t. ex. Sommarrägn eller
ett inom en trång ram innefattadt karaktärsstycke,
så säkert i teckning och så lifligt i kolorit som
t. ex. Kreolskan, andra att förtiga. I allmänhet
återfinner man här samma i en rask utveckling stadda
skaldenatur som så 
fördelaktigt utmärker den unge författarens under samma
pseudonym förut utgifna dikthäfte Orchidéer.

"*"

Utom i »Namnlösa Sällskapet» var Snoilsky under
Upsalatiden medlem af ett annat samfond, där
likaledes hans skaldskap kom till sin rätt. Det var
studentorden <i>S. H. T.</i>, som, från att ursprungligen
uteslutande hafva varit ett sällskap för uppsluppet
festande, under inflytande af C. R. Nyblom
o. a. alltmera började få en vittert-musikalisk
prägel.

Här tog Snoilsky år 186å inträde under ordensnamnet
»Sven Törst», en fyndig omkastning af hans vittra
signatur <footnote>Ordensnamnet var ej påhittadt af 
honom själf, utan af Bengt Liljeblad.</footnote>.

I samfundet »Tal och Kväden» förekomma af hans hand
endast två dikter: Till Stormästaren (Bengt Liljeblad)
och Champagnevinet.

Den förra är vanlig ordenspoesi, men det sistnämnda
poemet <i>Champagnevinet</i> tillhör Snoilskys friskaste
alster från dessa år. Det utgör tillika ett uttryck
för hans franskvänliga sympatier och hans motvilja
mot den tyska stormakten, som slagit sin klo i hans
älskade Danmark.

    Champagne, champagne!  Och det till glasets kanter!
    Se, hur den fräser!  Den har bättre färg,
    Än alla drufvor från Johannisberg
    Med deras matta, gröna diamanter.
    Du ädla vin, Frankrikes äkta barn,
    Du för din död ej lider ståltrådsgarn,
    Du hoppar, spritter uti frihetskoller! 
    Men Tysklands vin är fromt och grönt och tyst; 
    Hur korken pressar, hörs det ej ett knyst -- 
    Det rör sig ej  -- sin »Bismarck» det behåller.

    Champagne, champagne!  Låt bara proppen springa!
    Champagnen, alla viners suverän,
    Han tål ej se omkring sig raka knän,
    Han vill sin dyrkare till knäfall tvinga.
    Men annars är han ej despotisk alls;
    Tvärtom: en stämma ur hans silfverhals
    Predikar högt det sköna frihetsruset.
    Han säger till, att nu är ordet fritt,
    Han bjuder slafven: gör dig bojan kvitt!
    Jag svär, champagnen står i sold hos ljuset!

    Champagne, champagne! Så skummet öfversvallar!
    Champagnen spirar ur vulkanisk mark:
    Hvar slaf blir glad och ängslig hans monark,
    Då våren smyckar franska drufvovallar.
    Snart rankan växer: knopparne slå ut --
    Då vill <i>La France</i> ha kulor och ha krut,
    Då drifver <i>la gloire<i/i> sitt vilda väsen.
    Så mognar skörden -- då blir det besatt!
    Då brusa örnarne mot gränsen gladt,
    Då skälfver jorden  -- hör ni Marseljäsen?

    Champagne, champagne!  Ja, låt den bara knalla,
    Och skål för franska örnars kämpaflykt.
    Det finns ett okändt fjäderfä, ett styggt,
    Med rätta en förargelse för alla,
    Som, hälften papegoja, hälften hök,
    Har vändt sin fega roflust på försök
    Mot näktergalarne i Danmarks bokar.
    Ack, om det blott får känna örnens näbb,
    Dess lilla mod blir strax från flod till ebb,
    Och ynkligt med stjärtpennorna det slokar.
Du franska sol, gjut in en eldpartikel
I årets rankor, då slår vinet opp
Med stolt rumor i Zuavens hufvudknopp,
Men slår i knäna på den tyske Mickel.
Då bajonetter blixtra som en skog
Kring trikoloren, då vi veta nog,
Hvem som vi ha att tacka för kampagnen.
Skål för champagnen  -- <i>han</i> är den, som rår!
Jag frågar, hvem i hela världen står
Mot Zuaven och hans stamförvandt -- <i>Champagnen?</i>

Då Snoilsky år 1885 gaf Schöldström rätt att aftrycka
denna dikt i en uppsats (»Vargklyftan», i kalendern
Polstjernan), skref han:

Om du vill trycka af den gamla SHT-visan om
Champagnen, möter det intet hinder. Emellertid
anser jag, som du ock förutsett, att den strof,
som särskildt är riktad mot Tyskland: 'Det fanns ett
ökändt fjäderfä' o. s. v. bör utelämnas. Det är med
vemodigt löje man erinrar sig sådana utgjutelser från
1864, då man ännu trodde, att entusiasm och en god
sak betydde något mot materiell öfvermakt. Det värsta
är, att jag, trots alla erfarenheter, ändock icke
blifvit till fullo botad från en viss ungdomlighet
i tänkesättet, endast litet försiktigare.

Det danska kriget och därmed sammanhängande stämningar
hade för öfrigt gifvit nya motiv åt Snoilskys
skaldskap. Då han vid Knutsfesten i Upsala januari
1864 hade i uppdrag att utbringa skålen för damerna,
anslog han en allvarligare ton än brukligt i dylika
dikter.

    Den Nordens mö,
    Hvars bild nu sången målar,
    Är icke hon som vill beströ
    Sin väg med månskensstrålar,
    Och som bland parkens dunkla trän
    Uti en vemodssuck dör hän
    Vid knäppningar på lutan.   
Han besjunger <i>den</i> mö, som vid lampans glöd arbetar
till fromma för kämparne vid Dannevirkes skansar.

    Den redlige, förfrusne Jens
    Fällt bajonett på Nordens gräns
    Som våld sig vill tillista.

Och han utbringar lefvet för kvinnan som valkyria,
»då våldet fumlar på vårt lås».

En månad senare offentliggjorde han i Upsalaposten
ett skaldestycke, i hvilket harmen öfver Dannevirkes
fall blandar sig med känslan, att Sverige ej borde
lämna stamfränderne allena i striden.

Det är väl bekant, med hvilken orättvisa man på
afstånd, främst i Danmark, men ock i det öfriga
Norden, dömde general De Mezas åtgärder att utrymma
Dannevirke. Ord som »förräderi» och »feghet»
sväfvade på många läppar, ej minst hos de mera
platoniske danske fosterlandsvänner -- som stannat i
Köpenhamn. Man talade om »det tysksinnade partiet»
som uppgaf Dannevirke<footnote>Jmfr K BÖgh: Chr. Winther III: 341.</footnote>.

Först efter De Mezas död har man gjort honom rättvisa.

Snoilskys dikt <i>Vid Dannevirkes fall</i><footnote>Upsalaposten 10 februari, aftryckt i Aftonbladet.</footnote> är sprungen
ur den då gällande nationalliberalt-skandinaviska
stämningen och lämnar i hetsighet intet öfrigt
att önska. Detta vållade väl ock, att skalden vid
närmare besinning underlät att omtrycka poemet i
sina »Dikter». Men i skaldisk glöd och poetisk harm
tillhör det onekligen hans kraftigaste tidsdikter
från dessa år.

Dikten lyder:

    O Dannevirke, du som låg 
    Och Nordens frihet täckte! 
    Som mellan väster-, östervåg 
    Ditt dubbla bålverk sträckte!
    Du mur, som just din resning fick,
    Att ingen främlings lystna blick
    Bortom dig skulle fika!
    Du borg, där röfvarn feg och snål
    Så ofta flytt för män i stål,
    För döden, som ur ögonhål
    Af brons sågs bister kika! --

    Hur skönt, då stormen spjärnade
    I veck af Dannebrogen,
    Som Danmarks lejon värnade
    Med breda, ludna bogen!
    Hur gladt -- för några dar se'n blott --
    Då tysken måste glida brådt
    Från ointagna vallen!
    Han själf skref under med sitt blod,
    Att Danmarks gamla rätt var god;
    Stormstegen, rest med öfvermod,
    Låg tvänne gånger fallen.

    Och tvillingsegerns dag gick om -- 
    Än rykte bajonetten, 
    Då fegheten till lägret kom, 
    Och mörkret höljde slätten. 
    <i>Den natten</i> föll väl gruflig frost,
    Då ärans blanka svärd tog rost, 
    Gud vet i hvilkas händer! 
    Från Dannevirke som ett lam 
    Var hären bortledd -- blygd och skam! 
    Då tysken åter tordes fram 
    På fältet, en i sänder.

    Och nu är Norden klädd i sorg, 
    Och nu dess gräns blir trängre, 
    Och Sveriges häfd med Sveaborg 
    Står ej så ensam längre.
    Förräderi, du lömska kif,
    Du frusna huggorm, kläckt till lif
    Bland friska lagrars värma!
    Så grymt ditt dåd än aldrig var,
    Ty se, den här, som hädan drar,
    Den <i>tvänne gånger</i> segrat har,
    Och får en flykt dock härma!

    Bland öfvermakten, likt en flod,
    Som klämd bland klippor skrider,
    Reträtten går sin väg i blod --
    Månn det ej nu är tider?...
    Hvart ögonblick är sekler vardt,
    Om hjälpa nyss förut var kärt,
    Så är det nu nödvändigt.
    Ett dröjsmål -- och vår skuld blir svår!
    Hvart hugg, där skiftas, ger <i>oss</i> sår,
    Den kraft, som blöder där, är <i>vår</i>!
    O, dröjsmål är eländigt!

    Välan, när taga vi itu
    Med röfvaren, den lede?
    Hör, Nordens ungdom brusar ju
    Liksom ett haf i vrede!
    Nog är det ofta sagdt, den bör
    (Här ge vi vise män gehör)
    Ha mera tand för tunga;
    Men ingen makt skall dock förmå
    Dess hjärta till att lägre slå,
    Och sången, den rår ingen på --
    Vi måste --  måste --  sjunga!

    Så sjunga vi ock nu jämväl;
    (Och ingen oss förkättre!)
    Den här, som sveks af sitt befäl,
    Vi råda: välj ett bättre!
    Se'n, bröder, visen Preussarn hem
    Och Slesvig-Holstein -- tukten dem!
    Man vet, I konsten kunnen,
    På stenkolsön och kejsarstoln 
    Bor hjälparn ej -- men väl vid poln! 
    Hans hug är ren, hans sköld som soln! 
    Den hjälparen är funnen!

I omedelbart sammanhang med dikten lät Upsalapostens
redaktör följa en uppmaning i samma anda: Allt närmare
ryckte tiden, då Sverige och Norge måste gripa in. »Än
är det tid att hjälpa Danmark och oss själfva.»

Men de förenade rikenas ledande statsmän hade en annan
mening, och folkopinionen öfver landet gick knappast
åt samma håll som hos de unge vid Fyris.

Sången om Dannevirkes fall följdes af det djupt
gripande kvädet om <i>Det första regementet</i>. Skalden ser
den snöiga, blodiga kungsvägen från Dannevirke till
Dybböl såsom färgad af Dannebrog -- det hvita jämte
det röda; han ger ånyo luft åt förtrytelsen öfver
att Danmarks banér sänkts från bastionen, och så
bringar han i varma ord en hyllning åt det regemente,
som skalden förklarar vara:

     Ibland regementen det första förvisst, 
     Förty att just det vid reirätten var <i>sist</i>, 
     Och sist på sin egen begäran.

Det är något af Runebergs stil i detta. 

Sjösegern <i>vid Helgoland</i> inspirerar honom till en gladare dikt
som utmynnar i raderna:

     Den gula Elbe står i Tysklands sold
     Och mumlar doft om svek och lyckadt våld,
     Men mörkblå hafvet brusar Danmarks ära.

Till dessa danska krigsdikter hör ock det sköna poemet
om <i>Storken</i>, i hvilket revanchekänslan anknyter sig
till en berättelse om hur storken på mjölnarens kvarn i 
Dybböl blifvit husvill och barnlös. 
    Nu är jag barnlös och utan hem 
    Och går och letar i våta mossar: 
    Jag blir så glad, då jag hittar dem,
    De rosenkindade danske gossar -- 
    En gång de hämnas de brända fem!

Snoilsky yttrade en gång på äldre dagar, då hans
sånger för Danmark kommo på tal och lofordades,
att han icke kunde taga berömmet åt sig; han blygdes
egentligen öfver att han blott bragt <i>ord</i>, i stället
för att i handling visa Danmark sin sympati genom
att som frivillig gå ut i striden.

Af Snoilskys dikter från förra hälften af 1864 äro
för öfrigt att nämna dels poemet om <i>Shakspere</i> --
ursprungligen om <i>Shaksperes kvinnor</i> -- hvilket han
riktade till deltagarinnorna i den af ordenssällskapet
N. N. anordnade Shaksperejubelfesten i Stockholm, för
öfrigt en mindre betydande karaktäristik af den store
britten, dels hans öfversättningar från <i>Béranger</i>.

Hos en frände på mödernet fanns ett präktigt exemplar
af den joviale frihetssångarens skaldestycken,
hvilka med sin godlynta realism och sin entusiastiska
frihetskärlek lifligt anslogo den unge Snoilsky <footnote>Detta 
exemplar af Béranger blef sent omsider på
underliga omvägar hans egendom. Vid bokauktionen
efter denne frände, J. Banér, inropades det för
Svenska akademiens Nobelbibliotek, och på dess hyllor
igenkände en dag Snoilsky -- bokälskaren -- det allt
sedan ungdomen "välförtrogna exemplaret". Då det var
lätt nog att från Paris anskaffa ett annat af alldeles
samma upplaga och därmed göra byte, blef saken så
arrangerad, att den Béranger, som för Snoilsky ägde
ett visst affektionsvärde, anmälde sig till inträde
i hans bibliotek strax före hans 60-årsdag.</footnote>.

Redan i Orchidéer funnos tre Bérangerpoem 
tolkade af honom. Det var <i>Den gamle sergeanten</i> Karl
VII och Mitt vindsrum.

I Carl Simon Warburgs Svensk Månadsskrift
offentliggjordes ytterligare sexton, nämligen
<i>Kosackens sång,</i> Frihetsgudinnan, Skräddaren och
Huldran, Frankrikes barn, <i>Folkets minnen</i>, De båda
grenadiererne, <i>Fördömda vår, Vintervisa</i>, Naturen,
Vissångaren och Kardinalen; <i>Kungen i Yvetot, Ärans väg</i>,
Fallande stjärnor, <i>Horoskoper</i>, Paradisets Nycklar,
<i>Farväl till Äran</i>.

Bland dessa har Snoilsky lämnat de här ofvan
kursiverade nio tillträde till den slutgiltiga
samlingen af sina dikter.

"*"

För öfrigt var Snoilsky med afseende på sina egna
angelägenheter nu vid godt mod.

Den 24 mars 1864 skrifver han till Wikblad:

Du skall säkert höra med nöje, att jag är vid brillant
kurage och mår efter omständigheterna väl, som Cardo
skulle säga. Gud, vore allt väl gjordt i maj -- jag
vore då den lyckligaste människa under solen! Allt
har på sista tiden gestaltat sig så afgjordt ljust
för mig, att det nu på dessa lumpna tentamina beror,
om det skall mulna igen eller klarna som en Ostindisk
soluppgång. Lyckan är en kvinna, och därföre, just
därföre, litar jag på att hon skall ge mig sitt
största gunstbevis »im wunderschönen Monat Maj». Hände
mig sedan, hvad som hälst! Något <i>själfförvålladt</i> blir
det <i>aldrig</i>.

Poesi? -- Jag har aldrig kännt det där örnsuset kring
hjässan tydligare än nu, men just därför kan jag
icke skrifva än. Jag vet icke, hvarifrån det kommer
eller hvart det far, men jag vet, det färdas på
breda vingar.
Och den 9 maj meddelar han samme vän den lyckliga
utgången af en med oro motsedd tentamen. »Speciellt
i historiken strålade frukten af undertecknads
bemödanden i ett verkligen hesperidiskt skimmer.»

»Nyheten är» -- tillägger han -- »visserligen fyra dagar
gammal, men dessa dagar har jag varit jäktad till döds
för sällskapet N. N:s prolog eller hvad det skulle
kallas för vid Shaksperefesten. Jag hade ej blott
besvär med författandet, utan måste äfven öfvervaka
sättning, tryckning och häftning af besagda opus --
hvarföre dessa »litteræ laureatæ» äro halfvissna,
då de komma till dig» Ditt vänliga deltagande
gör dem friska igen, då du får dem, det vet jag.»

I slutet af vårterminen 1864 aflade Snoilsky sin
kansliexamen.

Till sina vänner i Danmark, från hvilka han under det
sorgliga kriget emottagit kära meddelanden, sände han
underrättelsen härom och synes hafva uttryckt något
vemod öfver att skola lämna Upsala.

Julie Winther svarade honom, den 2 juli:

Til Lykke med Din Examens hæderlige Bestaaen, min egen
Yndling! Ja, glad maa Du da for Alvor være over at
have sluttet Livet i Upsala. At der blander sig Vemod
i Tanken om Afskeden fra Venner og Kammerater som fra
det Sted, hvor du har levet saa mange lystige Dage,
er jo naturligt; men Du vilde dog ikke have været
glad ved at fortsætte dette længer. Den Følelse,
der greb Dig, da Du gik fra Examensbordet ned ad
Trappen, rørte mig især. Jeg forstaaer det saa godt,
Du Kjære, Du følte Dig eensom i Verden, Du trængte
i det Öjeblik til ät omfavnes af en Moder, der
ret havde glædet sig med Dig över, at Du havde vundet
Sejer og veloverstaaet Examen. -- -- -- Nu er det jo,
at Du skal leve et Liv, der skal være Sandhed,
saa Du faaer mere end en Drøm ud deraf; nu kan Du
i Ro hengive Din Tid til at arbejde paa Det, Din
Hu staaer til, og Du vil faa Glæde deraf, det veed
jeg vist. Nu, da Haabet om at se Dig her bliver til
Vished, vil jeg sige det til Chr. Winther. Indtil nu
har jeg levet som Taushedens Gudinde om Dig.

De sista raderna antyda, att Snoilsky ämnade sig på
nytt besök i Danmark. Det skedde ock på utresan mot
södern, dit hans trängtan stod.

Medel till denna resa skänkte honom realiserandet af
hans fäderneärfda hus, som sålts på hans förmyndares
tillrådan <footnote> Försäljningen, som inbragte omkring 
100,000 kronor, beklagades af faderns affärsvane vän Björkman,
och med hänsyn till tomtens framtidsvärde var den
förvisso för säljaren en dålig affär.</footnote>; och sedan en afskedsfest hållits för honom i N. S., där flere medlemmar strängat sina lyror,
<footnote>Ödmann berättar, att utom vemodiga afskedskväden
det äfven sjöngs en glad visa med följande strof:

      Nu må Polen blöda än så mycket, 
      Danmark må för tysken bli ett hem, 
      <i>N. S.</i> ger ej något ut från trycket 
      För att rädda dem.</footnote> och efter det 
han inskrifvit sig -- den 20 juni --
såsom »e. o. kanslist i finansexpeditionen», bar det
af, till en början mot väster. Först besöktes nämligen
Göteborg, där Snoilsky såsom medarbetare i Svensk
Månadsskrift blef omhuldad af dess krets. »I Göteborg»
-- skrifver han till Wikblad 31 juli -- »var jag flere
dagar, såg mig med rysning stå i bladet som 'notabel
resande', gjorde bekantskap med Viktor Rydberg, som
mycket intog mig, samt afåt en excellent middag hos
M:r Gibson, en af Göteborgs handelsfurstar.»
Långt senare erinrar han sig denna vistelse i rikets
andra stad, då han 19 oktober 1885 skrifver till
Schöldström: »Jag minnes lifligt den där sommaraftonen
hos Simon Warburg, då, som du riktigt erinrar, äfven
vår afhållne och beundrade vän Viktor Rydberg var
tillstädes. Den vänskap, som Den siste Athenarens
skald från första sammanträffandet ägnade mig, den
unge obskure studenten, har han under årens lopp
troget bevarat. Om än jag sedan de dagarne förvärfvat
ett namn i den vittra världen, blickar jag fortfarande
upp till Rydberg såsom en <i>facile princeps</i> bland våra
samtida svenske författare, vid hvars sida <i>ingen</i> står
jämnbördig. Det var en stor glädje att i somras få
återse honom och trycka hans hand!»

Från Göteborg styrdes kosan midsommardagen till
Danmark. »Tillsammans med Boströmianen von Bergen
utstod jag mycken nöd och farlighet till sjös, men
är väl framkommen till Kjöbenhavn, hvilken stad von
Bergen märkvärdigt nog valt till sommarnöje; det är
väl för den ästetiska luft, som är kvar efter Heiberg,
kan jag tro.»

Själf begaf Snoilsky sig ut till Hellebæk, där han
några veckor gästade Christian Winthers familj.

Hellebæk -- skrifver han -- är ett litet idylliskt
fiskläge på nordspetsen af Sjælland, dit jag följt
den Wintherska familjen -- den gamle skalden är
dock naturligtvis oskiljaktig från Kjöbenhavn. I
förgår var han härute och firade med oss sin
födelsedag. Stackars gamle, han är icke den som
lider minst af det oberättigade och hemska Fatum, som
efterträdt Gud i Världsstyrelsen och nu vill utplåna
gamla Danmark och strypa Holbergs och Öhlenschlägers
språk, för att sedan knuta till döds Bellmans och
Tegnérs, kanske redan i vår lifstid. 
I första veckan af nästa månad lämnar jag Danmark
på tröskeln af dess ovissa framtid. Blir det en tysk
provins, återser jag det aldrig. För öfrigt vet jag
endast att säga, det jag mår -- som förmodas kunde --
väl; några småstycken, rätt passliga till och med,
har jag visserligen skrifvit, men aktar ej att
meddela dig några pennfoster, förrän jag känt min
ande föryngras under nya himlar och en ny jord, där,
»wo Marmorbilder stehn und sehn mich an». Från Schweiz
vidare om den saken.

Bland dikter som nu tillkommo var <i>På Odins höj</i>,
dagtecknad den 31 juli, i hvilket poem skalden låter
humoristiska episoder från färdens sjösjuka dyka upp;
stämningen en vacker sommardag, då han nedsjunker i
doftande klöfver och njuter tillvaron med blicken på
den safirblå himlen och det mörkblå Sundet, ger åt
denna dikt sin solskensprägel.

Åt den unga, knappt fullvuxna Upsaladam, hvars
intagande väsende då fängslat Snoilsky och som ofta
omtalas i hans förtrogna bref från denna tid, diktar
han poemet <i>Till den fjärrboende</i>, och sänder henne
däri förborgade »blomdoft, solblick, hafsvind».

En månad senare är han i Schweiz. Och i det
undersköna Ouchy, pärlan af alla de vackra orterna
kring stränderna af Lae Leman, diktades till det
nyss nämnda föremålets ära <i>Dolce far niente</i>, den
förtjusande kärleksdikt, i hvilken skalden, drömmande
i löfsalen, låter alla bilderna få de välkända dragen

    Af dig med den dunkla, beslöjade blick, 
    Af dig med de knoppande, blyga behagen, 
    Som kämpa ännu mot sitt barnsliga skick.
Diktens slutord: »Bosquet de Julie» antyder
adressaten, skaldens unga »syster», som hon kallade
sig, hvilken -- som det heter i ett bref -- flitigt
studerade »Corinne ou L'Italie» för att i tankarne
följa honom på hans färd till det förlofvade landet.

Till samma unga dam, och antagligen från samma tid,
är följande under resan inskrifna:

        <i>Sång i Alpdalen.</i><footnote>I afskriftsboken från 1864-65. Något äldre äro kanske två kärleksdikter bland Wernerska papperen
"Växelsång" och "Vid sjöstranden".</footnote>

      Hvem är det hjärtat så klappar för?
          För dig, för dig! 
      För hvem har våren stämt upp sin chör?
          Ack, blott för dig! 
      Då alpen glimmar 
      Ur rosigt moln
      Och daggen dimmar 
      I blomsterskåln, 
      Mitt hjärta glöder i dunkla timmar
          För dig.

      Violen hviskar med halflyckt mund
          Ett ord om dig. 
      Och fågeln suckar i mörknad lund
          En ton om dig. 
      Då fallet tvättar 
      Den gråa hyn 
      På fjällens jättar 
      Med topp i skyn, 
      En svärmisk saga dess brus berättar
         Om dig.

      Mitt hjärta glöder -- till dig det trår,
         Till dig, till dig. 
      Min fot skall gå i lavinens spår
         Och nå till dig.
      Jag skall ej rygga 
      För forsens språng, 
      Förr skall jag bygga 
      En bro af sång
      Och gå på dallrande toners brygga 
          Till dig.

För Julie Winther uttryckte han sin förtjusning öfver
allt det sköna i naturen, som han såg, men anklagade
sig tillika öfver att denna stämning var egoistisk.

»Du Kjære» -- skref hon till svar -- »kald ikke Din
Glæde över Naturen og al den Skjønhed, Du seer,
egoistisk. Fortæl mig frit al den Jubel, der iwer sig
i Dig, låd mig ikke forlise Din Førtrolighed! Gud
höide sin Haand över Dig paa Din farlige Tur til
Montblanc! Naar du ret har seet Naturen, vil du först
rigtig elske Runsten. Lev vel! Chr. Winther hilser dig
kjærligt. Da jeg i Dag talede med ham om Dig sagde
han: »Det er mig umueligt at tænke paa <i>Snoilsky</i> uden
som altid knyttet til os med usynlige Baand.»

En förträiflig dikt, som finnes inskrifven i
anteckningsboken från resan och som tillhör denna tid,
oaktadt själfva »motivet» är hämtadt från Sverige,
är <i>Sommarpromenaden.</i>

Skalden har tydligen i tankarne förflyttat sig till
hemlandet och till sin unga väninna där.
 
    Skynda, skynda dig, min flicka, 
    Knyt din lilla halmhatt på, 
    Att ej sol'n din kind må pricka 
    Med en fräkna eller två. 
    Känn, hur frestande det ångar 
    Från rabatt och trädgårdsgångar! 
    Aprikosen i spaliern
    Sviktar brandgul på sin gren.
    Eller vill du svanen mata, 
    Där han yfs vid dammens rand, 
    Van att hvetbrödssmulor rata, 
    Som ej kommit från din hand? 
    Hur sin spegelbild han synar 
    Och mot vingen näbben brynar! 
    Ja, din hvita favorit 
    Anar re'n, du kommer dit.

    Inte heller? Ack, jag dåre, 
    Du är mätt vid tam kultur, 
    Och vill njuta con amore 
    Af en riktigt vild natur! 
    Ut i skogen då, min sköna, 
    Stärk ditt öga med det gröna 
    Och i dunkla, svala loft 
    Stärk ditt bröst med granrisdoft!

    Sagdt och gjordt, då. -- Fjärran suset
    Ifrån skogen hörs alltre'n,
    Och det hvita boningshuset
    Drar sig undan i allén.
    Här är genväg öfver ängen --
    Skogsfrun själf vi ta på sängen,
    Störa helt oförberedt
    Hennes vilda toilett!

    Just så här dags plär hon vakna, 
    För att gå i lönligt bad, 
    Och så torkar hon de nakna 
    Skuldrorna med ormbunksblad. 
    Syns på bladets gröna yta 
    Se'n en skummig pärla flyta, 
    Har hon tillråt dit helt varm
    Ifrån skogsfruns hvita barm.

    Yr du midt i gräset hoppar 
    Med din tunna morgonsko,
    Fastän stora klara droppar, 
    I hvartenda bladverk bo.
    Glad och rosenröd du blossar, 
    Då små blomsterlif du krossar, 
    O, det syns, du väl är van 
    Gå på blomster hela da'n.

    Se en stor och brokig fjäril 
    Sänker sig helt lätt på dig, 
    Dina läppars purpurkäril 
    Lockat fladdraren till sig. 
    Tänk, han tog dig för en blomma ... 
    Nå nå, värre kan man bomma! 
    Blindt han offrar dig en glöd,
    Som gjort tretti' rosors död!

    Det blef skumt i hast -- nu hvälfver 
    Lunden omkring oss sitt hus. 
    På de smärta björkar skälfver 
    Gyllne, dämpadt middagsljus. 
    Än gå skuggor dunkelbruna 
    Öfver barkens älskogsruna, 
    Än i dagen träda skönt 
    Alla skiftningar af grönt.
   
    Dig till ära offerröken 
    Går från lingonris och barr, 
    Och i fjärran ropar göken, 
    Skogens ensliga guitarr. 
    Han hör också till de dina; 
    Unga drottning Melusina, 
    Du för skogens folk är kär, 
    Deras goda fé du är.

    Alla fåglar äro glada,
    Då du kommer ut till dem
    För att lyss på deras svada,
    Där en lund ger skuggrikt hem.
    Ack, de veta, du är fången,
    Stängd från solen, stängd från sången,
    Fången timtals hvarje dag
    Under en oblidklig lag.
    Ty en svartkonstnär -- Beethoven, 
    Menar jag, är trollkarlns namn -- 
    Håller dig mot tro och lofven 
    Borta från naturens famn. 
    Klagoljud af bundna andar 
    I din ljusa dröm han blandar. 
    Ensam du att gråta satts 
    I hans stora tonpalats.

    Och där sitter du och stafvar 
    Med din friska silfverröst 
    På hans echon utur grafvar 
    Och ur sönderslitna bröst. 
    Och du gråter, stackars lilla,
    Så sonatens blad far illa; 
    Med sin skrikande diskant
    Bannar dig din guvernant.

    Täcka, vilda tusensköna, 
    Sjung du liten Karins sång,
    Så det klingar i det gröna, 
    Dit du flytt med lätta språng 
    Från orchestrarnes titaner 
    Och från engelska romaner 
    Af en hög moralisk ton 
    Uti Tauchnitz' edition.

    Här vi punkt för gången sätta, 
    Uret visar fyra re'n. 
    Hem utöfver äng och stätta, 
    Hem utöfver stock och sten, 
    Hem igen att strax på maten 
    Åter börja med sonaten ... 
    Men till skogs i morgon dag 
    Skynda glada du och jag.

Omisskänneligt är det inflytande, som Snoilskys
diktning vid denna tid mottog från den samtida danska
lyriken, och främst från den skald, i hvars 
hem han upptagits som en son. Detta inflytande är
märkbart i den friska, okonstlade naturuppfattningen,
i den omedelbarhet i känsla och enkelhet i uttryck;
som allt mera gör sig gällande i hans skaldskap.

Den Wintherska naturskildringen har för öfrigt ett
släkttycke med en svensk mästare, som Snoilsky i
så hög grad beundrade: Bellman. I bref till mig
påpekade en gång Julius Lange, att Chr. Winther »i
al Fald havde en eminent Evne tilfælles med Bellman,
nemlig Evnen til poetisk Landskabsmaleri». Inflytandet
från Winther på Snoilskys diktning skönjes också
i själfva rytmen, i valet af versform, där ofta
Christian Winthers fyraradingar och åttaradingar gå
igen liksom äfven enstaka uttryck och bilder.

Ej minst har det senast anförda poemet släkttycke
med Winthers lekfulla dikter.

Och så danades i denna skola Snoilskys skaldskap
till att mottaga de nya, rika intryck som Italien
skulle skänka honom och som skulle framkalla hans
skönaste ungdomsdiktning.
<b>III.</b>

<b>Vistelsen i Italien 1864-65, -- Italienska bilder.</b>

»Poesi -- jag har aldrig kännt det där örnsuset kring 
hjässan tydligare än nu», hade Carl Snoilsky
skrifvit i mars 1864, och fyra månader senare säger
han sig vänta, att hans ande skulle »föryngras under
nya himlar och på en ny jord».

Han blef sannspådd. Starkare har icke poesiens örn
slagit sina vingar kring Snoilsky än i Italien;
skönare, omedelbarare, mera fullblodig har aldrig hans
diktning klungit än här under Hesperiens blåa himmel --
låt vara, att han senare fann djupare toner.

I september skrider han öfver Italiens gräns, och
i Padua mottager han den inspiration, som skänker
vår litteratur den klassiska <i>Inledningssången</i> till
de italienska bilderna, utan all gensaga ett af
de yppersta poemen i vår svenska diktskatt under
nittonde seklet.

Det var ju ett helt sångarprogram, som den
tjugutreårige skalden här med trotsigt jubel
utslungade. Det var en gensaga mot allt grubbel, 
all tom efterklang, all fantastik, allt sjukligt drömmeri:

   Jag bringar drufvor, jag bringar rosor, 
   Jag skänker i af mitt unga vin, 
   På alla stigar, på alla kosor
   Jag slår den ljudande tamburin.

   Jag tröttar ingen utöfver höfva 
   Med lösa foster från drömmens hem,<footnote>Så i 
den ursprungliga texten.</footnote> 
   Jag sjunger endast, hvad jag fått pröfva 
   Med mina sinnen, de sunda fem.

Det var visserligen deri sunda realismens, men
det var tillika en frisk sensualisms jublande
proklamation. Och med en poetisk öfverdrift, som han
snart själf erkände, utropade skalden, att han föga
bekymrade sig om marmorstoder, vaser eller torsor;
hvad han älskade och beundrade var framför allt det
<i>lefvande</i> Italien, naturen, folket och frihetskampen.

Och till slut kommer en lättnadssuck i fröjden öfver
att vara fri, sin egen herre, kvitt alla hänsyn,
som ställning och släkt ålade honom:

    O, hvad mitt hjärta har våndats fånget, 
    I frack, i flärd och i onatur. 
    Mitt unga lejon, tag nu ut språnget 
    Och slå med tassen omkull din bur.

Det är något nytt, ej blott i Snoilskys poesi,
utan något af vårlossning i svensk diktning
öfverhufvudtaget. Så käckt och på samma gång enkelt,
utan alla öfverord och med hela fullheten af ett
jublande känslosvall hade icke förut <i>lefnadsglädjen</i>
biktats i svensk skaldekonst.
Och till diktens kraftiga innehåll svarar formen,
full af must och märg. Metern med dess uppåtgående
takt och afgjorda tonvikt på fjärde och nionde
stafvelsen bär karaktären af en frisk maning till
åhöraren att lyssna. Det är klang, det är fart,
det är ungdom redan i rytmen.<footnote>Egendomligt nog, 
hade samma meter användts redan 1848 i en rent burlesk dikt, 
Fredreks på Ransätt förträffliga "Jag frågar fan efter 
Herrgårds-Ola".</footnote>

En säregen verkan åstadkomma de italienska
ortnamn, hvilka här användas såsom klangfulla och
karaktäristiska rimord (Tiber -- fiber; Magenta --
glänta; Venedig -- med dig; Caprera -- lera).

Inledningssången, skrifven i Padua, var dock icke
den först diktade af sångerna på italiensk mark.

Tidigast torde <i>Vindarnas sång om Isola Bella</i> ha
tillkommit.

Anslaget: »Säg, känner du ön i speglande sjö?»
skulle kunna anses erinra om Mignondikten, men det
är tydligen ett danskt poem, som inspirerat formen
och hvars strofbildning Snoilsky efterbildat. Det
var nämligen Bödtchers »I våren» -- med skaldens egen
tonsättning -- som klingade i Snoilskys öra, då han
diktade denna naturskildring. Man jämföre:

Säg, känner du ön i speglande    Nu seenker sig Vårens svangrende
                         sjö,                                Luft,
Där alpernas stormar som         og Knopperne briste og Blomstren
              hviskningar dö?                             få Duft,
Med lunder och stoder höjs       og Bölgen, som længe smægted 
                 hon ur vass,                             i Tvang,
Och stiger terrass på terrass.   går atter sin blinkende Gang.
  Regnbågen skön                   I stille Lund
  Är ram omkring ön                i dæmrende Stund,

  Och brokigt målar                 bag Löv, som skærmer,
  Springbrunnarnas strålar.         en Nattergal sværmer,
I kronornas skymning susar        og Tonerne trænge dybt i mit 
                  det matt                               Bryst
Af suck, af kyss, af ljufva       som Suk, som Savn, som smeltede 
                   godnatt.                               Lyst.

Just emedan den danska melodien för Snoilsky var som
införlifvad med denna dikt, kunde han ej rätt förlika
sig med den svenska tonsättningen, af Ivar Hallström,
till hans Isola Bella.

Arona, den lilla orten vid Lago Maggiore, hade
han besökt den 7 september och därvid, enligt hvad
han senare skrifver till Wikblad, i näsan på den
kolossala ihåliga bildstoden af helgonet Borroméo
kvarglömt en mindre anständig bok af Diderot. Han
skref med anledning däraf följande skämtdikt, som väl
är af mindre betydelse, men för kuriositetens skull
må anföras:

                <i>I St Borromei hufvud.
                     
                        Vid Arona.</i>

           Håhå, ers Helighet, det är ej godt, 
           Att hälsa på er i er tomma hjärna. 
           Den blir ett kättarbål, en bronskalott, 
           Så infernaliskt baddar dagens stjärna.

           Ni blickar bålstor öfver bärg och dal, 
           Mot er bli kyrktorn bara parvenyer, 
           Och ännu aldrig var en kardinal 
           Uti besittning af så vida vyer.

           Från edra ögonhålor kan jag se 
           Isola bellas sjö, den blåa lugna. 
           Ställ till ett under, bäste Borromé,
           Den dufna ytan med en kåre hugna.
           Ni tiger envist -- ni mig kvitt vill bli, 
           Er skalle känner sig komprometterad 
           Och vill ej stoppas med fritänkeri -- 
           Min kardinal, bekänn, ni är generad.

           Jag medger visst, det var ett elakt svek 
           Med min person ert vacuum att fylla. 
           Gudnås, jag är ett helt bibliotek, 
           Fullt af förbjudna böcker på hvar hylla.

           Nåväl, jag strax vill sluta min visit, 
           Men lägger först i gropen af er näsa 
           I brist på snus just denna pappersbit, 
           Låt se, ni nyser, då ni börjar läsa.

Från vistelsen i nordvästra Italien är väl ock
den dikt, som trycktes i Ny Illustrerad Tidning
18 febr. 1865, men som sedan, egendomligt nog,
försmåddes af skalden, möjligen rent af bortglömdes,
vid utgifvandet af hans dikter. Det är <i>Magenta,</i>
den enda dikt, i hvilken Snoilsky besjungit det
italienska frihetskriget.

          Här är Magentas berömda slätt, 
          Där Cimbern lades i grafven, 
          Se'n han fått en läxa i folkens rätt 
          Af Nemesis och af Zuaven 
<footnote> I afskriftsboken från 1864-65, där endast några strofer finnas, lyder första strofen väl lika lyckligt:
           Här är Magentas berömda slätt,
           Den stora teutoniska grafven
           Här tolkades läran om folkets rätt
           Af Nemesis och af Zuaven.</footnote>.

          Den fjärde juni var sjukligt varm, 
          Åskdigra skyarne foro; 
          Det låg en tyngd på hvarenda barm, 
          Ett berg af tryckande oro.
          Milano-dômen steg spöklikt hvit 
          Mot bakgrund af svartblå himmel. 
          På gatorna böljade hit och dit 
          Ett ängsligt människovimmel.

          Tro mig, där byttes blickar i mängd 
          Af bruna ögon, som sporde: 
          »Kan också en fransk armé bli sprängd? 
          Då tvifla på Gud man borde!»

          Den dagen såg man Milanos mö, 
          På snabba fötter bege sig 
          Till marmortemplets skinande snö -- 
          Men ej för att låta se sig;

          Ej heller att böja mot altarets fot 
          Sin liljebarms tvillingsrunder 
          Och bikta där under bön och bot 
          En tjusande liten blunder,

          En blunder, som kommit ett manligt bröst 
          Af mållös sällhet att klappa ...
          Åhnej, visst ej att få syndatröst
          Hon sprang uppför kyrkans trappa

          Nej, nog det var för en annan sak 
          Som hitåt hon styrde färden: 
          Man har en utsikt från templets tak 
          Så vid som någon i världen.

          Man ser från denna förstenade skog 
          Af änglar och helgon, som bedja, 
          Lombardiska landet -- ja, nära nog
          Mont Blanc och Alpernas kedja.

          Där står hon, lutad mot pelarns stöd; 
          De mörka ögonen brinna, 
          Och hennes kind, den är purpurröd --
          Ja, det är något till kvinna!
           Från hvita pannan, som framåt böjs, 
           Otåligt slöjan hon slungar. 
           Se bara, hur floret sänks och höjs 
           På fulla barmen, som gungar!

           Vid horisonten hvad sken af stål;
           O hur hon blickarna spänner!
           I  krutrök röra sig föremål -- 
           Där fäkta Italiens vänner.

           Som ormar tänja sig massor ut 
           Och sluta sig åter med brådska! 
           Det blixtrar ur hvitgråa moln af krut,
           Doft rullar en aflägsen åska.

           Där pågår Magentas jätteslag ... 
           Hör du det cimbriska tjutet? 
           Italiens natt blir till strålande dag, 
           Men cimbrernes lif är förbrutet.

           Nu gäller det blodigt förtryckarns skinn; 
           Hvad virrvarr af jämmer och eder! 
           Hu, hvad kartescherna fräsa in 
           Ibland hvitrockarnes leder!

           Hell frihetens sol!  Med flammande spets 
           Du stinger barbarernes dimmor, 
           På segrande bajonetters krets 
           Du leker i breda strimmor.

           Den fjärde juni var sjukligt het, 
           Dess himmel af åskmoln begränsad; 
           Då aftonen kom, var, som världen vet, 
           Re'n luften från otyg rensad.

           Då solen bak dômen i glans gick ned, 
           Hon såg Italiens kvinna 
           Och strax en gloria af strålar vred 
           Att kröna de frias gudinna.
           Än dröjde dock tärnan med purpurhyn, 
           Hon tycktes bida och vänta ... 
           Då steg där från staden ett rop mot skyn: 
           »Evviva, evviva, Magenta!» --

           Nu grönskar slätten för längese'n, 
           Där österrikaren stupat. 
           I mullen, som gömmer de slagnes ben, 
           Sig plogen ofta fördjupat.

           De bästa drufvorna äro de, 
           Som spirat ur fiendens aska<footnote>Dessa 
           rader utgöra onekligen en reminiscens från 
           Nicanders "Ryssgraf": "Skönt spirar vår säd utur
           oväns mull."</footnote>. 
           <sp>Evviva l'Italia fara da se! </sp>
           Dess skål i en splitterny flaska!

I Venedig tillkom dels treklöfverdikten <i>Venezia</i>,
dels <i>Mocenigos palats</i>.

Venedig -- då ännu österrikiskt -- synes skalden såsom
en fallen skönhet. Efter den underbart lekfulla
kärleksdikten till Giacinta, som gör skalden sällskap
i den slutna gondolen, följa de harmfyllda sångerna
om Venedig såsom en svunnen storhet, hvars borg
nu är hem för skammen, för slafvar och hetärer,
hvars ynglingar stickas in i hvita vapenrockar för
att i sin ordning förtrycka andra -- bekämpa Ungern
och Danmark. Skaldens nyss så klara skönhetshimmel
förmörkas plötsligen af moln. Venedig är icke
fritt. Det är samma stämning som i Byrons »Ode on
Venice», där skalden begråter Venedigs svunna frihet:
»There is no hope for nations».<footnote>Äfven en 
annan af Snoilskys förebilder -- Anastasius Grün -- 
har skrifvit ett skaldestycke öfver det frihetsberöfvade 
Venedig.<footnote>
Mästerligt är det tragiskt sköna i de venetianska
palatsens förvittrade glans tecknad i Mocenigodikten,
som tillika innebär en hyllning åt den skald, hvilken
framför andra varit Snoilskys ungdomshjälte. Hur ofta
har icke en svensk Veneziafarare, då han i gondolen
passerat de halft utdöda palatsen, hört ett eko af
den första strofen:

            Det är så mörkt och så öde 
            I Mocenigos palats, 
            Det är som om idel döde 
            Där hade sin boningsplats.

Den vemodsfulla förening af skönhet och förgänglighet,
som är Venedigs stämningsmärke, har funnit ett
gripande uttryck i denna dikt, liksom i den nyssnämnda
Byronska diktens:

            Thirteen hundred years
            Of wealth and glory turn'd to dust and tears, 
            And every monument the stranger meets 
            Church, palace, pillar, as a mourner greets.

Från Venedig styrdes kosan till Florenz. Denna stad,
som halftannat årtionde senare skulle blifva Snoilskys
hem, och som då skulle inspirera en rad af dikter, var
nu en ofruktbar jordmån. I de »Italienska bilderna»
finnes intet Florenzpoem, men i anteckningsboken
från 1864-65 läses en halft humoristiskt hållen
situationsbild, i hvilken Snoilsky ger luft åt sin
fosterlandskänsla, men tillika åt vemodet att tillhöra
en ringa, obeaktad nation. Dikten -- <i>På promenaden i
Florenz</i> -- lyder:
             Det vimlar fullt på promenaden 
             Af granna kvinnor, stolte män. 
             Det är i Florenz, blomsterstaden -- 
             Hvad lif, och hvilket färgspel, se'n!

             Hvart folkslag, ända ned till greken, 
             Här talrikt återfinns i dag. 
             Blott Sverige står sig slätt i leken --
             Jag är den ende svensken, jag.

             Och om ett ord jag läte falla 
             På Frithiofs språk och Ingeborgs, 
             Man skulle tro, att, glömsk af alla,
             Jag fört tungusiskan till torgs. 

             Så där man aldrig brukat gissa 
             Då Carlars och Gustavers stål, 
             Så blanka och så segervissa,
             Inpräglade mitt modersmål!

             Nu sker ett misstag, så förlåtligt, 
             Se'n svärdet, se'n <i>språkmästarn</i> brast: 
             Att Narva glömmes helt uppsåtligt, 
             Det märks vid första ögonkast.

             Där går, liksom på högre vägnar 
             Den lille galliske munsjörn. 
             Han vet, hans minsta fotsteg hägnar
             Molnklyfvarn, kejsardömets örn.

             Kring dessa lockar, sirligt brända, 
             Står franska ärans skimmersol, 
             I dessa händer, handskomspända,
             Hölls blixten vid Sebastopol.

             Där tysken går och saligt blundar 
             I drömmen om germanisk kraft. 
             Och häpnar själf, då han begrundar
             Det mod vid Sönderborg han haft.
             Märk, med hvad käckhet sina ordnar 
             Den bistre moskoviten bär: 
             Om du vill se, hur man förhårdnar 
             I våldets  tjänst -- se på den där!

             Han efter polska lekens möda 
             Uppfriskar sig vid Arnos strand; 
             Hur mycket fick ej Polen blöda, 
             Förrän han fick sitt röda band!

             Där åker, stursk af själfva böfveln, 
             En riktig äkta engelsk snobb, 
             Vagnsdynan sparkande med stöfveln --
             O, du är älskvärd, master Bob!

             Vänd åter till den snusfabriken, 
             Du har bland Londons stenkolsrök, 
             Och gå i kyrkan och var sniken, 
             Men var så lagom stursk, din gök!

             Håll tal om fred i Underhuset, 
             För Nelsons flagg till evig skam; 
             Ett krig ej blefve bra för snuset
             Och gåfve gikt åt gamle Pam <footnote>Palmerston.</footnote>.

             Men ack -- hvad biter väl på dessa 
             Som höra till en »stor» nation -- -- 
             O, det kan hjärtat sammanprässa,
             Att svensken ej får höja ton.

             De sätta sig på höga hästar, 
             Och ingenting de akta på,
             De pösa uti hvita västar -- 
             Hvi är blott jag ej stolt också?

             Nej, Svea, du min gamla moder, 
             Blygs icke för din fattigdom. 
             Ej några polska tårefloder 
             Dig tynga vid historiens dom.
              Ej med att sälja bundsförvandter 
              Och bruka lömska öfverfall, 
              Du ärelös nått lyckans branter -- 
              Men därför du ej sörja skall!

              Jag skall väl söka lugnt betrakta 
              Den tomma glans, som bländar små, 
              Och i min ringhet djupt förakta 
              Den lögn, som flyter ofvanpå.

              Se så, var glad och ej förlägen, 
              Se skarp ut som en dragen dolk! 
              För ingen skall du gå ur vägen, 
              Son af Linnés och Wasas folk.


Öfver Livorno går vägen till Rom. Hamnstaden vid
Medelhafvet inspirerade följande dikt, närslägtad
med Carlinos »Svenska flaggan i Livornos hamn»;
den finnes intagen i anteckningsboken från resan.

                    <i>Livorno</i>.

              Jag andats doftet af citroner 
              Tillräckligt uti Arnos dal; 
              Tillräckligt lyddes jag till toner, 
              Från myrtenbuskens näktergal; 
              På stenkolsos och beck och tjära 
              Jag denna gången är beredd; 
              Jag märker, hafvet är helt nära, 
              På skvalpet från Livornos redd.

              Här flagga tusen smärta master;
              På tjugo språk blir man förstådd.
              På alla diskar klinga piaster,
              Och hvart man kommer, blir man klådd.
              På alla fickor tjufklor vända,
              Och turk och hedning och morjan
              Ha oljud för sig utan ända --
              Håll mun, din fula babian!
               Nej se, hur sjöman Viger kryssar! 
               En grann ostindisk silkesduk, 
               Som skall gå åt till grogg och kyssar,
               Kring sträfva halsen ligger mjuk. 
               Hans mun, i moln af tobaksånga, 
               Åkallar mörksens region: 
               »Anamme mej så och så många!» 
               Var hälsad, dyra hemlandston!

               Sjöröfvaren la ragazzina 
               Förföljer, re'n klar till batalj, 
               Två rader blanka vapen skina, 
               Två rader tadelfri emalj, 
               Ett par af svarta eldgap trollar 
               Först silkesduken från hans hals 
               Och lockar se'n hans sista dollar 
               Dit den ej hörde hemma alls.

               Kamrat, med svenska flaggan struken, 
               Din skuta är i kaparns våld. 
               Gjord pris!  Adjö med silkesduken,
               Adjö med årets silfversold! 
               Men re'n jag ser de tusen segel 
               Utbredas i Livornos hamn, 
               Där svallet glättar sig till spegel 
               Med skeppens bilder i sin famn.

               Välkommet, Medelhaf, som rullar 
               Ultramarinblått, glitterströdt, 
               Och i en dröm om hälsa lullar 
               En kropp, en själ, som lutar trött. 
               Du strandens sjuka rosor stänker 
               Med pärldagg, lifvande och len, 
               Och i din minsta droppe blänker 
               En oinfattad ädelsten.

               Ha, hvad det svalkar, hvad det kyler! 
               En hafsvind sopar bort i lönn 
               Den snö, som hjärtats blommor skyler. 
               Se, än finns grönt inunder snön!
              Hvem aktar på sin lilla smärta 
              Så nära hafvets majestät? 
              Tag dig ett strålbad, veka hjärta, 
              Så blommar nog det unga trä't.

              En syn det finnes, som kan verka 
              Mer stärkande än sjön förmått. 
              Bland masterna jag en kan märka, 
              Der något fladdrar gult och blått. 
              Hell flaggan med de trenne tungor. 
              Som vecklas ut vid Nordans larm! 
              Från hvarje pust ifrån hans lungor 
              Hon sväller som en hjältebarm.

              En högre makt det hjärta dömde 
              Till bragdlös, sånglös, stjärnlös natt, 
              Som här på Circes kust förglömde 
              Vid denna syn att klappa gladt; 
              Mitt land, jag rikedom vill kalla 
              Din fria stolta fattigdom! 
              Din snöflock på min graf skall falla 
              Och ej orangens hvita blom.

              Sitt varma skimmer solen tömmer
              På örlogsmannen hemifrån,
              Uti hans styckeportar drömmer
              En lättsöfd åskas segerdån.
              I tacklet, blött af hafvets fradga,
              Svagt hviner echo't af en storm,
              Och Afrodites blåa vagga
              Bär stolt på snäckans ädla form.
              
              Du smidiga korvett därborta, 
              Låt se, du får dig pansarskydd, 
              Att du ej komma må tillkorta 
              Mot Österns drake järnförhydd.
               Och får du ej -- gör likt berserken, 
               Som gick i strid med bröstet bart, 
               Så järnmän fingo röda märken --
               Än finns det gamla lynnets art.

               Bland en flock gäss den enda svanen, 
               Du står i krämarskutors skog, 
               Och raska bussar oceanen 
               Beherrska från din furubog. 
               Ifrån min vän sekundlöjtnanten 
               Till den matros, som har sitt hem 
               Där blåsten tjuter högst i vanten, 
               Jag yfves att tillhöra dem.

               Ja, ens ej du blir undantagen,
               Min stackars lurade kamrat,
               Som kommer hem med blod på kragen
               Att gå i kurran pank och flat.
               »Jag måste reda mig mot tio --»
               Helt enkelt till besked du gaf.
               Det samma lynne var, som Clio
               Hos svenska gossar höll så af.

               Du offer för de stordådstankar, 
               Dem tid ej nött ur Nordens barm, 
               Där de grott fast som hoppets ankar
               Står inbrändt i en senig arm, 
               Stor sak, om på Livornos diskar 
               Du lämnar dina penningar, 
               Blott du rätt ärligt genompiskar 
               Högmodiga utländingar.

I formellt afseende företer denna dikt (i nästnäst
sista och sista stroferna) ett par skavanker, som
den Snoilskyska sångmön eljes numera vuxit ifrån.

Måhända får man härutinnan se orsaken till att den
icke blef offentliggjord. Men öfver hufvud 
vill det förefalla som om Snoilsky -- och visserligen
ej alldeles med orätt -- tvekat, huruvida de dikter som
erhållit en mera skämtsam ton (Borromeo, Promenaden
i Florenz, Livorno) stodo på jämnhöjd med hans öfriga
italienska bilder.

Det entusiastiska Italiasvärmeriet och de rent
naiva målningarna af dess folklif och natur ligga
tvifvelsutan vida bättre för hans röst, än den
humoristiskt-politiska situationsbilden.

Han var för öfrigt nu en smula misströstande om
sin förmåga att trolla fram reseintryck och biktade
denna misströstan för vännerna i Köpenhamn. Men Julie
Winther svarade (26 september 1864).

Du er lidt urimelig mod Dig selv. Saalænge Du rejser,
er Du kun til for at modtage Indtryk nyde, leve og
notere Lidt af Det, der er værdt at mindes. Naar
Du da vender her tilbage og lever i Ro, kommer nok
Din Musa og besøger Dig. Hun vil Ro og Stilhed ikke
Rejser, ikke Baller og tomme, store Selskaber.

"*"

Redan i slutet af september var Snoilsky i Rom, och
där tillbragte han vintern och förvåren. Det var en
för hans personlighets och hans skaldskaps utveckling
ytterst viktig tid.

Adertonhundrasextiotalet var ännu de nordiska
Italiafararnes klassiska dagar. I Skandinaviska
föreningen träffades skalder, konstnärer, konstkännare
och konstvänner. Den tidens Rom är Skildradt af
skandinaviska pennor, af Nyblom, Dietrichson, Bergsöe
och flere.
Själf har Snoilsky i en liten uppsats: »Några minnen
om Severin Falkman» (i Brokiga Blad, utgifna af Finska
konstnärsgillets skriftställarloge, III,



    CARL SNOILSKY 1804.
Efter teckning af S. Falkman.

Helsingfors 1901) erinrat sig sin Romatid och
beskrifvit samlifvet särskildt med sin gode vän
Falkman, (f. 1831, d. 1889), en finsk målare, elev af
Couture samtidigt med Malmström och Winge.
I september 1864 -- skrifver Snoilsky -- kom jag
till Rom, en ganska oerfaren ungdom, förflyttad
nästan utan öfvergång från min lilla studerkammare i
Upsala till söderns härlighet och det kontinentala
lifvets rikare former. Jag var främst af allt en
glödande skandinav och hade, för att icke behöfva
dröja i Tyskland en timme mer än nödvändigt, rest
genom natt och dag från Lübeck till Geneve. Äfven
åt Schweiz och norra Italien ägnades blott några
veckor, och så stod jag en vacker dag på Romas Corso,
ditkommen liksom med Andersens »Flyvende Kuffert»
direkte från Vaksalagatan. Intrycket var mäktigt;
ändock voro icke mina första frågor: hvar ligger 
Sankt Peter? hvar ligger Forum Romanum? utan: hvar 
träffas Skandinaverna? Man förde mig till Palazzo 
Correa, en gång Gustaf III:s bostad, som nu inrymde 
lokal för den Skandinaviska föreningen. Det var i 
dess sal, som jag fick göra bekantskap med den lilla 
norska kolonien. Danskarne voro de ojämförligt talrikaste;
också kallade de lokalen »det danske Casino», hvilket 
föreföll mig väl exklusivt, då Sverige understödde 
föreningen med lika stort offentligt anslag som Danmark. 
Efter danskarne kommo norrmännen närmast i antal; af 
svenskar funnos endast några få, som för en längre tid 
fäst sina bopålar i den eviga staden. Till svenskarne 
sällade sig finnarne; och det var godt att ha dem till 
förstärkning, ty i danskarnes sätt att vara märktes 
detta år en viss reservation, som rätt mycket afstack 
emot entusiasmen under studentmötena. Nu finner jag 
ganska naturligt, att uteblifvandet af den så storordigt 
lofvade hjälpen mot Tyskland hos dem alstrade förstämning 
mot de svenske bröderna. Besynnerligt nog gjordes aldrig
norrmännen ansvariga för den politiska skandinavismens
bankruttförklaring. Här är icke plats att räkna upp
alla kända konstnärs- och författarenamn, som under
året märktes inom den skandinaviska gruppen. Jag vill
blott nämna Henrik Ibsen, Dietrichson, G. F. Allen,
Carl Bloch, Valter Runeberg, C. G. Estlander och
Frithiof Kjellberg. <footnote>Allen, den berömde danske historikern, 
Bloch, likaledes berömd dansk målare; Valter Runeberg, finsk
bildhuggare, Estlander, den kände finske litteratur-och konstforskaren; Kjellberg, svensk bildhuggare.</footnote>
Sedan jag i Palazzo Correa nyfiket granskade de
tidningsläsande eller konverserande medlemmarne, bland
hvilka jag under de närmaste månaderna skulle söka
mitt dagliga umgänge, såg jag inträda en högväxt man
med mörka ögon, mörka små mustascher och pipskägg,
vid hvars utseende jag genast fäste mig, och icke
jag allenast. Bland de nykomna skandinaviska damerna
hviskades med tydligt intresse: hvem är den ovanligt
ståtlige mannen? Naturligtvis skyndade jag göra hans
bekantskap och från den stunden daterade sig min vänskap 
med Severin Falkman, finsk konstnär.-- -- -- -- 
Jag lärde i honom känna och uppskatta en älskvärd
kamrat med ett lugnt men oförbränneligt godt lynne,
den trefligaste sällskapsmänniska, utrustad med rik
fantasi, som ständigt alstrade roliga historier,
kanske i grund och botten sanna, ehuru enskildheterna
vid andra tillfällen framkommo i ny och skiftande
gestalt.-- -- -- -- Efter de åt konsten, museibesök
o. d. ägnade stunderna träffades vi vanligen till
gemensam middagsmåltid, Falkman, jag och ett par
andra vänner, frih. Edvard Cederström och Fredrik
Bardenfleth (död som amtman i Danmark). Det var den
tiden brukligt, att männen af pänseln och mäjseln
uppträdde med en viss artistisk vårdslöshet i det
yttre -- det var innan Rom blef den lyxstad som
det nu är -- men Falkman höll för sin del på en
vårdad toalett, otadligt hvitt linne och fin svart
bonjour. Pariserelegans! Också intogo vi våra flesta
middagar icke på de alltför genuint romerska ställena,
utan i en restaurant vid piazza di San Carlo, där man
fick milanesiskt kök och rena servietter. Aftnarne
däremot då man icke var på Argentinateatern, för
att applådera den förtjusande Zelia Trebelli, eller
Bettini, som hon då hette, tillbragtes i kretsen af
de andra skandinaverna, hvilka brukade samlas på en
liten rökig Osteria vid Via Tritone. Det var härliga
aftnar fulla af lif och färg. I fonden tillagade den
fete kocken vår enkla aftonvard, som fräste på den
murade Spiseln, vid sidorna stodo två långa bord,
det ena förbehållet åt skandinaverna, det andra åt
kommande och gående, mest vingårdsbönder och deras
svartögda kvinnor. Det gyllne romerska vinet gnistrade
i flaskorna och öfver sorlet och glammet 
hördes ofta Henrik Ibsens stämma. Han var då icke så
stilla och förbehållsam som han senare blifvit, utan
disputerade tappert, isynnerhet när den skandinaviska
politiken kom på tal. Det kunde härvid under stundom
gå rätt hett till.-- -- --

Ibland företog vårt lilla kotteri utfärder till
Tivoli och Albano, då vi från borickans rygg läto
blickarne sväfva öfver blågrå olivlundar och från
höjderna nerdansande kaskateller.

I en dikt till Henrik Ibsen har Snoilsky återkallat
samma minnen:

   År sextiofyra,
   Då Dybböls dunder
   Ännu gaf eko
   Bland Söderns lunder,

   I silfverskimret 
   Af Romas måne 
   Hvar kväll vi träffades
   På Tritone.

   Bland vingårdsbönder 
   Kring spiselflamman 
   En flock från Norden 
   Höll troget samman.

   På härden kocken 
   Vår måltid stekte, 
   Albanerdrufvan
   I glasen lekte.

   Du  satt vid midten 
   Af långa bordet, 
   Och bland oss unga 
   Du förde ordet.

   Nyss våldet stympat 
   Norröna-stammen; 
   Vi delte sorgen,
   Vi delte skammen.
   Jag hör dig tala
   I sena natten, 
   Det Ijungar under 
   Den stora hatten.

   Bland italienare 
   På Tritone 
   Du hette bara
   Il Capellone.

Man ser för sig bilden af Ibsens korthuggna skepnad
med det stora hufvudet och det den tiden mörka,
yfviga helskägget och därbredvid Snoilskys smärta,
drömmande gestalt sådan den samtidigt tecknades af
Severin Falkman. <footnote>Detta porträtt är nedkastadt 
på velinpapperet under en seans.</footnote>

Snoilsky anspelar i dessa verser på deras dåtida
gemensamma patos: sorgen öfver Danmarks olycksöde,
skammen öfver att det lämnats ensamt i striden. Ibsens
harm häröfver sjuder i de nyligen utgifna brefven.

Och det är tydligt, att indignationen öfver de svikna
löftena, då den nordiska samlingstanken gick i kvaf,
bidrogo att gifva Ibsens kommande diktning dess bittra
och kärfva klangbotten och lät honom blotta »lögnen,
halfheten, ovederhäftigheten på alla andra mänskliga
områden». Snoilsky var föga mindre nedslagen; men hans
ungdomliga lätta sinne tog saken mindre djupt. Och i
sitt tal till Ibsen 1898 uttalar han att »vi andra
som då voro unga blygdes väl öfver uppgifvandet af
de ideal, på hvilka vi dittills lefvat, men funno
oss åter till rätta i våra 
små verklighetsförhållanden, som de stora orden till
en tid undanskymt! Ni fann eder icke till rätta,
Henrik Ibsen!»

En tilldragelse som stod i samband med det danska
kriget vållade ett tillfälligt missförstånd mellan
de båda vännerna af Danmark. I ett nummer af dansk
Illustreret Tidende, där ett porträtt af Manderström,
Sveriges och Norges dåvarande utrikesminister, var
intaget, befanns en dag ett rep ritadt om halsen
kring porträttet. Snoilsky fick se det och blef sårad
å släktskapens vägnar, hälst han trodde sig inse
de svårigheter, Manderström haft att bekämpa. Han
bad Dietrichson, som då var bibliotekarie vid
Skandinaviska föreningen, undersöka, hvem som dristat
sig utföra denna exekution »in effigie». Vid nästa
sammankomst anmodade Dietrichson gärningsmannen att
namngifva sig, och till Snoilskys öfverraskning
bekände Ibsen, att det var han, som gifvit luft
åt sin harm öfver Manderströms politik. De båda
skalderna hade då ett enskildt meningsutbyte, som
slöt med en formell försoning, ehuru en hvar behöll
sin åsikt<footnote>Snoilsky skrifver i uppsatsen om Falkman att
han och Ibsen "blefvo ovänner -- för en kort tid
lyckligtvis".</footnote>. Fem år senare råkades de i Stockholm, och
något af det första Ibsen gjorde var att meddela, att
den formella försoningen nu kunde bli saklig, eftersom
hans åsikter om Manderströms politik förändrats på
grund af nya upplysningar. »Ja», svarade Snoilsky
leende, »men det är lika galet, och vår försoning 
blir på sitt gamla stadium, ty sedan jag nu studerat 
akterna, har jag kommit till motsatt resultat och
står just där du stod då.» <footnote>Dietrichson: Svundne Tider.</footnote>


Hvilket värde Ibsen satte på Snoilskys diktning
framgår af följande rader ur ett bref till Lorentz
Dietrichson mars 1871. »Udgav ikke Carl Snoilsky sine
Digte forrige Jul? Og var ikke Modtagelsen sådan at
den måtte uppmuntre ham til at vedblive. <i>Han er dog
virkelig en Lyriker af weget höj Rang.</i>»

Från Snoilskys Romavistelse föreligger ett bref till
Wikblad, dagtecknadt den 6 november 1864, och som
ger en inblick i hans dåtida stämning utöfver hvad
han genom sitt skaldskap biktat:

Hedersvän! Det är oförlåtligt, att jag i 14 dagar
dröjt att besvara ditt bref, men du skulle ursäkta
mig, om du visste, hur upptagen jag varit af
utflykter, tankar på X. X. (hvarom mera sedan, oss
emellan) och -- gudarne vare innerligt lofvade -- af
dikt och sång! Dessutom blef jag icke litet villrådig,
hvem jag skulle svara först -- antingen mina Upsala- 
eller mina Stockholmskorrespondenter och kära vänner,
då jag en dag i förra månaden öfverraskades af att
på en och samma gång emottaga skrifvelser från dig,
Cardo, Svedbom, Böttiger, Björck och v. Bergen. Vare
det mig förlåtet, att jag först satte mig ned att
öfverhölja v. Bergen med vers och prosa, honom som
bragt mig friska och innehållsrika hälsningar från
det lilla lockhufvudet -- hälsningar som jag måste --
<i>måste</i> först besvara. Det föga intressanta, som jag
kan ha att förtälja om hur jag äter, bor m. m. i den
eviga staden, har jag pliktskyldigast relaterat till
min släkt m. fl., och jag har icke tålamod att ånyo
uppräkna dessa döda detaljer; hvad jag sett af skön,
odödlig konstframbringelse -- ja, för det saknar jag
ord, åtminstone tillsvidare. Jag vill endast återtaga,
hvad jag en gång för 
just ej så länge sedan skref i något anfall af ungdomsysterhet :

   För marmorbilder jag ej kan brinna,
   Hälst när det fattas dem arm och ben;
   Jag vet blott jag, att den skönsta kvinna
   Alldeles icke var gjord af <i>sten</i>. 

-- -- -- Jag har sett den Capitolinska Venus!

Hvad mina poetiska bedrifter beträffar, har jag
bedt Björck, som innehar en del nya manuskript,
att delgifva dig dem. Är du riktigt mån om att läsa
dem, så laga, att lille Sved <footnote>Vilhelm Svedbom, 
f. 1842 d. 1904, såsom direktör i Musikaliska akademien.</footnote> 
utkräfver dem af skalden och siaren, som eljes 
sannolikt förgäter denna min begäran. Jag skickar 
denna gång till dig några betraktelser från ruinen 
af »Neros gyllene hus». Från Hans Helighet Påfven 
kan jag hälsa: jag såg honom för två dagar sedan, 
då han med alla sina kardinaler och sitt uniformerade 
pack (vulgo Nobelgardet kalladt) messade i kyrkan 
<sp>S:t Carlo</sp> öfver det af mig besjungna 
Helgonet Borromeo. Påfven är en stackars liten gul 
skallota gubbe, som icke kan gå; är för öfrigt i stort 
rykte för renlefnad och beskedlighet, den sednare 
drifven så vidt att skurken Antonelli får husera, 
hur han behagar. I går hade jag det skönaste naturskådespel 
jag haft i mitt lif -- jag är ännu helt berusad däraf. 
Det var i Tivoli, dit jag kom med några danskar efter 
en half dags vagnsfärd genom den stinkande Campagnan. 
O, du härliga Tivoli med dina oliveskogar, dina kaskateller, 
som hoppa i regnbågsglans klippa efter klippa och öfverstänka 
med ett fint skum ruinerna af Mæcenas villa! Uppe på den
öfversta klinten står ett gammalt Sibylletempel, där
jag gjorde det barmhärtighetsverket mot klassicitetens
genius att utskrapa de obskura namnen af några och
tjugo oförskämda tyska lurkar, som någon gång i tiden
insugit suset af Tivolis lagrar med sina långa, långa
öron. I Sibylletemplet uppdukade vi vårt lilla mål, af
fisk från Anio, lärkor från Campagnan och af guldgul
perlande Marsala. Man glömde ofta att tömma det ända
till munnen förda glaset, då blicken kom att falla
på det sköna landskapet därnere i 
djupet. Ack, hvad det gör ögat och hjärtat godt att
insuga eviga scener! H. K. H. Prins Oscar hoppas
jag tyckte detsamma vid sitt besök, om hvilket
en i berget infattad marmortafla förtäljer i
guldbokstäfver. Under Prinsens namn hade en välkänd
hand skrifvit: Calle Ny.<footnote>C. B. Nyblom.</footnote>

Under Romavistelsen mottog han ett kärkommet bref
med råd och föreskrifter från sin gamle halfblinde
mästare i Köpenhamn, (1 november 1864.)

Tak for dit elskværdige Brev! Jeg gjemmer det imellem
mine bedste Papirer og tænker ofte paa Dig. Men at
tænke med Pennen i Haanden falder mig -- som Du nok
veed -- ret temmelig besværligt. Tag derfor tiltakke
med disse faa, indholdsløse Linier!

Jeg sætter mig nu paa et Kateder og holder Dig en
Forelæsning. Hør nu! Hvis Du i kort Tid ønsker at
kunne slaa de Nattergaletoner, som nu lyde for Dit
øre, saa maa Du ikke omgaaes med danske Kammerjunkere,
svenske Baroner, tyske Lærde eller disses Damer;
det duer ikke, min Bedste! Hold Dig til Din »Maëstro»
og bland Dig mellem Folket; søg att faa Adgang i en
italiensk Familie, og tal saa <i>sans gêne</i>, ja med den
yderste Frækhed -- <i>slet</i> Italiensk, saa vil Du snart
lære at tale <i>godt. Damerne<i> ere især ganske ypperlige
Sprogmestre; men i saa Fald maa Du dog vel mindes,
at Du befinder Dig ganske nær ved Sirenernes Hjem. At
bo i et Hotel anseer jeg for det mest hæmmende og til
Hindring, naar man vil lære et Folk og et Folkeliv
at kjende. 
-- -- --
Lev vel! Rejs, og vær lykkelig. Skriv mange Digte,
men tag Stoffet fra din Hjemstavn; gjem Rejsens
Indtryk til den Tid da Du atter sidder ved Fyrisaa
eller Mælaren; da ville de först straale Dig i det
rette Lys <footnotte>Lyckligtvis följde Snoilsky 
icke detta råd.</footnote>...

                Din altid hengivne Ven

                         <i>Christian Winther.</i>

Julie Winther råder honom att söka bevista någon bal
som konstnärerna gifva för sina modeller. Hon berättar
en kärleksepisod från en dylik bal och tillägger med
kvinnohjärtats psykologi:

Du vilde have Sands derfor; Du har en dyb, glødende
Sjæl, og, træffer Du en Kvinde i Livet der helt
kan bemægtige sig Din Sjæl -- ja, da vil Dine Sange
varme og gribe Hjærtet paa en hel anden Maade end nu.

De skaldestycken Snoilsky diktade i Rom äro
följande: Neros gyllene hus, En familj, Saltarello
i Trastevere, Regnväder i Rom, Jultankar i Rom,
På Romerska Campagnan, Tivoli, Raphaels Fornarina,
Salvator Rosa, Grafven utan namn och Sången vid den
skandinaviska julfesten.

Af dessa är den förstnämnda, <i>Neros gyllene hus</i>,
som tillägnats Ibsen, den mest betydande och jämte
Inledningssången den dikt, man närmast tänker på,
när de Italienska bilderna äro på tal.

Hur mången diktare har ej på Romas jord veklagat
öfver dess fallna härlighet, vemodsfullt besjungit
de svunna tidernas glans -- hur mången har icke prisat
ruinernas skönhet! Men Snoilskys originella grepp är,
att han ställer glanstidens tyrannvälde som en mörk
motsats till de nya tidernas frihetsdrömmar. Och här
får hans röst en dyster klang af ballad, ej allt för
vanlig i hans tonskala:

      På ramlade herrskarsäten 
      Historiens dom blir dömd;
      Den lyder: Glömd och förgäten, 
      För evigt förgäten och glömd!
Stolt trampar hans fot den backe, där Neros gyllene
hus en gång rest sig. »Tidernas yngste son» ser blott
i denna ruin en utsiktsplats.

Men så utvecklas hans framtidshägring: den dag, då
solen skall säga godnatt till de gamla tider, och
äfven till forntidens ofrihet, då Sankt Peter lämnar
Vatikanen, då den store Pan vaknar upp och Hesperiens
vind ej mer sjunger vaggsång för slafvar. Och nu
följa de inspirerade frihetsstroferna, hvilka under
det närmast följande årtiondet lefde snart sagdt på
hvarje frihetsälskande svensk ungdoms läppar:

   Bort, bort med Sankt Petri nyckel 
   Och multnade helgonben! 
   På vantrons ömkliga gyckel 
   Såg solen för länge re'n.

   Bort, bort med den dumma gestalten 
   Ifrån Trajani kolonn! 
   Den är ej af rätta halten: 
   En bättre vill tidens son.

   Ställ upp på pelarn en annan: 
   En genius, som blickar fritt, 
   Med flygande lockar kring pannan 
   Och mössa af frygisk snitt!

Ädlare uttryck har ej den i alla frisinnade kretsar
rådande sympatien för Italiens slutgiltiga frigörelse
från påfveoket erhållit. Snoilsky kände med och för
det folk, bland hvilket han vistades.

Det skönjes ock i de folklifsbilder, där han gifvit
sin sympati för italienaren luft, såsom <i>En familj</i>
-- en genrebild, sådan tidens målare af en Leopold
Roberts eller en Marstrands  skola älskade framställa
<footnote>Om motivet till denna dikt berättar Snoilsky
i sina Falkmans-minnen: "Besökte man Falkman vid
middagstiden, kunde det hända, att man där träffade
Stella, en af Roms skönaste modeller. Han skulle
måla hennes portträtt. Denna Stella hade också en man
(poserade som röfvare) och en bambino, hvilka någon
gång uppenbarade sig i Falkmans studio. Dessa båda,
Stella och mannen, iklädda sina färgrika dräkter
från Campagnan, utgjorde jämte bambinon en i
sanning pittoresk grupp. Jag har aldrig sett vackrare
människor af den sydländska typen. Falkmans porträtt
af Stella vardt, som jag misstänker, aldrig färdigt,
men själf fäste jag på papperet en liten tafla,
hvilken under öfverskrift <i>En familj</i> återfinnes i min
diktcykel Italienska bilder."</footnote>
 -- och <i>Saltarello i Trastevere</i>, en situationsbild,
som vida ställer de från Florens och Livorno
diktade i skuggan, och som måhända därföre ock
utträngde dessa ur den valda diktskatt som nådde
tryckpressen. Stämningsbilder af utomordentlig
äkthet är akvarellen <i>Rägnväder i Rom</i>, den tröstlösa
<i>På romerska Campagnan</i> med dess slutanklagelse mot
påfvedömet, som gjort »ett helvete utaf den sköna
jorden», och sist, men ej minst, den fagra dikten
<i>Tivoli</i>, i hvars strof byggnad skalden liksom sökt
härma vattenfallets pärlrägn.

En icke alltför vällyckad sonett, som Snoilsky
meddelade bland dikterna, är <i>Raphaels Fornarina</i>
-- den bekanta bilden i Palazzo Barberini, som egendomligt 
nog tjusat honom. <footnote>Sonetten, som meddelades i 
Sånger och Berättelser af Sju Signaturer, upptogs <i>icke</i> 
i skaldens första diktsamling, men ingick i den postuma 
upplagan af samlade dikter.</footnotne>

Den vida öfverlägsen är dikten <i>Grafven utan namn</i>,
hvilken Snoilsky antagligen återfunnit bland dikterna
från Julie Winthers kvarlåtenskap och 
som först trycktes i hans postuma samling. Här har
Snoilsky med ett motto från den af honom i Smådikter
besjungne Keats -- »his name was writ in the water» --
ägnat en fint känd dikt åt den namnlöse skald, hvars
graf vid Cestii pyramid blott prydes af en lyra;
med en melankoli, som <i>då</i> knappt bör ha varit fullt
naturlig, sjöng han:

            Så fort blir intet glömskans del
            Som ett förstummadt strängaspel. -- -- --

            Än se'n då, om ock ärans sken 
            Ej flyktigt dröjde på din sten? 
            Där grät ej någon mö.  Än se'n? 
            Hon hade smålett snart igen.

En egendomlig plats bland Romadikterna intager
<i>Jultankar i Rom</i>, skrifven dagen före julafton och
gifvande luft åt den vemodskänsla, den hemlängtan,
som stundom griper nordbon i främmande land.

Otaliga gånger har detta stycke, som här och
hvar företer ett lätt stänk af sentimentalitet,
reciterats af kallade och okallade deklamatörer. Få
poem torde under 1870-talet ha varit mera omtyckta
än Romafararens erinran om hemlandet, då almanachans
julmärke bryter af hans sydländska sommarfröjd och
minner honom om ett land med himmel mindre blå,
»om Bellman, tjusaren Tegnér, om skalderne från Nord».

   Mitt land, mitt land, hur mår mitt land med marken hvit af snön, 
   Med julefrid och juleljus och bjällerklang på sjön? 
   Jag har ej hem, jag har ej härd, jag har ej eget bo. 
   Månn någon ännu minns mig där? Mitt hjärta hviskar: jo.
Samtidigt tillkom dikten <i>Vid Skandinavernes
julfest</i>. Det var ett ömtåligt ämne. Skandinavismens
kungstanke: samhörigheten ej blott i frid, utan ock
i strid hade i verkligheten icke visat sig hålla
profvet. Och nu möttes svenskar och norrmän med sina
bröder danskarne för att gemensamt fira den första
julen efter kriget. Snoilsky -- som sörjt och lidit
med Danmark -- gjorde sig till tolk för hoppet om en
framtid för Nordens enhet, fast man spått dess död,

     Då det ej snördes i pansar
     Den olycksmorgon, då dagg föll röd
     På öde rykande skansar.
     Det är en bitter, bitter text --
     Nog härom taladt är det;
     En tanke, än ej färdigväxt,
     Fick icke färdigt svärdet.

Han manar pänselns, mäjselns och pannans män att
gripa verket an och bygga ett nytt tempel på det
gamlas brända tomt.

     För granens träd och bokens träd 
     Vi hoppas bättre tider: 
     Skål för det dolda smedjestäd, 
     Där framtid svärdet smider!

Att dikten fann sympati i danska hjärtan, därom
vittnar bl. a. att den danska skandinavismens
hufvudorgan Fædrelandet aftryckte den.

Ett par stycken, som jag på grund af vissa yttre skäl
skulle vilja tillskrifva Romatiden, äro »Bellmansro»
och »Munken», hvilka i hans afskriftsbok från 1864--5
omgifva dikten »På romerska Campagnan».
<i>Bellmansro</i> är född ur samma stämning som »Jultankarne
i Rom». Dikten, som offentliggjordes i den af
Christian Richardt utgifna samlingen »Vintergrönt»
1866, har sedan icke upptagits i Snoilskys samlade
dikter. Den lyder enligt handskriften:<footnote>Den 
tryckta dikten företer smärre afvikelser.</footnote>

   När bland söndagspublik du armbågat dig fram,
   När du flytt undan vagnar och hvirflande dam 
   Till dryadernas bo.
   Såg du ej, hur i kvällsoln det skimrade rödt, 
   Under ekar, där Vestan har rustat sig trött? 
   Såg du ej, på de smäckra kolonnerna stödt, 
   Bellmansro ?

   Där är fröjd, där är lif, där är sprittande lust,
   Där finns glädje i hjärtan, i glasen finns must,
   Där finns ungdom och sol.
   Där är löjet så ärligt, då kvickheten brann;
   Du blir syndabock först, om du svara ej kan;
   Ur den sjudande flaskan gör korken en grann
   Kapriol.

   Åh, nog såg du de hvita kaschetternas hem,
   Och nog hörde du dånande hurra från dem
   Vid en jublande skål!
   Och nog hörde du visor i moll och i dur:
   Sång, den gladaste hälst, är studentens natur!
   Hin tar den, som kan pimpla, tystlåten och sur,
   Alkohol.

   Här, där ekarna flätat ett luftigt gemak, 
   Ha vi skrattat i kör under grönskande tak 
   Åt den lekande Braun;
   Här Carl Michaels sång har förtrollat vårt lag, 
   Här i rosig belysning vi sågo hans drag, 
   Och han smålog ur bronsen, vår höge chorag, 
   Som en faun.
   Brödraringen är sprängd -- en har funnit sin graf,
   En är skild från de andra af länder och haf,
   En blef stadgad och vis.
   O, när sitter jag åter, jag irrande gäst,
   I den krets, där jag hade det varmast och bäst?
   Då vi träffas, är den som jag älskade mest
   Kanske is!

Äfven <i>Munken</i> trycktes åtskilligt senare, under ett
annat namn och med något ändrad redaktion.

Det är nämligen samma poem, som omsider fann väg till
Ny Illustrerad Tidning, där det våren 1871 lästes
under titeln: <i>Jesuiten</i> efter att ha försmåtts i
diktsamlingen 1869.

              <i>Munken.</i>

   Min mor, att få frid i sitt sinne,
   Åt kyrkan sin förstfödde gaf.
   I klostret blef barnet lyckt inne
   Liksom i en lefvande graf.
   Jag gret -- men hon stötte mig bort;
   Till Guds och Ignatii ära
   Mig tog jesuiten i lära,
   Mitt lockiga hår klipptes kort.

   Tolf vårar -- de vintrar mig tycktes --
   Jag satt vid min lärares knän.
   I själen den stämpel då trycktes,
   Hvars spår ej i tiden går hän!
   Så kåpa jag fick och tonsur,
   Så gick jag ur cellen som färdig,
   Min herre och mästare värdig,
   Så släppte man tigern ur bur.
<footnote>De fyra sista raderna i denna vers lyda i
N. Ill. Tidning: 
   Så kåpa jag fick och tonsur; 
   Så öppnades fängelsemuren; 
   Jag stapplade solblind ur buren 
   I människosorl och natur.</footnote>
   Jag stod som bedöfvad af smärta 
   Vid synen af leende fält. 
   Den vårflod, man dämmt i mitt hjärta, 
   Som tårar i ögonen svällt. 
   Min klagan dog bort utan svar 
   Bland lyckliga människoätter. 
   Då först under sömnlösa nätter
   Jag fattade klart hvad jag var.

   Jag flyktade ljusskygg tillbaka 
   Till templet, där dagern är half 
   Och strålarne sparsamma spraka 
   På målade fönster och hvalf. 
   Förtviflad till himlen jag bad, 
   Men bönen ej dit kunde hinna, 
   Den skönaste jordiska kvinna 
   Jag såg bakom messbokens blad.

   Hon anade ej mitt elände,
   Min bördas förfärliga vikt,
   Hur glödhet min andedräkt brände
   Vid oskuldens hemliga bikt.
   Hvi sökte hon absolution
   Med hviskningar, smäktande ljufva?
   Hon var ju re'n hvit som en dufva --
   Hvi skulle hon komma, just hon!

   Se där, just där månskenet faller, 
   I snöhvita kläder hon står 
   Och prässar mot biktstolens galler 
   Sitt långa och utslagna hår. 
   Jag hör hennes hviskande röst -- 
   Det var just en afton lik denna -- 
   Jag känner, jag känner Gehenna, 
   För mig finns ej nåd eller tröst.

   Hvem talar om misskund och ånger? 
   Själf fåfängt om misskund jag tiggt. 
   Vid ljudet af mässor och sånger,
   Till bikt, mina sköna, till bikt!
   Det svär jag vid Loyolas namn, <footnote>
   I N. Ill. Tidning lyder det:
   Loyola, jag svär vid ditt namn.</footnote> 
   Att jungfrun, den dygdiga, rena, 
   Skall tro hon kan himlen förtjäna 
   I afgrunden själf -- i min famn.

Sannolikt är äfven följande sonett tillkommen
vid denna tid; i hvarje fall är den intagen bland
afskrifterna under italienska resan, <i>innan</i> Snoilsky
kom till Spanien:

      <i>Italien och Spanien.</i> 

   Jag vet två systrar, härliga att skåda, 
   Så härliga, att hvar och en bland män,
   Som dömdes att bestämma sig för en, 
   Rakt glömde välja vid att se på båda.

   Den ena ser du jämt likt rankan låda 
   Vid riddar Frihet, sin utvalde vän, 
   En allvarsam och svärdomgjordad sven, 
   En ek, som vill för veka rankan råda.

   Den andra tärnan än ej make fått.
   En skrynklig biktfar lägger jämnt förhinder,
   I ensam cell sin sköna fånge binder.

   Han stämplar systerns lycka som ett brott. 
   Själf lystet smekande sitt biktbarns kinder, 
   Han kallar himmelsk celibatets lott.

I början af 1865 blefvo några af de italienska dikter,
som Snoilsky hemsändt, offentliggjorda, egentligen
emot hans afsikt.

Redan den 28 januari meddelar Ny Illustrerad Tidning
n:o 4 hans präktiga <i>Inledningssång</i><footnote>Med vissa afvikelser från den senare redaktionen.</footnote>
I n:o 6 följde <i>Saltarellon</i>, i n:o 7 <i>Magenta</i>, i n:o
9 <i>En familj</i>.

Hvad intryck dessa poem gjorde på det samtida unga
Sverige, framgår bl. a. af en hyllningsdikt till
»Sven Tröst» från en ung, tidigt afliden Upsalaskald,
E. V. Dufva, som lästes i samma tidnings n:o 12:

      Du skall det unga Sveriges
      Sångfurste bli!
      Vi andra sänka hjässan,
      Dig hylla vi.

Vittnesbörd från den tiden visa, att såsom Dufva
tänkte den bildade ungdomen i vårt land.

"*"

»Så gingo», heter det i minnena om Severin Falkman,
»fyra månader snabbt som lika många dagar. Vid
nyåret grep mig vandringslusten söderut, till
Napoli och Sorrento, Nyårsaftonen firade vi med
gemensamt Symposion (det sista!) hvarunder vi på ett
ställe, där det berömda <i>Est, Est, Est</i> iskänktes,
sammanträffade med några franska husarer -- Rom
hade då fransk garnison, som man minns. Dessa
karlar torde haft rika knösar till fäder, ty blanka
napoleondorer klingade fullt upp i allas fickor. På
deras inbjudning måste vi dricka kaffe hos dem i
kasernen, långt borta i Trastevere, hvarefter de i
daggryningen eskorterade oss hem med dragna sablar,
ty gatorna voro icke säkra, påstods det. För min del
hörde jag under hela tiden i Rom aldrig berättas
om något nattligt öfverfall. Farligare än några
briganter var romarinnornas sedvana att nattetid
genom fönstret utslå på gatan tvättvatten, köksämbar,
etcetera... hu, det var förskräckligt! Så snart
en fönsterhake klirrade, såg man också, huru stackars
nattvandrare sprungo högt i luften för att icke råka
i skotthåll.

Min sista vandring i Rom tillsammans med vännen
Falkman hade till mål Fontana de Trevi, för att där
offra den 
vanliga tributen af ett mynt. Om man gör detta,
skall man återse Rom, säger folktron. Jag kastade
en Trajani silfverpenning ner i det månbelysta
vattensorlet. Detta borde väl betrygga återkomsten
om något. Men oraklet är bedrägligt; löftet kan
visserligen gå i fullbordan, men icke på det sätt man
menat. Ehuru jag efter den tiden flera gånger varit
i Italien, både i norra och södra, återkom jag till
Rom endast för att <i>icke</i> se det. Efter femton år, stadd
på utresa från Napoli till Firenze, uppehöll jag mig
på järnvägsstationen i Rom under en half timme.» 
<footnote>Snoilsky berättar, att han vid afresan skänkte
Falkman en lefvande sparfuggla, som han haft i
sin bostad; "vänkretsen hade mycket roligt åt denna
min smak".</footnote>

Neapel -- skönhetens, solskenslättjans och slöddrets
metropol -- inspirerade <i>Nina la lavandaja</i>, en folktyp
af samma älskvärdhet som de föregående; <i>Chiajan</i>, en
ny situationsbild, där skalden mildt ursäktar den
brune lättingens likgiltighet: Neapellazzaronen
är den som sist af alla väckes ur sin blund af
frihetens ängel; dubbelsonetten <i>En bal i Palazzo
Reale</i>, i hvilken minnena från Masaniellos tid och
striderna på Solferinos slätter sammanbindas med
framtidshoppet om ett fritt, ett starkt, ett modigt
fosterland; <i>Sång i Neapel</i>, en Neapelmotbild till
Jultankarne; och sonetten <i>Salvator Rosa</i>, i hvilkens
vilda landskapskonst Snoilsky finner Italiens
frihetsträngtan sinnebildad.

I Neapel undfick Snoilsky ock idén till den käcka
dikt: <i>Masaniellos Tarantella</i>, som först ett årtionde
senare såg dagen i tidskriften Nu (1876), men då
<i>icke</i> i den ursprungliga formen. Vid ett besök,
som K. A. Melin gjorde hos Snoilsky i Dresden 1890,
berättade denne, att Masaniellos tarantella tillhörde
de andra italienska styckenas tid, men att 
           #######

Samlens hit I Bröder alla ifrån berget ##
                              ifrån sjön

Nu är icke tid att syssla vid ett nät för 
                              lumpen lön,

[överstruket]Kommen, jag är Massaniello fiskarn från
                       ###########
jag är fiskarn från Amalfi, Masaniello
                               som ni vet[slut överstruket]

Kommen jag är Masaniello fiskaren (överstruket] fiskaren [slut överstruket]
                                                             man känt
                                     från Amalfi strand
[överstruket]Var n#n tunga år[slut överstruket] att tända bruna
[överstruket]Med mitt ###[slut överstruket]
Jemnt min röst var varf
                            kinder    upp i brand

Hafvets söner, hafvets döttrar, barn af sköna
                                     Napoli,

Här är glädjen [överstruket] hvar är [slut överstruket] sången, Dansen, dansen
                                                  förr så glad och
      Landsmän                                            fri;
Hvar är glädjen? [överstruket] Landsmän? Glädjekoper svarat[slut överstruket]
Mulet flickan I mot jorden har   [överstruket]mulet[slut överstruket]
[överstruket]Svaren I helt mulet  blickande mot marken[slut överstruket]  
                                                              ner            
Glädjen [överstruket] ha vi ej last kommen[slut överstruket] ej ## känna min
                       honom ej vi Spaniosen destomer
Från Castiliens brända hedar kom han hit
                                     urblekt
                                 med [överstruket]hafvs[slut överstruket] rou##
Nu kan han det hvita Silfret  har det gula
                                guldet ock

[överstruket] O vi känna väl hans bittra kalla trots och #####
O vi känna väl hans bittra[slut överstruket]
I de slott vi byggt åt honom, drar han flott ej för

Då han kväfer våra tärnor                    god din

Och ### mig   af vårt [överstruket] ha dricka fest ##(slut överstruket]

___________________________________________________________________________
Faksimil af "Masaniellos Tarantella". Ur anteckningsbok från resan 1864-65.

slutet nyskrifvits emedan det gått förloradt genom
att ett blad i konceptboken förkommit<footnote>Meddelande 
af lektor K. A. Melin ur hans resedagbok.</footnote>. Jag 
är emellertid nu i tillfälle att något så när meddela
dikten i dess första, mera koncentrerade och väl
så friska form. I den afskriftsbok från 1864--65,
där flertalet af de i Italien tillkomna dikterna
i nyckfull följd <i>renskrifvits</i>, förekommer tillika
den första <i>kladden</i>, med rättelser och strykningar,
af den präktiga Masaniellodikten. Framletad ur
dessa spillror, lyder den som följer; de sex första
stroferna äro snarlika den tryckta formen, men det ej
alldeles fullbordade slutet, fem och en half strofer,
skiljer sig väsentligt från de senare tillkomna
<i>tio</i> nya.

        <i>Masaniellos Tarantella.</i>

Samlens hit, I bröder alla, ifrån bärget, ifrån sjön! 
Nu är icke tid att syssla vid ett nät för lumpen lön! 
Kommen!  Jag är Masaniello, fiskar'n från Amalfis strand; 
Jämnt min röst var van att tända bruna kinder upp i brand.

Hafvets söner, hafvets döttrar, barn af sköna Napoli, 
Hvar är glädjen, sången, dansen -- dansen, förr så glad och fri? 
Hvar är glädjen? Landsmän! Mulet blicken I mot jorden ner. 
Glädjen, honom vi ej känna, men spanjoren desto mer.

Från Kastiliens brända hedar kom han hit med urblekt rock; 
Nu han har det hvita silfret, har det gula guldet ock. 
I de slott vi byggt åt honom drar han, stolt, ej för gardin, 
Då han kysser våra tärnor, drucken rusig af vårt vin.

Då han kom, hans torra knota genom dräktens trasor sken; 
Ryttarstöfveln knappt fick fäste på hans nådes spindelben. 
Nu, en etterfylld tarantel, pöser han af öfvermod, 
Men det stinna hull, han fått sig, tog han af vårt bästa blod.
Bröder! Jag är Masaniello, alla kännen I mig grannt; 
Då en nyhet jag förkunnar, vet enhvar, jag talar sannt. 
Du som klagade, att dansen flyktade med glädjen bort, 
Vet, jag talt med Tarantellan -- hit hon kommer inom kort.

Nyss i klara morgonpurpurn jag Vesuvius besteg,
Där för spanska strupar drufvan kokar på vulkanisk teg. 
Öfver stelnad ström af lava gick jag trälens tunga gång, 
Stum, fast smekt af varma fläktar, stum, fast smekt af fågelsång.

När jag drömmande och liknöjd upp till kraterns mynning kom. 
Ropades  mitt namn helt  hastigt -- jag  spratt till och såg mig om.
Det var hon, var Tarantellan, här ej sedd på många år,
Det var hennes mörka öga, det var hennes lösa hår.

Röda fiskarmössan bar hon vårdslöst tryckt på örat ned, 
Hennes uppsyn, vild och lustig, tycktes nu tillika vred, 
Stucken in i hennes gördel lyste en bredbladig knif, 
Hennes arm med ärmen uppvikt svängt den förr i blodigt kif.

Masaniello! så hon talte -- jag har länge saken tålt
Mina barn därnere lida; -- spanska spindeln suger hårdt. 
Mången röd och svullen skuldra visar spåret af hans bett; 
Men det finns ett botemedel, just för frie män beredt.

Jag skall komma för att dansa med förtryckarn än i natt, 
Tills hans knäveck börja skälfva, plymer ryka från hans hatt. 
Tarantellan heter kuren mot tarantelns ettergift. 
Själf Vesuvius skall bekräfta mina ord i flammeskrift.

Masaniello, denna hälsning bär du till Neapels folk:
Re'n i natt är jag ibland er, och jag skall ha med min dolk, 
Så hon talte, och af jorden slöks hon samma ögonblick; 
Men ur bergets innandömen doft ett dämpadt tordön gick.

Bröder, jag är Masaniello, hvar man vet jag talar sannt. 
Tviflarn blott behöfver blicka uppåt på Vesuvens' brant.
<i>Sorrento</i>-vistelsen utgjorde den ljufliga afslutningen
på Snoilskys Italiafärd. Han kom dit på förvåren
och stannade där flere veckor, kvarhållen ej blott
af ställets underbara natur, utan ock af en »bella
Sorrentina»,

   Sorrento, Sorrento, du ljufva, 
   Du binder med tredubbla band: 
   Mig fängsla din tärna, din drufva, 
   Men mest din omsorlade strand.

<i>Sorrento</i>-dikten, med dess smältande tonfall och dess
entusiastiska lofsång öfver den undersköna staden
vid Napolibukten, är fylld af sol och skönhet, så
som ämnet kräfver. Om Norditalien främst inspirerade
Inledningssångens lefnadsglada jubelrop, Rom »Neros
gyllene hus» med dess käcka frihetsord, så blir
treklöfret färdigt med denna dityrambiska hyllning åt
Syditaliens natur och kärlekslif. Själf biktar skalden
sig här såsom en Horatian, en ättling af den allt
sedan skoltiden älskade Flaccus, vinets, kärlekens,
den förfinade lefnadsnjutningens sångare. Denna
vistelse i Sorrento framkallade för öfrigt de tre
dikterna <i>La bella Sorrentina, Sirenernas grotta</i> --
med dess epigrammatiska slutkläm: »fiskstjärten såg
jag icke» -- samt <i>Villa Nardi</i>, byggd af förträffliga
anapestiska strofer, en dikt, som dock antagligen
först något senare fullbordades. <footnote>Han sänder 
den till Wikblad ett halfår senare, i bref af <i>29 oktober 
1865</i>, under titeln "Afsked från Sorrento".</footnote>

Snoilskys stämning under vistelsen i Sorrento och vid
afskedet från Italien belyses af ett bref till Herman
Wikblad, hvilket formligen sjuder af lefnadslust,
hänryckning och ungdomsmod:
                         Sorrento d. 29 april 1865. 

         Hedersvän Wikblad!

Jag skrifver dig till från paradiset -- jag skrifver
dig till från Sorrento. Sorrento är den skönaste
punkt i hela Italien, i detta Hesperien, som jag
om få dagar skall lämna, för att kanske aldrig mera
återse. Jag lämnar det, som hufvudsakligast bundit
mig vid lifvet under denna tid -- jag lämnar Södern,
solen och -- men jag skall först inviga dig i mitt
hjärtas sista svaghet. Jag har <i>älskat</i> -- älskat 
<i>så</i> som jag blott gjort det en gång förr; men 
denna gång var hela min kärlek till Södern -- denna 
Söder, som jag har att tacka för allt, för lifsåskådning, 
harmoni, sångens gåfva -- koncentrerad på detta föremål. 
Du vet icke, att jag varit i flera veckor i detta Sorrento,
dit man eljes kommer på några timmar för att se det
skönaste ställe på jorden skymta förbi som en drömsyn
-- man vill icke vara där längre, ty man kunde blifva
olycklig för lifvet, om man betraktade det såsom
något annat än en <i>dröm</i>. Hela lifvet blefve ju en evig
saknad annars! Jag kom från Norden hit som en stackars
sjuk blomma, törstande efter litet ljus och sol --
skulle jag icke älska denna Söder, som gett mig mera
än de få droppar jag ödmjukt begärde, som öppnat för
mig själfva skönhetens källa, för att låta mig dricka
krafter, mäktiga krafter -- denna Söder, som nu sednast
lagt sin förkroppsligade genius till mitt hjärta en
kort minut! Nu är allt förbi, säger jag dig, men jag
säger det lugnt, såsom det höfves mig numera. Vid
mitt sista möte med henne ville jag, att hon skulle
uppoffra sig helt och hållet och följa mig till
Neapel -- men då grät min stackars Carmela och sade
så enkelt och vackert: Tu sei un' gran' signore, e io
sono una povera ragazza -- då visste jag, att det var
förbi för mig. Jag reser ensam till Neapel i morgon,
och sedan öfver Marseille till Spanien. Gud välsigne
Italien! Där finns hjärta, dygd och mandom, det säger
jag i ansiktet på de tusenden, som varit där, men sagt
sig icke funnit spår till någotdera. Jag misstänker,
att bristen fanns hos subjektet själft. Vet du,
jag börjar redan blifva mätt på detta kringströfvande 
Faksimil af bref till Herman Wikblad.

lif -- jag längtar till hemmet väldeliga, och tror
knappt, att jag kan hålla mig ifrån att komma hem
i sommar, om än på en 8 dagar blott. Jag vet, att
det är dårskap, men frestelsen är stor. Jag har ju
tyvärr Frankrike ogjordt än, och behöfver där minst
lika mycken tid som i Italien, för att kunna fullt
förstå den franska andan. Jag vill äfven under min
blifvande vistelse där utbilda en prosa-stil åt mig --
det kan bli nyttigt för framtiden. Men är det icke
märkvärdigt, att jag, som nu på 9:de månaden är i
Italien, och är mer än de flesta turister förtrogen
med dess folk och språk, omöjligt kunnat lära mig
värdera dess litteratur? Ariosto och Manzoni -- i
mitt tycke Italiens förnämsta namn -- hafva uppväckt
en slags kall beundran hos mig, men intet lefvande
intresse. För min egen konst har jag alltså icke att
tacka Italien för några lifliga intryck, ehuru du
måste medge, att det verkat ofantligt på mig i många
andra fall. För detta gynnsamma resultat står jag
kanske ej litet i förbindelse hos min förhärdade
föresats att i Italien uteslutande se hvad det
<i>är</i> och icke hvad det varit. Jag vet, att det är
djärft sagdt, men jag påstår dock, att jag varit
den förste, som, låt vara ojämförligt underlägsen
mina föregångare, dock haft mod att uttala en rent
realistisk åskådning af själfva idealernas land. I
hvad mån denna uppfattning kan vinna sympatier, får
framtiden utvisa. Jag har redan gjort mig förtrogen
med tanken att mot slutet af nästa år t. ex. låta
framlägga för publiken en volym -- det mottagande den
kommer att få skall för mig utgöra domen öfver hela
mitt skaldskap. Jag vore otacksam, om jag påstode,
att mina tidigare försök ej vunnit utbredning och
erkännande inom den egentliga litterära kretsen
af läsare, men jag vill ej ett ögonblick smickra
mig med den illusionen, att jag för den stora
publiken är något annat än en vanlig kalenderpoet,
hvilken man tror sig läsa för första gången hvar
gång man stöter på hans namn. I medvetande däraf
måste jag ju bli högst obehagligt berörd af ovation
likt den som nyligen lär ha prydt Ill. Tidn:ens
spalter. Detta blad har varit en olycksfågel
från början, då det utan min vetskap, än mindre
samtycke, upptog min s. k. Inledningsdikt. För gammal
bekantskaps skull kunde jag icke neka de Namnlösa
bidrag till deras nya bok, ehuru jag 
väl vet, att detta utminuterande af mina dikter om
Italien kommer att betydligt förringa det intryck,
som de kanske skulle göra, om jag publicerade dem alla
på en gång, i min blifvande nya diktsamling. Dansken
Ch. Richardt utger till julen en bok i samma stil som
»Nya Nordiska dikter» häromåret och har, förmodligen
på Winthers uppmaning, äfven anmodat mig. Äfven till
honom får jag väl lämna 2 à 3 af mina nyaste och bästa
stycken, för att få den hedern att stå inom samma
permar som Winther, Andersen, Björnson, Topelius
m. fl. Hvad jag i Spanien och Frankrike kommer att
skrifva, skall däremot blifva en komplett hemlighet
för alla, till och med för de namnlösa. Endast du
skall i tysthet få dig meddeladt, det jag själf anser
bäst, men du får icke tillåta någon taga afskrift
däraf. Tack för Bäcks<footnote>Edv. Bäckström.</footnote> dikt! 
Jag vill visst medgifva, att själfva tanken i och för sig 
själf är sinnrik och slående, om den i korthet framställts 
för läsaren som en <i>idé</i>, men att, som Bäck gör, utföra 
den i detalj, för att framställas som en <i>åskådning</i>, tycker 
jag ej om. Den är till stoff hvad tyskarne kalla en
»Sinngedicht», men att göra ett långt poem af den,
där så luftiga symboler som de mänskliga plikterna
utförligt beskrifvas som vikter i resp. skålar,
hvilka männniskan måste stå och hålla i handen hela
sitt lif -- det tilltalar ej en så strängt sinnlig
uppfattning af poesin som min.

Du kan lita på, att Topelii vinterstycke uppväckte
känslor hos mig, som jag skulle vilja kalla <i>en hvit
vår</i> -- om någon människa kunde förstå, hvad ett så
sväfvande uttryck skulle innebära.

De italienska bilderna afslutades med <i>Epilog i
Marseille</i>, där han i en situationsskildring från den
franska hamnstaden, öfver hvilken ännu den sydländska
himlen hvälfver sig, inmänger en vemodssuck öfver
att nödgas lämna »hemmet för evig sommar».

Af de italienska bilderna hade, som nämndt, fyra sett
dagen i Ny Illustrerad Tidning.
Då till julen 1865 N. S. offentliggjorde »Sånger och
berättelser af Sju Signaturer» skänkte Sven Tröst
åt denna samling dess värdefullaste innehåll. Här
meddelades nämligen ej färre än <i>sjutton</i> Snoilskyska
dikter: dels de tre poemen från utresan, På Odins
Höi, Till Christian Winther, Dolce far niente,
dels fjorton italienska stycken, Inledningssången
(för andra gången), Venezia, Palazzo Mocenigo,
Neros gyllene hus, Saltarello (för andra gången),
Regnväder i Rom, Raphaels Fornarina, Salvator Rosa,
Jultankar, På romerska Campagnan, Tivoli, Nina,
En bal i Palazzo Reale, Sång i Neapel.

Kritiken hälsade dem med lifligt erkännande. Nyblom
skref i Svensk Litteratur Tidskrift:

»Främst står utan gensägelse signaturen Sven Tröst,
hvars redan i den förra samlingen och på åtskilliga
andra håll länge spårade lyckliga anlag sedan
nått en ganska hög grad af bestämd konstnärlig
utveckling. Härtill kunna vi i själfva samlingen
spåra två rätt viktiga anledningar, nämligen dels
hans beröring med den danska sångens mästare,
Christian Winther, åt hvilken han ägnat ett af de
bästa styckena i boken, dels hans vistelse i södern,
hvars glada, naturfriska lif gjort mäktigt intryck
på ett mottagligt sinne och framlockat bilder, som
äro klara konstnärliga återspeglingar af detta lif.»

En mycket lofordande anmälan lästes i Nya Dagligt
Allehanda för den 2 mars, författad af A. Flodman. Han
förklarar, att Sven Tröst och Daniel (Björck) redan
kunna betraktas såsom publikens gunstlingar, och att
de italienska bilder, som då och då varit synliga,
nästan med ens gjort den förre till en bland Sveriges
populäraste sångare.

»I sina italienska bilder har Sven Tröst låtit oss
återfinna den glödande fantasi, det varma hjärta och
den käcka 
frihetskänsla, som redan utmärkte hans tidigare
dikter. Men därtill kommer här en sann humor och en
förmåga att objektivera, som vi förut hos den afgjorde
lyrikern knappt väntat oss. -- -- -- Därför är det också
sanning i dessa dikter, därför lefver hvarje läsare
med i det solvarma, brokiga lif, som gifver innehåll
åt skaldens sång.»

Och i Norska Aftonbladet ägnade en fin penna,
Fr. Bætzmanns, samlingen en kritik, med särskildt
framhållande af Snoilskys bidrag:

»Svend Trøst er ogsaa denne Gang med, og med al
Anerkjendelse af de vakre Bidrag, flere af de øvrige
Forfattere har leveret, falder det dog let i Øinene,
at hans Digte er Samlingens egentlige Smykker.-- -- -- 
Svend Trøst udmærker sig imidlertid ikke alene ved en friskt og
fint udviklet Skjønhedsans, der vrager det Skjæve
eller Tomme, hvor det byder sig frem, han ejer ogsaa
den lykkelige kunstneriske Evne at kunne lade de
Billeder der danne sig i hans Fantasi træde frem i
klare, gennemsigtige Former. Alt hvad han synger om
faar et ejendommeligt friskt Liv, der gjennemildnes 
af Ungdom og Sundhed.-- -- -- Saadan usynlig
Fløjteklang strømmer ogsaa gjennem Svend Trøsts
Vers; de raskt bankende Rhytmer fly ve afsted med
ubeskrivelig melodiøs Ynde; der er som om de bæres af
Musik, og under Læsningen fristes man hvert Øjeblik
til at bryde ud i Sang. Intet Under derfor, om man
med Glæde følger Digterens Indbydelse:

      Sitt ner och plocka bland mina rosor 
      Och rör med läpparna vid mitt vin.

Roserne ere friske og duftende, Vinen er ædel. Gjennem 
den ungdommelige Jubel og Skalkagtighed lyner alt som tiest 
et Glimt af et alvorligt og mandigt Hjertelag, der er aabent 
for Tidens store Intresser.»

Då Manderström i mars 1866 sände sin frände ett par
berömmande tidningskritiker, tillade han:

»Det är hvad engelsmännen kalla <i>sweet poison</i>, som jag
skänker dig, men, macte bona virtute puer! så skall
du nog finna, att tadel och obilligt bedömande icke
skola 
uteblifva. En ung skald, särdeles i din
samhällsställning, får alltid <i>manger son pain blanc
le premier</i>, men agn och sådor finnas nog i förvar
till kritikens begagnande.»

Snoilskys <i>Italienska Bilder</i> visa oss skalden i sin
fulla mognad och sin fulla glans. Han kallade själf
sin italienska tid sitt jubel- och klangår. Och detta
gäller ock om denna tids alstring.

Det må vara sant, att Snoilsky senare <i>fördjupade</i> sin
diktnings innebörd, att hans skaldskap efter 1879
företer den genom lidanden mognade mannens högre
själslif, och därtill fylles af nya och djupare
fosterländskt-historiska och samhälleliga intressen,
samt att äfven hans dikt i rent konstnärligt afseende
utvecklas. Men i omedelbart betagande poesi, i den
fulla samklangen mellan innehåll och form intaga
de italienska bilderna en alldeles säregen plats
inom hans poetiska alstring. »Den sunda realismen» --
tidens ästetiska slagord -- firar här sin triumf. Andan
i dessa intagande dikter är visserligen epikureisk,
men detta gäller ju om många af världslitteraturens
störste lyriker, alltifrån lefnadsnjutningens
klassiske lofsångare Horatius Flaccus, och dessutom
adlas den unge Snoilskys epikureism af hans känsla
för skönheten i den italienska naturen och det naiva
italienska folklifvet, men först och sist af hans
glödande frihetskärlek. Han kallar Italien: »ljufva
hem för evig sommar».

En ljuflig sommar är det som bestrålar alla dessa
solskensdikter. En evig sommar är dem beskärd i
Sveriges diktskatt.
<b>IV.</b>

<b>I Spanien och Frankrike 1865-66. -- Hemkomst. --
Diktsamlingen af 1869.</b>

Den 30 april 1865 lämnade Snoilsky Sorrento; öfver
Neapel, där han antagligen åter dröjde några dagar,
styrdes kosan till Marseille och därifrån till
Spanien. Resruten i Spanien framgår af några notiser
i samma bok, där han afskrifvit flertalet af de
italienska bilderna.

Den 24 maj var han i Barcelona, besåg dess praktfulla
gotiska katedral, vandrade på dess liffulla Rambla och
beundrade en förtjusande nationaldans. Några gravyrer
öfver Gustaf Vasa riktade tanken mot hemlandet.

Den 26 maj reste han till Zaragoza genom det vackert
kuperade katalonska landskapet, bland vinbärg och
pinjeskogar. Så följde inträdet i Arragonien på
vida hedar med gles grönska, öfverallt uttorkade
flodbäddar, och här låg »det gamla gråa Zaragoza»,
som inspirerade hans första dikt på spansk botten.
Den 28 maj anträddes resan mellan Zaragoza och Madrid;
han far genom olivskogarne öfver Kastiliens slätt,
»den föga glada», och är till sist i Spaniens
hufvudstad.

Af anteckningarna att döma, har Pradogalleriet
intresserat honom i ej ringa grad; Velasquez, Murillo,
Ribera, Zurbaran och de öfriga spanske mästarne,
hvilka man endast här till fylles lär känna, i främsta
rummet; dessutom Tizian.

De hafva ock satt märke i hans produktion. Stundom
har en bild, såsom Velasquez' lilla infantinna i de
stora kjortlarna, lockat hans ritstift till en kopia.

Från Madrid gick turen på järnväg till Venta de
Cardeñas och därifrån på diligens öfver Bailen till
Cordova, där den Mohriska katedralen bjöd hans öga det
första intrycket af de mohamedanska minnena. Sedan
till Sevilla på järnväg. En Corpus Christifest i
dômen ger en inblick i spansk religiositet; museet
yppar nya sidor af Murillos egendomlighet, Alcazaren
med dess förtrollande trädgård, en tjurfäktning och
tobaksfabriken med de många svartögda och brunhyade
skönheterna samt -- fulheterna fullborda intrycket af
staden vid Guadalqvivir.

Öfver Cadiz går färden »mellan tvänne världsdelar»
på ångbåt å oroligt haf förbi Trafalgar, Tetuan
och Gibraltar till Malaga, hvars dôme beundras.

Och så leder en härlig diligensfärd öfver höga bärg
till Granada och Sydspaniens pärla, det underbara
märket efter Mohrernes glanstid i dessa bygder:
Alhambra, »ett trollslott mellan sykomor och lager». 
Vagnsfärd öfver Jaen till Venta Cardeñas, järnväg
till Toledo med dess ädla dôme och dess hotell,
»ett mellanting mellan stall och lada», ett besök
i Escurial, öde, kallt, tomt, grått, och så åter
i Madrid.

Härifrån med järnväg öfver Burgos, hvars franskgotiska
dôme får två upprepade »herrlig» i notisboken, och
klostret Mirafflor till San Sebastian, »en tjusande
liten stad», och därefter: <i>Adios, España!</i>

Dessa äro konturerna af Snoilskys spanska resa. Under
denna sammanträffade han med ett par nordbor. Den
ene var den finske ästetikern <i>Carl Gustaf Estlander</i>,
hvars bekantskap han gjort redan i Rom och sedan
närmare befäst vid Sorrentos sjungande stränder,
under Villa Nardis orangeträn, och som i senare tid
blef en af hans förtroligaste korrespondenter.

Den andre var d. v. kanslisten i Ecklesiastikdepartementet 
<i>Fredrik Sander</i>, konstkännaren och skalden, hvilken då som
Letterstedtsk stipendiat for konststudier företagit en
resa till de södra länderna. I hans sällskap företog
Snoilsky resan från Malaga till Madrid, att döma af
den inledningsdikt, i hvilken han tillägnar honom
sina spanska sonetter, hvarpå Sander svarade med en
dikt,»Alhambra»<footnote>N. Ill. Tidn. 1870, n:r 2.</footnote>, 
däri målande skildras en del af deras gemensamma färd.

Under resan i Spanien mottog Snoilsky en uppmaning
från Manderström att komma till Paris och tillträda
en attachéplats vid svensk-norska legationen. Han
tillbragte något öfver ett år (1865--66) i den franska
hufvudstaden, studerande dess lif, dess litteratur
och dess konst.
Närmast började han syssla med att gifva de spanska
intrycken form. Betydelsen af den spanska resan
kan icke alls jämföras med den som hans italienska
färd ägt. Han hade, säger han i en sonett, dragit in
i Spanien på upptäcktsfärd som en ung äfventyrare,
hvilken hörsammar ropet »till nya världar». Så tränger
han in i sångens gamla land:

<tab>Kanske att all min vinst blir lika noll; 
<tab>Kanske ett fynd af spanska silfver stänger 
<tab>Frimodig stämplar jag med svensk kontroll.

De spanska dikterna utgöras, utom af den humoristiska
skildringen från medelhafsfärden, »Mellan tvänne
världsdelar», af dikten om Alhambra samt af aderton
spanska sonetter.

Mest betydande är Alhambradikten, men den är tillika
en vemodsfull bekännelse från skalden, att hans
ingifvelse icke längre strömmar så rikt som under
den italienska resan<footnote>Jämför det längre 
fram meddelade brefvet till
Wikblad af 29 oktober 1865.</footnote>.

Dikten börjar med ett svärmiskt drömmeri hän
till Boabdils, den biltoge mohrens tidehvarf. Den
stämning af förfluten storhet, som griper enhvar,
hvilken vandrat i detta undersköna palats, där en
svunnen kultur ännu efter sekler tyckes frambära sin
klagan öfver att vara störtad, är här gifven med hela
tjusningen af månskenssilfver öfver en skön grafplats.

Och så följer skaldens personliga suck: klagan att ej
längre mäkta som han ville beherrska fantasiens värld,
att sakna en flödande inspiration:
<tab>Jag ock ett Alhambra hade,
<tab>Som paradis inneslöt.
<tab>Min glödande tinning jag lade
<tab>Hvar kväll mot ett snöhvitt sköt. -- --

<tab>Du skimrande bilders skara, 
<tab>Du ätt, som försvann från jord, 
<tab>Hur djup kan din sömn väl vara? 
<tab>Hvar lär jag det rätta ord?

<tab>Den biltoge Mohrens like, 
<tab>Jag bär på en saknad tung:
<tab><i>Mitt var fantasiens rike -- 
<tab>Nu är jag en fallen kung!</i>
<footnote>I det ursprungliga utkastet (i anteckningsboken
från 1864-65) låter sista strofven nog så kraftigt:

<tab>Boabdil, jag är din like! 
<tab>Mig ock göres sorgen tung
<tab>Mitt var fantasiens rike, 
<tab>Nu är jag en fallen kung</footnote>


De flesta spanska minnena återgifver Snoilsky
i <i>sonettform</i>. Visserligen yttrar han i ett bref
från denna tid, som jag nedan skall meddela, att
han endast befattar sig med sonetter »när lyran är
ostämd». Taktiskt börjar han dock nu odla sonetten
såsom sin speciella diktart. Man hade ju tvistat
åtskilligt om sonettens värde och lämplighet för
svensk poesi, och under nya skolans strider med den
gamla hörde man den fördömas.

Ännu B. E. Malmström förklarar, att versmått sådana
som sonetter, terziner, canzoner och sestiner äro
»ännu mera oförenliga med svenska språkets lynne än
ottave rime», äro helt och hållet produkter af de
romaniska språkens väsende, tillhöra dem och inga
andra språk, och han vill från förkastelsedomen 
öfver de romaniska versmåttens upptagande i nordisk
poesi på sin höjd undantaga ottave rime, i synnerhet i
humoristisk epopé, hvaremot han om de öfriga romaniska
versmåtten förklarar, att »de visserligen kunna ägna
sig som föröfningar för en ung verskonstnär, men
lära väl svårligen, äfven när de äro som lyckligast
eftergjorda, blifva annat än öfverraskande prof
på författarens virtuositet i det mekaniska i sitt
yrke, hvarvid det poetiska innehållet blifver något
underordnadt».

Emellertid har detta hårda omdöme, hvad <i>sonetten</i>
angår, jäfvats af åtskilliga svenske skalder och
främst af Snoilsky. Och om äfven han ursprungligen
drifvits till sonettdikt af lust att träna sin
pegas genom beherrskande af stora svårigheter och
hinder, så är det faktiskt, att han under öfvande
af denna poetiska teknik i sällsynt grad lät sin
poetiska ådra flöda, och att snart tekniken blef
honom så lättvindig, att det poetiska innehållet
blef <i>hufvudsak</i>.

Snoilsky hade redan i sina första ungdomsdikter visat
sig vara en ingalunda oläraktig elev af våra svenske
sonettister, Böttiger, Nicander o. a., kanske ock
af Goethe, Platen och Anastasius Grün, och äfven i
Italien hade han låtit den fjortonradiga diktformen
i sin trånga ram omfatta någon italiensk bild.

Emellertid torde nya litterära intryck hafva
medverkat till att han alltmer fick sonettformen
kär. Den började blifva på modet i Frankrike. Sedan
Saint-Beuve omkring 1830 återupplifvat den franska
sonetten, hade denna diktform odlats, om 
än sparsamt, af Th. Gautier (bl. a. just med
tre spanska sonetter), af August Barbier och af
Th. Banville.

Så utkom 1857 Baudelaires »Fleurs du Mal», bland
hvars hundrade dikter ej färre än 44 voro sonetter,
och blef i viss mån epokgörande för sonetten i
Frankrike. Och då Baudelaire och Banville voro bland
det kommande släktledets mästare, fick sonetten genom
dem en ny popularitet, hälst äfven Leconte de Lisle,
som var vän och lärare för de framträdande franske
»Parnassiens», gaf sin tribut åt sonettdikten och
visade, att den icke blott var en användbar form
för att säga grannlåter, utan att den lät förena sig
med den mest moderna konst, den mest upphöjda tanke,
med språkets skulpturala skönhet och fyllighet. 
<footnote>Jmfr: M. Jasinski: Histoire du sonnet 
en France, Douai 1903.</footnote>

Och samtidigt med Snoilskys vistelse i Paris
-- 1866 -- utgaf den unga skaldeskolan, »les
Parnassiens», första delen  af »Le Parnasse
Contemporain», där sonetten odlades af Héredia,
Houssy, Valade, Mérat, des Essarts, Deschamps,
Ménard, Coppée, Leconte de Lisle, Sully-Prudhomme.

Det är denna franska sonettlyrik, som blir allt mer
bestämmande för Snoilskys riktning. Hans spanska
sonetter visa redan en afgjord stegring i herraväldet
öfver denna konstform, där han några år senare skulle
nå kulmen.

Flere af dem äro redan mästerprof. Målande ger
inledningssonetten en bild af det spanska reselifvet
-- af ett hotell, som utgör »mellanting af stall och
lada», af guitarrklink, åsneskri, tiggarsvada, härsken 
olja och madrasser som äro »fält för en entomolog»
-- men ock af Sydspaniens skönaste palats. I fjorton
rader har skalden lyckats gifva en karaktäristik
af landets egenart, och ändock fanns plats för en
anspelning på reskamratens diktsamling »Den fallande
stjärnan».

I flere sonetter har Snoilsky särskildt lyckats få
fram den epigrammatiska spets, som gör sig så väl
i den sista terzinen. Så i Zaragozadikten, där en
hyllning gifves åt den spanska kvinnans tapperhet,
och »Amors örongott, två kullar hvita» lekfullt
betecknas som två Pyrenéer, hvarpå man kan lita;
så i »Bellman i Madrid» med den roliga vändningen:
»Han läser Don Quijote, låt honom vara».

Bland andra präktiga grepp är omdömet om den spanska
oljan, »som smakar härsket, men som lyser väl»,
hälst i den lampa, som belyser älskogsmötet. Och hur
lyckligt målas icke här i två rader sydländsk fromhet
och sydländsk erotik, då skalden talar om

<tab>Fönsternichens helgonbild i sten,
<tab>Se'n gammalt van att bära silkesstegen.

Här och hvar sticker fram litet svärmeri för
det <i>gamla</i> Spanien och dess seder, till och med
för tjurfäktningarna, som kallas det »stoltaste
af nöjen», en hyllning åt zigenarflickans »dans i
trasor», förträffliga karaktäristiker af Velasquez,
Murillos helgon och Tizianska bilder, och så den
väl funna symbolen af Spanien, slummerlandet, under
bilden af Aloën, som står sträf och ful, men en gång
hvart sekel föder en underblomma.
<tab>Hvem kan ej utantill en gammal läxa, 
<tab>Att Spanien är för ödesmål till spillo, 
<tab>Då snillen annorstäds likt svampar gro?

<tab>Det ädla landet hör en tid dem käxa; 
<tab>Så ger det sin Cervantes, sin Murillo 
<tab>Och återgår till skaparslummerns ro.

Af de aderton spanska sonetterna offentliggjordes
tolf i den af Christian Richardt år 1866 utgifna
samlingen »Vintergrönt» <footnote>Till Fredrik Sander, 
Zaragoza, Bellman i Madrid,
Velasquez Murillos helgon, Tizian, Ariadne, Philip II
och hans älskarinna, I Guadarama, Den spanska oljan,
På tjurfäktning, Pepitas kyrkogång, Gamla och nya
Spanien.</footnote>, tillika med »Alhambra»,
»Mellan tvänne världsdelar», »Bellmansro», »Sorrento»
och »Chiajan».

Vistelsen i Frankrikes hufvudstad skänkte Snoilsky
nya intryck. Långt senare har han i ett bref till
Schöldström i följande ordalag omtalat detta år af
sitt lif:

»Det var just under den intressanta perioden, då
kejsardömets stjärna började förlora sin prestige
genom den stora rubbning i Europas maktförhållanden,
som inträdt med Preussens hastiga och oväntade
segrar. I det <i>yttre</i> var dock kejsarhofvets 
glans oförminskad; -- -- det är ett värdefullt
minne att hafva fått på närmare håll betrakta det
lysande skådespel, som Frankrikes officiella värld
då erbjöd.»

Bref till vänner från denna tid låta oss kasta en
inblick i hans stämningar.
Till Wikblad skrifver han från

             Paris den 29 okt. 1865.

Ja, jag är midt i det moderna Babylon, det stora
Paris, hvars onda sidor åtminstone jag redan känner
tillräckligt till för att vara degouterad. Å andra
sidan däremot finnes ju så mycket skönt och stort,
den storartade galliska andan ter sig i en så
outsägligt praktfull form -- det är som susade ett
par gigantiska örnvingar öfver vårt hufvud, då vi
stanna vid Napoleons stad -- förvånande! detta namn,
detta monument förefaller oss redan mera sannt <i>antikt</i>
än den tusenåriga obelisken från Luxor på Place de la
Concorde. Paris är den första stora stad jag sett, där
Gud är död på allvar. Det finns någonting som heter
»la Madeleine» och lär vara en kyrka -- höstsolen
skiner på dess stängda koppardörrar, där 10 Guds
bud stå i basrelief. »Ne moechaberis», »ne cædes»<footnote>Du 
skall ej begå äktenskapsbrott; du skall icke dräpa.</footnote>

läses där -- och förbi åker loretten, förbi vandrar
zuaven -- galanterie och gloire (otukt och dråp =
Ninon de l'Enclos och Pellisier). -- Som du vet är
attachébeställningen i Paris icke förenad med några
ansträngande göromål -- ett par timmar om förmiddagen
på kansliet för att expediera posten och öfversätta
officiella skrifvelser från franska till svenska och
tvärtom, det är alltsammans. Icke dessmindre äro dessa
små mekaniska sysselsättningar nästan ett tidsfördrif
för mig, så enformigt är här annars. Jag känner ingen
människa, går ingenstädes annat än på teatrarne,
företrädesvis Opera Comique. Jag minnes alltid mitt
Napoli så lifligt, hvar gång jag hör »la Muette»,
något annat intresse för musik törs jag icke ge mig
ut för att ha, jag profane stackare. Då och då en
fattig préférence med Due, Reutersköld (som du sett
i Upsala) och major Staaff -- du ser mitt lif är icke
rikt på toniska affekter. För öfrigt offras dagligen
ett par timmar på min språklärare och min läkare --
jag undergår en kur, som jag tror jag nämnde för
Cardo. Jag grubblar dagligen och stundligen öfver
en central idé, kring hvilken jag kunde knyta min
<i>poetiska</i> uppfattning af Pariserlifvet -- du vet jag
måste i sång omsätta hvarje särskild period 
af mitt lif. Med Italien är jag färdig -- det var
mitt klang- och jubelår, ett år af naiv, sinnlig
exaltation. (O Santissima L.<footnote>Namn på en 
vittert intresserad dam i Stockholm,
för hvilken en engelsk guvernant uttryckt sitt misshag
öfver Saltarellon.</footnote>), har man i <i>England</i>
så fullkomligt glömt, hvad <i>naiv</i> poesi vill säga,
att min glada Saltarello stämplas som ett opus af
en förtorkad rouée?) Spanien och Frankrike återstå --
med det sednare kommer jag nog på det klara. Jag har
många inre beröringspunkter med den moderna franska
riktningen -- men hur det skall gå med Spanien, det
begriper jag icke -- jag fann med bedröfvelse, att
jag var död, stendöd för all romantik, då själfva
Alhambra icke kunde aflocka mig andra toner än den
sorgliga bilaga, som jag nu skickar dig<footnote>Dessa 
ord synas mig gifva kommentaren till sista
strofen i Alhambradikten.</footnote>. -- Mina
tankar sväfva kring andra rymder än romantikens -- --
då jag sitter vid mitt skrifbord och tycker, att en
mörklätt kvinnoskepnad lutar sig öfver min axel, är
hennes kind brynt af den sol, som förgyller orangen,
hennes lockar smekta af den vind, som nedskakar ett
rägn af hvita blommor i den blå golfen därborta vid
det rykande berget. Jag talte häromdagen med några små
italienska tiggarbarn, som förevisade sina marmotter
på boulevarden. Jag fick något vått i ögonen, då jag
båd dem hälsa det rodnande fästet,

<tab>Där himmelens port står på glänt,
<tab>Det suckande näktergalsnästet
<tab>I Tassos vagga, Sorrent; --
<tab>Det lockande, klangfulla bruset
<tab>Vid strand, där jag älskat och drömt,
<tab>Det vinlöfomvirade huset,
<tab>Och henne, som redan mig glömt!

Till samme vän skrifver han d. 18 nov. 1865.

Postlinjerna äro de hjärttrådar, vid hvilka jag hänger
fast med Sverige. Hvad göra de Namnlösa? Deras tystnad
är oförklarlig. Hade jag icke oafbrutet bref från
min kära, trofasta väninna Julie Winther, skulle jag
kunna 
sanningsenligt säga, att jag icke stode i beröring med
någon dödlig varelse. På flera månader har jag icke
mottagit ett bref, undantagandes från henne. Du kan
tänka dig, huru man då skall känna sig i denna evigt
dimmiga rägniga luft, på dessa smutsiga gator, där
man i hvart ögonblick löper fara att bli ömkligen
öfverkörd. Man har icke alltid råd att åka, sedan
man i längre tid varit hjälten i den tragi-komiska
farcen: »När man inte har pengar»... Men det slagets
bekymmer tager jag aldrig tungt. Min hälsa har med
kölden inträdt i sitt gamla goda stadium, och med
återvunnet välbefinnande har lusten att producera
inställt sig. Jag har börjat att plita med mina
spanska reseerinringar. Jag har styrt ut en del i
sonettform. Jag tror, jag meddelat Cardo några 
profbitar, bland andra en, kallad Zaragoza, som, efter
hvad jag hört, lär blifvit synnerligen lofordad af
gubbarne Manderström och Beskow, som fått se den,
förmodligen genom Sander. Den »är en äkta pärla»,
hafva de sagt i Svensk-Akademisk juvelarstil. Själf
är jag tillräckligt ärlig att vidgå, det jag endast
befattar mig med sonetten, då lyran är ostämd. I
en sonett får man hvarken leta naturljud eller
hjärtetoner -- den är endast en artig tankelek, en
vingklippt turturdufva med ett sidenband om foten.
<footnonte>Äfven Goethe, i grunden sonettvän och
förträfflig sonettskald, hade en gång utstött
en suck öfver konstformens knapphet: 

<tab>"So möcht ich selbst in künstlichen Sonetten, 
<tab>In sprachgewandter Masse kühnem Stolze 
<tab>Das Beste was Geftihl nur gäbe reimen; 
<tab>Nur weiss ich hier mich nicht bequem zu betten, 
<tab>Ich schneide sonst so gern aus ganzem Holze
<tab>Und müsste nun doch auch mitunter lemien."</footnote>
»Mellan tvenne världsdelar» är bara prosa, lär du väl
med rätta säga; men stycket är ju raskt framsagdt
och rätt åskådligt -- kan alltså få passera med
mera dylikt af samma art. »Masaniellos tarantella»
är stödt på folktron, att en vild, ohejdad dans
motverkar bettet af giftspindeln, taranteln. Har
du sett Winthers nya diktvolym? »Brogede Blade»
heter den och innehåller makalösa saker. Där finns
en romantisk dikt, <i>Werner</i>, som hör till det mest
förtrollande Winther skrifvit. Af de mindre bitarne
äro flera skrifna på de mest smekande rytmer. Kan
man tänka sig en vackrare form än t. ex.:
<tab>Amor, den yndige Dreng,
<tab>Med sine Flöjter for Læberne stod.
<tab>Villielös, bævende,
<tab>Psyche kom svævende,
<tab>Lokket af Spillet fra duggede Eng,
<tab>Satte sig trygt ved hans Fod!

Jag blef så glad att se, det min gamle skald tänkt
på mig på ett ställe. Mitt namn återfinnes i stycket:
<i>Med Wessels Digte.</i>

Min hedersvän, det är fult af dig, att du ej haft
tid att tänka på min lilla begäran om att få ett
par böcker försända till mig. Hvarje dag länder
det mig till förfång, att jag icke har Olde<footnote>Oldes 
franska språklära.</footnote> till
hands. Jag kan nämligen icke lida systemet i de
franska läroböckerna, som utgifvas här. Jag beder dig
på det enträgnaste att skicka mig dessa så ifrigt
efterlängtade böcker. Häromdagen hörde jag Nilsson
i la Traviata, eller Violetta, som operan heter
här i Paris. Hon är förtrollande, den kvinnan! Anse
inga loford i tidningarna öfverdrifna. Jag kom till
teatern, högst afvogt stämd emot henne, uttråkad af
det fadda sätt, på hvilket de svenska bladen utpuffat
henne, men jag blef fullkomligt besegrad från första
ögonblicket.

Hur går det med representationsförslaget? Jag är
bedröfvad, att några månader skola felas i min
parlamentariska myndighetsålder, annars skulle det
varit mig ett sannt nöje att få votera till lång näsa
för Olivecrona m. fi.

Till Wikblad från Paris d. 17 februari 1866:

I förgår mottog jag ditt kära älskvärda bref, som
jag redan i dag skyndar mig att besvara -- du ser hur
brådt jag har att reparera mitt sista dröjsmål, som du
var hederlig nog att icke med ett ord omnämna. Först
och främst får jag tacka dig för böckerna, som alla
äro riktigt mig tillhandakomna. Vilhelmina Nordströms
dikter <footnote>En bekant finsk lyriker, född 1815, 
död 1902.</footnote> har jag med nöje tagit kännedom af -- sådana
stycken som: »Alla rosor äro hvita» t. ex. sätter
jag mycket högt -- de må innehålla hur
mycken symbolik som helst. »John Maynard» är gripande
vackert och skrifvet med en hos ett fruntimmer
sällspord energi och korthet. Mot den stora massan af
denna begåfvade skaldinnas lyrik skulle jag vilja
anmärka som ett fel -- hvilket för resten anträffas
hos hela den finska unga författargruppen -- bristen
på koncentration. En ren och vacker stämning eller
känsla, som skulle vara förträffligt på sin plats
för att ge den rätta tonen åt en komposition, där
något bestämdt gifvet stoff utgör förgrunden, göres
här öfverallt till föremål för poetisk behandling,
men alldeles oberoende af individens förhållande till
något annat, som förklarar denna stämnings uppkomst
eller grund. När man i poesi läser t. ex. <i>vemod,</i>
vill jag läsa: <i>vemod öfver det och det</i>. Det är
klumpigt uttryckt -- jag vet det -- men du förstår nog
ungefär hvad jag menar. Dessa flyktiga själsrörelser,
som ej fixera sig kring något visst, äro obestämda
som eolsharpans toner och formlösa som de. Ej
att jag vill utdöma det <i>anade</i> i poesin, men jag
vill, att den skall hafva <i>någon form</i>. Schumanns
»Träumerey» t. ex. gör oss lika sällsamma till mods
som någon eolsharpa, men tillfredsställer ändå i
alla sina sväfvande tongångar det mest ömtåliga
formsinne. Geijers Småstycken t. ex.! De äro också
ingenting annat än accorder -- men innehållsdigra som
Haydn's »Varde ljus» midt i det förvirrade tonchaos,
där svagare naturer älska att evigt hafva sin
varelse, vaggande på drömmarnes båt mot ett fjärran
Atlantis, som ingen sett eller nått. Heine -- ja,
men hvilken <i>realitet</i> i hans stämningsstycken! Icke
som jag på detta villkorliga klander ville grunda
något totalomdöme om V. N.; men jag tycker blott,
att förf. till »John Maynard» m. fl. aldrig behöfde
sakna ett innehåll, som på samma gång tillfredsställde
det vekaste efter naturljud trånande hjärta, och den
oblidkeliga logiken hos en afgjord realist.

Hvad mig själf beträffar, litar jag ej på mitt omdöme
i estetiska saker -- mitt medfödda formsinne (jag talar
ej om <i>yttre</i>, men <i>inre</i> form, »bandet, som sammanhåller
sångens krans», säger Tegnér), sedermera utbildadt på
andra mina fakulteters bekostnad, gör mig ensidig --
men jag känner svenska lynnet tillräckligt för att
veta, det denna konstform, 
»centrallyriken», fordrar ästetisk uppfostran hos
läsaren, för att kunna njutas rätt -- och det är
ej goda auspicier för V. N. Det är märkvärdigt,
hvad trägen sysselsättning med franska språket, det
klaraste och konkretaste språk i världen, i concision,
ensamt bland alla de moderna, täflande med latinet,
skärper blicken för allt oklart och obestämdt! Prosans
stötestenar ligga där hotande öfverallt -- men hvilken
tydlighet och åskådlighet -- hvart ord har händer att
gripa med och fötter att stödja sig på -- och det på
<i>nationel</i> grund till på köpet.

Näst franskan, borde <i>svenskan</i> kunna äga samma
förmåner, utan att behöfva frukta de där prosaismerna,
som, satta i alexandriner, falla sig så behagliga
för det galliska läspandet. Apropos detta,
måste jag som ett exempel på resurserna hos detta
märkvärdiga språk berätta dig en anekdot -- En äkta
man öfverraskar sin hustrus amant i hennes armar
och ryter åt denne: <i>Sortez!</i> hvarpå älskaren svarar --
ridderligt öfverskylande det brutala i tilltalet: --
<i>Sortens!</i> Mycket sagdt i få ord eller hur?

Min Saltarello var jag nöjd att råka i tryck -- jag
håller af det lilla stycket, trots alla engelska
guvernanter i världen. Med »Venezia» är jag mycket
<sp>missbelåten</sp>. Jag har ej hört din tanke därom.

<i>Den 20 febr.</i> Nu har jag under två dagar varit
hindrad att fortsätta mitt bref, tack vare det
bråk och krångel, som den s. k. saisonen låter en
fattig människa undergå: kejsarbaler, kringtassande
i strumpor och skor hos ryska och preussiska
ambassadörer etc. -- slikt lämnar en icke många lugna
stunder. Men slikt tar jag numera alltid på den glada
sidan -- den tid, då allt, som icke speciellt kittlade
mitt intresse, föreföll så dödligt motbjudande, är nu
längesedan förbi, och jag känner mig lika ogenerad
där som annorstädes. -- Härom kvällen fick jag tid
att åter läsa en del af Vilhelmina Nordström, och
det är för besynnerligt, hvad hvarje bedömande af
henne beror på läsarens sinnesstämning. Jag dröjde
med ständigt växande välbehag vid flera stycken, som
halkat mig lätt förbi vid första genomläsningen. --
I går erhöll jag Nybloms tidskrift från gubben
Manderström -- beledsagadt af några vänliga rader,
som vittnade om en hjärtlighet 
och ett intresse, som mången icke skulle väntat sig
finna på det hållet. -- Björnstjernes Nygifte kan
jag omöjligt finna så mycket i; -- första scenerna i
första akten tycker jag ohjälpligt puerila -- jag kan
icke dölja det. Förhållandet mellan äkta mannen och
Mathilda är väl dessutom så oredigt och misstecknadt
som möjligt. En utmärkt skådespelaretalang kan
naturligtvis lägga in mening, där för läsarens
öga endast finnes en meningslös interjection, ett
<i>aa</i>, ett <i>hm</i> eller något dylikt, så att jag kan nog
förstå, att den lilla pjäsen med nöje kan ses från
scenen -- dessutom är nu en gång för alla Björnson
en bland de utvalde, om hvilka vår goda publik har
stadgat sin tanke, att allt hvad de göra är stort,
timmerhögt. -- Hvad allt måste vara förändradt
därhemma! Representationsreform, frihandel etc. --
Den 8 dec. var jag bra glad, glad af hjärtans grund
lika väl som någon, hvilken velat »färga gatstenarna
med adligt blod». Icke drömde jag då att få höra
hvad Östergren (han och den lille östgöten Stål
äro i Paris sedan några dagar) berättade, nämligen,
att någon skulle yttrat, det jag för denna riksdag
bortgifvit min polett med det uttryckliga förbehåll,
att innehafvaren skulle rösta <i>mot</i> förslaget. 
<footnote>Grefliga ätten 11:0 133 Snoilsky representerades
under riksdagen 1865-66 af hufvudmannens kusin,
d. v. löjtnanten, kammarherren hos hertigen af Dalarne
gr. Gustaf Fredrik Snoilsky (sedan landshöfding i
Göteborg): något yttrande af honom, vare sig för eller
emot, i representationsfrågan finnes icke antecknadt
i Ridderskapets och adelns protokoll.</foonote> En
af de fromma själar, som satt tro till det snygga
ryktet, och vidare i sitt hjärtas enfald utprånglat
det, var äfven siaren Björck. Jag har alltså lefvat
förgäfves och trotsat med gladt mod min kasts'
nobla axelryckningar -- också förgäfves, när jag icke
kunnat öfvertyga mina närmaste, att jag är annat än en
skrymtande snobb. Det var en tid, då jag icke skulle
tålt en sådan skymf, utan önskat att få veta <i>hvarifrån</i>
den först kommit, men nu är jag blifven ganska passiv
i allt, som rör sig om mig personligen. Men jag vill
icke uppehålla mig vid detta obehagliga ämne, utan
i stället föreställa mig den leende bilden af X<footnote>En 
gemensam studentkamrat, ursprungligen konservativ.</footnote>
klingande med <sp>Sohlman</sp>. Det bör ha varit ett stolt
skådespel. -- Hvad du berättar om dig själf, skulle, 
om något kunde det, rycka upp mig nr min parisiska
dåsighet -- jag ser af ditt bref, hvad det vill säga
att vara en lycklig menniska, men en lycklig menniska,
som förtjänar att vara det och som gjort något för
att blifva det. Jag är fatalist i det fallet -- det
är det enda parti jag kan taga. Jag tror, att vissa
äro predestinerade till lycka, andra åter till -- om
ej precis till motsatsen -- så till något annat. Du
tillhör lika visst det förra slagets menniskor som
jag det sednare. -- -- --. Häromdagen hade jag det nöjet
att vara tillsammans med gubben Auber -- det är väl
ej många nu lefvande, som beredt mänskligheten så
många sorglösa stunder som han och Rossini.

Ungefär samtidigt (10 febr.) skrifver han till
sedermera teol. prof. <i>Oscar Quensel</i> -- en bekant från
Upsalatiden, som var hans nära umgängesvän i Paris --:

Att de italienska bilderna blifvit emottagna därhemma
med ett visst bifall, tör vara att tillskrifva mera
deras nyhet än deras inre halt. De äro ögonblickets
foster af ett sinne, som under ett års tid tog sig
för att glömma all bitter förtret för att en gång i
sitt lif vara så glad som man kan vara vid 20 år --
ils sont passés, ces jours là -- och vi ha blifvit
kloka, jag och min fattiga sångmö.

De sista raderna tyda på den ändrade
sinnesstämningen. Det varma blod, som sjöd hos
Italiafararen, hade afkylts, och omdaningen
från »det unga lejonet», som slog omkull sin bur,
till den korrekte världsmannen hade försiggått så
småningom. De, som känna Snoilsky närmare från denna
tid, och däribland män af strängt allvarlig läggning,
försäkra dock, att den stundom kyliga ytan, som
kunde förefalla främmande blaserad, dolde ett djup
af glöd och värme, som lätt kunde brusa upp. Själf
liknar han sig ock i en sonett vid alprosen, hvilken
<i>»glöder i lönn».</i>
Att Snoilsky under denna tid tog intryck af det
stränga formsinne, som kännetecknar »parnassens»
franska lyrik, är säkert. Det kom honom till godo i
hans senare diktning. Var han förut i mångt och mycket
natursångare, blef han nu alltmera <i>form</i>konstnär.

Äfven för samtidens franska drama intresserade
han sig och synes ha funderat på att tolka ett
arbete af antiromantikern, chefen för l'école
du bon sens, Ponsard: »Le lion amoureux». Af ett
bref från Manderström (11 mars 1866, tillhörig en
autografsamlare) framgår, att denne, som var kännare
ej blott af politikens irrgångar, utan ock i sällsynt
grad af äldre och yngre litteratur, afstyrkt det. »Att
öfversatta 'Le lion amoureux' på svenska anser jag
ännu mera otacksamt än omöjligt. Hos oss skulle det
bli en ganska fåtalig publik som ens skulle förstå
en äfven med mästarhand gjord öfverflyttning. Så blir
alltid händelsen med poetiska arbeten, som vidröra
speciella sociala förhållanden. Se t. ex. Strandbergs
ypperliga efterbildning af Byrons Don Juan. Huru
många äro de svenska läsare, som fullt kunna förstå
den? Äfven för den, som väl besitter engelskan och
lefvat i England, företer originalet -- och ännu mer
öfversättningen -- spetsigheter och uddigheter, som
troligen undfalla äfven -- -- --»

Snoilskys vän Edvard Bäckström skulle sedan visa, att
Manderströms farhågor med hänsyn till en öfversättning
af Le lion amoureux vore obefogade.

Med undantag af de spanska dikterna, som redan
omtalats, torde endast enstaka skaldestycken 
ha tillkommit under denna tid. Snoilsky hade en känsla
af att hans skaldeådra började sina, såsom slutet i
Alhambradikten antydt.

Då han tillsammans med Oscar Quensel besökte Fécamps,
stod han länge på en brant klippa och stirrade
utåt det väldiga hafvet. Efter en stund utbrast han
nästan sorgset: »Vore jag skald, skulle jag skrifva
om detta.» Men inspirationen var då icke mäktig. Han
sammanfattade sina intryck i sonetten <i>Vattenliljan</i>:

<tab>Du ser Atlanten sina massor jaga
<tab>Mot branta stranden och bli trött i striden.
-- -- --
<tab>Hvem pejlar någonsin det mörka bruset, 
<tab>Som bringar sångens hvita barn i ljuset, 
<tab>Det bittra svall, som bringar blomsterskörd?

Atlanten sammanfattad i en sonett!

Från Pariserepoken härröra bl. a. den briljanta
situationsbilden från Trouville med den eleganta
karaktäristiken af den sköna parisiskan:

<tab>Haf hjärta som du har snille, 
<tab>Och du skall rädda en värld,

samt den intima, af en viss dämpad erotik
genomandade <i>Pariserinteriör</i>, i hvilken skalden som
en »lycklig gäst» trifves så väl, då »ställets genius»
makat länstolen framför kaminens brasa. Hvilken
stämningsrikedom fylla ej slutstroferna:

<tab>För den, som har i denna kammar 
<tab>Hvad han af ödets gunst begär, 
<tab>Det blott är hjärtats snabba hammar,
<tab>Som säger, att den stund är när,
<tab>Då det beklämda bröstet hämnas 
<tab>På tvånget med en suck af lust, 
<tab>Och böljan säll till spegel jämnas 
<tab>Invid sin länge sökta kust.
<footnote>Karl Wåhlin har jämfört den rena stämningsfullheten
i dessa melodiskt förklingande strofer med de odödliga
slutstanzerna i Goethes An den Mond:

<tab>Selig, wer sich vor der Welt,
<tab>Ohne Hass verschliesst,
<tab>Einen Freund am Busen hält
<tab>Und mit dem geniesst,

<tab>Was, von Menschen nicht bewusst
<tab>Oder nicht bedacht,
<tab>Durch das Labyrinth der Brust
<tab>Wandelt in der Nacht. </footnote>

Möjligen tillkommo under Parisertiden åtskilliga
af de dikter, som ingingo i skaldens bränneoffer --
jmfr den så benämnda sonetten --, hvilka han velat
skona från »en långsam död i Lethes älf».

Ett par dikter, som af brist på annan datering skulle
kunna hänföras till denna tid, vore ock <i>Sångarlön</i>
och <i>Vildfågel</i>; möjligen äro de dock något år äldre.

»Sångarlön», som offentliggjordes 1868 i en liten
kalender: Bore (tillika med Notturno och en obetydlig
dikt Till en ung sångerska), är ett älskligt poem med
en varm och personlig klang. Skalden ger uttryck åt

<tab>Det mått af bäfvande salighet, 
<tab>Som fyller ett sångarehjärta, 
<tab>Då det i en obevakad stund 
<tab>Ser gå i ax på främmande grund 
<tab>Sin sådd af glädje och smärta.

Märkligare är dock <i>Vildfågel</i<, som icke blott står
högt såsom poetisk skapelse, utan också är af 
intresse för den inblick, denna dikt skänker oss i
skaldens själsstämning. Såsom en vildfågel känner
han sig: han känner sig släkt med stormen, med elden,
han älskar ej fälten.

<tab>Hvad fagra kuster mot honom lett! 
<tab>Allt har han njutit och allt han sett. 
<tab>Så fri som han är väl ingen. 
<tab>Hvart hälst han vill, dit bär vingen.

<tab>Må andra fostra gulnäbbade små 
<footnote>Detta uttryck -- "gulnäbbade små" -- är, såsom Arvid
Vikström påvisat i en artikel om Chr. Winther och
Snoilsky (St. Dagblad 1903 n:o 191), ett lån från Winthers "Flyv, Fugl, flyv".</footnote> 
<tab>Och bygga ett näste och släpa strå. 
<tab>Vildfågel har intet näste. 
<tab>Han älskar hinmielens fäste. 
<tab>Vild fågel har ej bo eller vif,
<tab>Vildfågel har dock ett härligt lif.

Den frihet, han här prisar, skulle han
snart frivilligt afsäga sig och ingå i det
»ordnade» samhället. Hans »karrier» kallade
honom hem. Manderström hade nu en plats i
utrikesdepartementet i beredskap åt honom, och den 27
september 1866 utnämndes han till andre sekreterare
därstädes.

Kort därefter ingick han trolofning med fröken Hedvig
Charlotta Amalia Piper -- då 19 år gammal -- som var
befryndad med flere af hofvets främsta släkter,
och den 20 november 1867 stod i Stockholm deras
bröllop. Genom sammanslagningen af Snoilskys egen
och hennes förmögenhet blef hans ekonomiska framtid
så pass tryggad, att han kunde våga ägna sig åt den
föga inkomstbringande diplomatien. 
Äktenskapets förlopp blef, som bekant, icke
lyckligt. Det vill förefalla som om Carl Snoilskys
unga, älskvärda brud, med alla sina goda egenskaper --
bland hvilka hjärtats nobless icke visade sig minst i
olyckans dagar -- och sin varma tillgifvenhet för sin
make, likväl saknade förutsättningar att förstå hans
skaldesinne, liksom hon knappast hyste något djupare
intresse för hans skaldevärf eller uppfattade det
såsom någon lifsuppgift för honom. Under de år, som
närmast följde, framletades också lyran endast sällan,
där den låg undangömd bland utrikesministeriets akter,
numismatiska märkvärdigheter eller gamla rara böcker.

"*"

År 1869 utkom emellertid ändtligen den länge påtänkta
första diktsamlingen med Carl Snoilskys eget namn
på titelbladet.

Vid utgifvandet af denna samling var Snoilsky märkligt
sträng mot sina ungdomsdikter. Ur Smådikterna fick
ingen enda inträde och ur Orchidéer endast ett par
enstaka, ehuru han senare gaf nåd åt ännu ett par i
sina Samlade dikter<footnote>I ett litet öfvertryck 
för kamraterne i F. A. V. (1868) hade Snoilsky meddelat 
La Parisienne, Sirenernas grotta, La bella Sorrentina
samt Pariserinteriör.</footnonte>. Äfven vid urvalet af 
dikterna från resetiden var Snoilsky rätt granntyckt och
utmönstrade både tryckta och otryckta. Dock hade
Julie Winther skrifvit till honom och lagt in ett
godt ord för Orchidéerna. »Kjære, hvorfor ödelægge
Din første Samling? Deri


er meget smukke Ting. Du kan jo udelade hvad Du
ikke synes om og forøge den med noget nyt? Vil Du
ikke det? Du maa ikke være saa slem mod Dit første
Barn.» Med allt fog kan man tycka, att Snoilsky
i denna samling kunnat medtaga flere alster af
sin ungdomslyra och äfven af sina dikter från
resan. Emellertid innehåller den nya samlingen <sp>Dikter</sp>
i allt fall öfvervägande skaldestycken, som ligga
något tillbaka i tiden. Nya för den allmänhet, som
följt med publikationerna i tidningar, tidskrifter
och kalendrar, voro nog endast några enstaka
stycken: »La bella Sorrentina», sex af de spanska
sonetterna, »Sirénernas grotta», »La Parisienne»,
»Pariserinteriör» och »Vildfågel».

Också skref en ung dansk anmälare, Otto Borchsenius
i Fædrelandet, 1870, n:o 99, april:

Naar saavidt jeg kan see ikke et eneste Digt i
Samlingen er fra de sidste Aar, maa man haabe, at
det ikke er »den unge Vin» der er bleven sur, men at
Digteren kun har samlet sine hidtil spredte Digte
for næste Gang at glæde os med en helt ny Samling.

Och dock verkade diktsamlingen som en nyhet. Spridda
i kalendrar och andra tillfälliga publikationer, hade
dessa dikter icke ägt den makt som då de nu mötte
i samlad trupp. »Det var som om man nu först fått
ögonen upp för hvilken skald man fått i Snoilsky»,
yttrar Ödman.

Rätt anmärkningsvärdt är att från håll, där man ställt
sig en smula tveksam till djärfheten i Snoilskys
italienska och spanska diktning, erkännandet nu
lät fulltonigt.
I Svensk Litteraturtidskrift hade dess utgifvare,
C. R. Nyblom, två, tre år tidigare ställt sig
jämförelsevis reserverad till de skildringar från
Italien och Spanien, som förekommit i »Vintergrönt».

Det hette då:

Att den unge diktaren som en mästare behandlar de
svåraste former och att hans tankar skicka sig fullt
ledigt och ogeneradt äfven i sonettens åtsittande
dräkt, att han, med ett ord, är en öfvad konstnär,
för hvilken tekniken blifvit en barnlek, är en
stor och välförtjänt berömmelse. Likaså kan man ej
annat än glädja sig åt hans öppna och oförvillade
blick för lifvet och verkligheten, hans lefvande
instinkt för det sannt poetiska, i sammanhang med
hans förakt för all uppskrufning och alla tomma
fraser samt hans hänsynslösa hyllande af naturen
såsom den enda värdiga förebilden för en verklig
konstnär. Men i all öfverdrift ligger en fara: trots
är icke själfständighet, själfsvåld icke frihet. Det
gifves områden, hvilka, huru naturliga de än kunna
vara, icke få afslöjas i hvarje minut. En konstnär
skall icke som en blyg jungfru fly nakenheten,
när han möter henne; och, när sådant är behöfligt,
skall äfven hon framställas i sin sanning, dock
endast såsom medel för ett högre mål. Men hon skall
icke <i>sökas</i>; då blir det tillfälliga medlet insatt i
målets ställe, och då är konsten på afväg. Den är då
en sjuk frukt af ett sjukt inre, såsom fallet i denna
stund kan sägas vara i Frankrike inom både konst
och litteratur. Det unga modet kan lätt taga denna
sjukliga skiftning för originalitet och sundt lif,
och däri ligger faran. Den bästa regulator för ett
sådant missförhållande är ett klart medvetande om och
en stadig blick på poesiens mål samt dess särskilda
uppgift för lösningen af den mänskliga kulturens
stora problem.

Men då nu dikterna utkommo i sin helhet, tog samme
ansedde kritiker tillbaka detta klander mot Snoilsky
för en alltför långt drifven naturalism.
I en anmälan i samma tidskrift 1869 af Snoilskys
och den nyss aflidne Björcks då samtidigt utkomna
diktsamlingar, skrifver nämligen Nyblom:

Ett faktum torde böra anmärkas såsom förvånande: då
dessa »italienska bilder», dessa »spanska sonetter»
först framträdde i sina respektive samlingar vid sidan
af andre författares arbeten, togo de sig visserligen
icke illa ut, men både kritiken och 'tycket' hade
dock ett och annat att vid dem anmärka; man var icke
van vid den käcka tonen, vid den klara åskådligheten,
vid den enkla objektiviteten i framställningen och den
koncentrerade färgglöd, som darrade i och öfver det
hela och hvarje drag särskildt, var visst för mången
liksom främmande, ja kanske chockerande, då därtill
kom den ovanliga, om söderns frihet påminnande
naturlighet, hvarmed i de sydländska bilderna
åtskilliga saker tecknades, som det nordiska pryderiet
vant sig att betrakta med fingrarne för ögonen. Äfven
anmälaren har en gång funnit denna naturlighet gå nog
långt, då han bedömde de spanska sonetterna bredvid
ärbara och kanske något lama (tama?) produkter af
annat innehåll. Han erkänner nu uppriktigt, att,
sedan dikterna sammanslutits till en enda samling,
denna fått en så bestämdt individuel karaktär, så
afgjordt smaken af en helgjuten skaldepersonlighet,
att alla sådana känslor fullständigt bortfallit för de
få dikter, där de kunde komma i fråga, och så alldeles
uppvägas af de öfrigas gedigenhet och det helas
öfvervägande skönhet och konstnärliga fulländning,
att endast en ren och ogrumlad njutning af äkta poesi
återstår. -- -- -- -- Att särskildt utmärka något stycke
i den rika samlingen såsom synnerligen framstående,
är mycket svårt; vi anmärka blott, att sådana sonetter
knappt finnas hos någon annan svensk skald. -- --

Den poesiälskande allmänheten må lyckönska Sveriges
vitterhet att äga en sådan, ej blott förhoppning,
utan verklighet som författaren till dessa dikter,
hvilka, därom äro vi fullt öfvertygade, om de ej voro
skrifna på det språk, som talas i »Ultima Thule», utan
framkommit på något af de europeiska kulturspråken,
skulle i denna stund bereda 
sin upphofsman ett vackert skaldenamn, ej blott såsom
nu i Skandinavien, utan inom hela den bildade världen.

I »Framtiden» skref Snoilskys vän Edvard Bäckström:

Snoilsky är framför allt konstnär; hvart och ett af
hans poem är en fullständigt utarbetad helhet. Den
misstager sig, som anser honom mindre varm,
emedan han är lugn och klar, ty den med klarhet
tolkade stämningen är ju som lavan, den har varit
eld. Snoilsky har blott mera samvetsgrannt sofrat sin
stämning, innan han gifvit den uttryck i sången. -- --
-- De spanska sonetterna äro mästerprofven hos denna
rikhaltiga konstnärlighet. De äro inga uddhvasst
tillspetsade epigrammer, författaren rår inte för
att jämväl på den sista raden finnes en point, en 
originell idé.-- -- -- 

I rangen närmast dessa ypperliga miniatyrbilder
sätta vi de italienska reseminnena, bland hvilka
Neros gyllene hus synes oss värderikast på grund
af den lågande hänförelse, hvarom det bär vittne. I
allmänhet har skaldens känslor i dessa sånger gifvit
sig mera fritt luft än i åtskilliga bland sonetterna,
men den jämförelsevis mera obundna formen gör, att
deras fulländning faller mindre tydligt i ögonen. 
-- -- -- Och så ännu ett tack för dessa förtjusande
teckningar af Spaniens och Italiens under, för dessa
geniets ursprungsfriska ingifvelser, dessa drag af
en allsidig fantasi, som le emot oss och tyckas säga:
där du var, där var jag förut, men det du icke såg,
såg jag, det du lät ligga, tog jag upp för att skänka
det åt dig! Och särskildt tack för den äkta pärlan
i guldet, för dessa Lyckliga dagar i Alhambra<footnote>En 
sonett bär detta namn.</footnote>,
som lyckliggjort så många i rikt mått -- och sist
en önskan, som är oss alla gemensam, att den friska
källan därborta mellan rosenlager måtte för skaldens
själ hafva varit Castalia, icke denna Lethe, som
ingen annan än han själf har rätt att ens tänka sig
i sammanhang med dikter af Carl Snoilsky.

Bland den dagliga prässens uttalanden må blott ett
anföras. Det förekom i Stockholmsposten (n:o 13,1870)
och härrörde från Carl Fredrik Bergstedt, 
en ganska bister herre, då det gällde skönlitteratur. 
Han yttrar bl. a.:

Är vår tid ännu poetisk, eller är hvarje högre
sträfvan vingklippt och förtryckt af tidens mycket
omtalade och mycket beklagade materialism? Vi dela
ej den trosläras åsikt, som besvarar denna fråga med
ett bleklagdt ja. Tvärtom finna vi ett långt mera
tillfredsställande svar på frågan i den allmänna
ledsnaden vid den lilla gråtmilda månskenspoesi,
som med mycket nötta bilder rör sig inom det trånga
området af några få känslor. Diktens ande är ej skapad
att sättas i bur och smågnola de gamla visorna;
äfven han vill sträcka sin flykt öfver nya rymder,
draga in nya föreställningar i sin krets och försöka
friska, okända färgblandningar för sin pensel.

Ett drag af sund, lefnadsfrisk realism går
därföre genom samtidens poesi, och den talar ett
begripligare, ett mindre mystiskt språk; den blickar
gladare omkring sig och finner skönheten öfver allt i
lifvet, icke blott i naturen och människohjärtat utan
också i samhällets mångsidiga arbete. Den finner,
med den gamle romerske komikern, icke längre något
mänskligt för sig främmande. Så är det äfven med
de unge skalder, hvilkas häften nu ligga framför
oss<footnote>Den andra diktsamlingen var Ernst 
Björcks.</footnote>. Så olika deras lynnen för öfrigt 
äro, hafva de ett drag gemensamt: oaktadt deras glänsande 
välde öfver formen, är det innehållets friska verklighet,
som ger båda deras sanna poetiska prägel.

Efter att hafva framhållit Snoilsky såsom
verklighetens man, som med beundransvärd skicklighet
återgifver intryck och stämningar och endast
undantagsvis öppnar slussportarna för sitt eget inre
och som låter i väl afmätta tonfall en ren, manlig,
aldrig öfverhettad känsla framströmma, samt åberopat
de bekanta orden, att han endast sjunger hvad han
fått pröfva med sina sinnen, fortsätter Bergstedt:
Vi tillåta oss endast i förbigående den anmärkningen,
att han långt ifrån sjunger allt hvad han pröfvat. Han
väljer sina ämnen med stor omsorg, och säkert har
han, liksom kristallsliparen, upptagit och åter
bortkastat mer än en bit, som han försökt, men icke
lyckats afvinna felfria facetter. Vi kunna ej annat än
förvåna oss öfver den sparsamhet i produktion eller
den ymnigt använda själfkritik -- vi veta ej säkert
hvilketdera -- som gjort att en ung skald, länge
känd såsom sådan, omsider framlägger sina samlade
skrifter -- efterbildningar och allt -- i ett litet
häfte af knappa 200 sidor. Må vara, att hans register
är litet och hans synfält icke alltför vidsträckt,
men en vacker moderation är det i alla fall.

Att <i>se väl</i> är första villkoret för allt framställande
konstnärsskap, och herr Snoilsky ser onekligen
väl. -- --

Herr Snoilskys sonetter äro mejslade med ett
mästerskap, som knappast någon svensk före
honom upphunnit. Enkelt och osökt faller den
epigramlika tillämpningen i de sex slutraderna,
liksom underskriften under ett åldrigt porträtt.
Men genren är icke så litet tröttsam, och man liksom
andas friare, när man hinner till den luftiga
skildringen af Alhambra i den åttastafviga
qvatrinen, som herr Snoilsky tycks älska framför
alla andra versmått och som han behandlar med en
glänsande öfverlägsenhet. Herr Snoilsky 

[bild]CARL SNOILSKY 1869.

rör sig i rim och meter som en fisk i vattnet, och
formen gör honom intet besvär. Vi lägga till dessa
förtjänster en korrekthet i uttrycket, som är öfver
allt beröm, och hvarifrån man knappast träffar två
eller tre afvikelser.

Bland mera enskilda hyllningsgärder, som kommo
Snoilsky till del för dikterna, var ett poem af
d. v. härtigen af Östergötland <i>Oscar Fredrik: »Tack
för dikterna»</i>, hvari det bl. a. hette:

<tab>Ett blad ifrån Virgilii graf,
<tab>En sten utur Alhambras murar,
<tab>En slöjad blick, som gjort till slaf
<tab>Själf tämjaren af spanska tjurar,
<tab>Och små mysterier från Paris,
<tab>Allt detta ratar ingen vis,
<tab>När minnet bördas utaf stunden.

<atab>Jag vet dock, jag, en ankargrund, 
<tab>Där slutligen ditt segel fälldes, 
<tab>Dit längtan flugit mången stund, 
<tab>Hur vida kring än färden ställdes; 
<tab>Och bäst på lifvets haf du gled, 
<tab>Den dufvan hann till arken med 
<tab>Ett oljoblad i munnen.

"*"

Snoilsky själf tog den stora framgången med den
blygsamhet och det jämnmod, som utmärkte honom
hela lifvet.

»Hvad skaldeådran beträffar» -- skrifver han i ett bref
till Magnus Lagerberg den 5 april 1870 -- »vet sångens
gud och min nattlampa, hur droppvis och mödosamt det
Castaliska flöde sprungit i dagen, som kritiken nu --
som det tyckes på grund 
af en enhällig sammansvärjning mot min blygsamhet --
ägnat en uppmärksamhet långt öfver min förskyllan
och värdighet. Exempli gratia den så vänskapligt
bifogade recensionen<footnote>En af Lagerberg 
tillsänd recension.</footnote>, om hvilken jag rodnande måste
utbrista med Calchas i »Den sköna Helena»: »Alldeles
för mycket blommor!»

<i>En</i> betydelse hade Snoilskys första diktsamling,
som icke kan öfverskattas.

Den blef den dåvarande <i>ungdomens</i> älsklingsbok framför
alla andra. Den lilla oktaven i sin gredelina klot
stod hos studenten på bokhyllan vid sidan af de
böcker, som <i>skulle</i> läsas: Ribbings Grundlinjer och
Lünings Edda, Naumanns Statsförfattningshistoria
och Ciceros De Oratore -- men den nedtogs <i>frivilligt</i>
och skänkte mången kär vederkvickande stund mellan
tentamensläsningen.

Jag minnes väl en vitter krets, i hvilken <i>den</i> boken
var favoritlektyren framför andra. Huru fort lärde
vi oss icke utantill de två hundrade sidorna -- mycket
fortare än det vi egentligen <i>skulle</i> lära oss.

<tab>I moget kloke, I öfversluge,
<tab>Er har jag föga att bjuda på!
<tab>Du varma hjärta på tre och tjuge,
<tab>Du, vet jag säkert, skall mig förstå.

<i>Om</i> vi förstodo den skalden! Enhvar fann där något för
sig. Min närmaste vän och kontubernal, Byronsvärmaren,
föredrog:

<tab>Det är så mörkt och så öde 
<tab>I Mocenigos palats, 
<tab>Det är som om idel döde 
<tab>Där hade sin boningsplats.
Den erotiskt anlagde bland kamraterne gnolade:

<tab>Vackra Giacinta, jag håller vid trappan, 
<tab>Plaskar i gränden med sluten gondol.

Och <i>en</i> fanns där, som bar på läpparne dag och natt
de frihetsfyllda orden ur Neros gyllene hus.

Det är nu länge sedan dess! Tre eller fyra gånger
ha vi, som ännu lefva, ändrat första siffran i
vårt ålderstal -- döde äro flere af kamraterne; de
andra splittrade åt skiljda håll. Men den slitna
gredelina boken från år 1869 står ännu kvar på
bokhyllan bredvid sina förnämare bundna syskon
såsom den <i>riktiga</i> favoriten från studentåren och
är ännu den käraste poesiboken, just därför att den
återkallar den tidens varma känslolif. Så för mig --
så för hundraden och åter hundraden.
På Vernamo marknad.

Vid Vernamo marknad en aftonstund det var,
Då Per och Kerst bytte ring som troget fästepar.
Se'n skildes de att taga tjenst, enhvar med mod och hopp
"Om sex år ses vi här igen" -- så hade de gjort opp.

Och Per han kom till Kyrkherrgåln. Fastän hans tjenst var sträng,
Så slapp han att gå ut som knekt -- man tar ej prestens dräng;
Och Kersti hos befallningsmans fick sköta plog och harf,
Som blifvit qvinfolksgöra nu i Carols tidehvarf

I sina träskor gingo de den tunga mödans stråt 
Och rörde aldrig af sin lön en enda kronans plåt.
"om sex år" så det hette jemt, "då blir det annat slag,
"Då ha vi sparat samman nog att bygga hjonelag"

Och tiden skred med snäckans fjät evinnerligen lång,
På många månader ibland de tu knappt mötts en gång.
För dans och lek var ingen böjd i dessa sorgens år,
Men efter väntans mulna tid vardt sjette gången vår

Af ljuflig oro brunno då båd ungersven och mö
Från alla hagar kom en doft, det glittrade sjö,
Utaf ett vårregn hagen nyss, den spröda grönskan log,
Och göken gol för fästefolk långt hän i dunkel skog.

Den arma svenska jorden nu sig gjorde rigtigt grann
Och sken som utur tårar upp till lust för fattigman
Och strödde glada färgers prål läng hvarje dikes-vall
Liksom i vintras aldrig smällt ett skott vid Fredrikshall.
Vid Vernamo på marknaden de möte stämt, de två, 
Bland magra stutar var ej svårt hvarann’ att hitta på;
Med rörelse och köpenskap det jämmerligt gått ned,
Fastän det sports att herrarne snart skulle göra fred.

Men prestgårds-Per han hade mynt och var så morsk och käck,
Och slantar hade Kersti ock uti sin kjortelsäck:
Med ögon strålande af fröjd, de satt sig i en vrå
Och klingande med pengarne och hviskade som så:

"Nu vännen lilla" sade Per, "är jag min egen karl
Och kan ta upp ur ödesmål det torpet efter far.
Med nitti daler fick jag ut min lön i kyrkkersgåln" --
"Och jag har sexti," Kersti sad’, -- "då står man sig i Småln.

"Men hör du Per" -- från Kerstis drag här leendet försvann --
"Den sortens pengar, som vi fått, jag aldrig lika kan.
De kallas mödmynt, säger folk -- och det är visst och sannt
Det kostat nöd att skrapa hop den styfvern slant för slant.

"Men det är bara koppar, Per -- med Görtzens gudar på
Och namn, som ingen kristen själ kan lära sig förstå.
Jag vore nöjd om pengarne blott bure kungens bild ...
Tänk Per, om smulan, som vi ha, rakt skulle gå förspilld!"

En stolla är, Kersti lill’! Mig klockarn bättre lärt:
Det är den höga kronans mynt och guld och silfver värdt;
Och denne krigsman som du ser, med lejonet bredvid,
Så flink och färdig, är Kung Carl just som han drog i strid.
"Nog är det rätta pengar du, -- det har ej någon nöd!
Ej kronan tar med svek och list från fattigman hans bröd.
Kom nu, så går vi gladeligt att köpa till vårt bo
Båd' slef och gryta, tösen min, och först och sist en ko."

I marknadsbråket vandrade de tu med muntert mod
Och tittade och pratade på allt från bod till bod.
Då skar igenom folkets sorl en röst af välkändt ljud...
Hos Per och Kersti klack det till -- här kommo onda bud.

I rock af blanka knappar prydde, med embetsnäsa röd
Och stämma barsk, klef länsman fram och allmän tystnad bjöd.
Han öppnade ett tryckt plakat, och hastigt rundt omkring
Slöt sig med häpna anletsdrag en stum åhörar-ring.

Det var med <sp>alldenstund, ity</sp> och mer af samma sort
Ett kungligt bref, der meningen så kunde fattas kort
Att kopparbiten, som i går för daler gått och gällt,
Numera gällde ingenting -- och så var det bestäldt.

Så gruflig dom i förstone ej Kersti fullt förstod:
"<sp>I nåder</sp> slöts ju skrifvelsen -- och drottningen är god!"
Men Per, som stod der blek begrep omsider denna nåd:
"Ack nej du Kersti, stackars tös, här fins ej någon råd." --

Vid Vernamo på marknaden det var en aftonstund,
Der vandrade ett fästepar med sorg i hjertegrund
Med bittert löje Per såg fly sin fagra lyckodröm,
Och bakom randig förklädssnibb flöt Kerstis tåreström
De satte sig bland blommorna på dagig åker-ren,
Bak fjerran skogar dunkelblå sjönk qvällens rosensken.
Emellan tallar steg en rök ifrån ett litet hem --
Ack,hoppet om en egen härd var slocknadt ut för dem!

Det suckar så tungt i norr -- det var en muntergök,
Och djupare i förklä'ts famn då Kerstis hufvud dök.
Så många bröst i Sverges land hans dubbelsvek förstod:
Den ena tonen sade <sp>sorg</sp>, den andra <sp>tålamod</sp>.

Den starke Per han lindade om hennes lif sin arm,
Och veka ord sig bröto fram ur svallet af hans harm.
Så mild som månen öfver sjön, kom trösten till hans brud:
"Och fins för oss ej lag och rätt, så fins dock Herren Gud!

"Vi ha ju helsan, hurtigt mod och raska armar tu
Och börjar bara om igen, det är ej värre, du.
Vi ta oss tjenst, så får det bli, tills gladt en annan vår
Vi sätta bo och köpa kon, som ej vardt köpt i år."

Han talte mångra andra ord af kraft och bergfast hopp,
Och Kersti mellan tårarne såg ur sitt förklä opp
Och frågade med ögat ljust af kärlek och af tro:
"Så råkas vi om sex år då på nytt vid Vernamo?"

                          Carl Snoilsky.
V.

Noli me tangere-tiden 1869-1879. -- Ämbetsverksamhet. --
Samlarintressen. -- Sonetter och spridda dikter.

Snoilskys lefnad under Stockholmsåren 1866-79 präglas
icke af något varmare intresse för hans lifskall,
vare sig vi se detta i hans ämbetsverksamhet eller
i hans skaldskap.

I utrikeskabinettet böra tvifvelsutan hans
medfödda begåfning, hans utmärkta språkkunskaper,
världserfarenhet, fina takt och nobla uppträdande, ja,
till och med hans vackra handstil -- hvilken gjorde
honom till departementets kalligraf, när det gällde
skrifvelser »ex titulo majestatis» -- ha utgjort
egenskaper af värde för en ung diplomat.

Hans befordringar på detta område gingo ock sin gilla
gång. Efter sju och ett halft års verksamhet som
andre sekreterare, blef han den 6 mars 1874 utnämnd
till förste sekreterare, fungerade fyra månader år
1875 som chargé d'affaires i Köpenhamn, blef den 10
mars 1876 expeditionssekreterare och chef för den
politiska afdelningen inom kabinettet, tjänstgjorde
vid flere tillfällen såsom t. f. kabinettssekreterare
och erhöll den 8 november 1876 
titel af kansliråd. Vid ett par tillfällen ledsagade
han å tjänstens vägnar konungen på dennes resor
till Norge.

Emellertid synes denna sysselsättning icke djupare
hafva intresserat honom. Sveriges utrikespolitik,
som ännu under åren omkring 1855 och 1863 icke saknat
sin spänning, hade nu mist alla mera »dramatiska»
pointer, och de hvardagssysslor, som en ämbetsman i
utrikesdepartementet pliktskyldigast hade att utföra,
saknade alla lockelser för Snoilsky.

Hans brefväxling dessa år ger ej sällan luft åt suckan
-- Pegasus under oket. Så skrifver han exempelvis i
oktober 1874 (till Magnus Lagerberg):

»Jag var häromdagen på Hörningsholm och tillbragte
några angenäma stunder på detta intressanta,
minnesrika ställe. Ack, den som ägde en ärfd teg,
tillräcklig för ens oberoende utkomst; med hvilken
fröjd man skulle draga sig undan världen, glömma och
glömmas! Hvarför blef man icke jordbrukare den tid
man ägde så mycken energi och själsfriskhet kvar,
att man kunde lära sig något nyttigt? Men jag har
förspillt mitt lif på skräp och orkar ej börja om.»
<footnote>Vid detta besök skref han i Hörningsholms
album: 

Undertecknad som fått skolka 
Ifrån ledsamt Stockholmsbråk 
Ber att få sin känsla tolka 
Uppå tacksamhetens språk. 

Han kom hit uti oktober 
Under storm och regnets bad. 
Dunkelröda som cinober 
Voro aspens glesa blad. 

Men i borgen var det festligt,
Sommarljust och varmt och godt, 
Fagert, hjärtligt, stort och gästligt, 
Som det höfves Mörköns drott.

"Mörköns drott" var grefve Gustaf Trolle-Bonde,
gift med skaldens moster, frih:n Wilhelmina Banér.</sp>
Hans lynne deprimerades ock under 1870-talet af hans
hälsotillstånd, hvilket långt ifrån var det bästa; han
led af svåra nervösa plågor, mot hvilka han med större
eller mindre framgång sökte bot vid olika badorter i
inland och utland; de torde, enligt hvad som senare
visade sig, ha stått i samband med den sjukdom,
som slutligen bragte honom i grafven, gallsten.

Härtill kom, att det societetslif, hans ställning
medförde, var allt annat än nyttigt för hans hälsa.

»Jag har denna vinter» -- skrifver han 5 april 1870
-- »tillbragt rätt svåra dagar, dignande under
societetspligter och oupphörliga indigestioner,
som nu mera ofelbart hemsöka mig efter äfven det
måttligaste offer åt Bacchus och Ceres, till hvilka
gemensamma högtidsstunder mina f. d. små idrotter
i sånggudinnornas tjänst alltför ofta tjänat till
anledning. Det ser nästan ut som om man ej fick
vara poet utan att ha dålig mage, åtminstone har
det varit enda vinsten af hvad somliga kalla mina
'framgångar'.»<footnote>Bref till M. Lagerberg.</footnote>

I april 1872 klagar han öfver sina »trasiga
nerver». Våren 1874 heter det:

»Det kropps- och själsupprifvande lefnadssätt, som jag
i vinter fört eller rättare sagdt varit tvungen att
föra, dels genom alltjämt växande ämbetsgöromål, dels
genom societetspligter, hvilka ej i mannaminne varit
så tunga som i vinter, har till den grad abuterat mig,
att jag efter slutadt dagsverke viljelöst nedsjunkit
på första bästa soffa, trots de stumma förebråelser,
som de obesvarade brefven på skrifbordet stundligen
lade mig på samvetet. Men du känner denna litania
förut.» <footnote>Bref till M. Lagerberg.</footnote>

På hösten 1874 -- 28  okt. --  skrifver han:

»Varbergssejouren gjorde visserligen rätt godt, så länge 
den pågick, men nu, en 6 veckor efter, är allt lika
argt som förut, och jag börjar rättnu förtvifla om att
någonsin få bukt med mitt förstörda nervsystem. Ett
eller par års ledighet, tillbragt i Södra Europa,
vore kanske ännu ett suveränt botemedel, men i min
ställning är ej att tänka på dylikt -- lika litet som
att fara till Antipoderna. A la bonheur, je m'en fiche! 
La cruche ira à l'eau jusqu'a ce que -- -- -- --
Min familj mår lyckligtvis väl, och det är det
förnämsta.» <footnote>Bref till M. Lagerberg.</footnote>

Sommaren 1875 hade han lyckats utverka »en skön och
välbehöflig tjänstledighet» på 2 1/2, månader, som
skulle användas på utländska badresor, men vistelsen i
Scheveningen afbröts i förtid på grund af ett dödsfall
inom departementet.

»Till en början» -- skrifver han den 18 augusti 1875 --
»fick jag uppoffra 3 veckor af min permissionstid, på
hvilken jag sedan 3 år byggde så stora förhoppningar
för min hälsas förbättring. Förbi! C'est la fatalité.»
<footnote>Bref till M. Lagerberg.</footnote>

I augusti 1876 skrifver han efter en grundlig invärtes
och utvärtes vattenkur i Södertelje:

»Jag slutar kuren i dag och hoppas för framtiden
åtminstone någon förbättring däraf för mitt upprifna
nervsystem och dunkande hufvud. Vore jag endast så
lycklig att i likhet med andra kunna använda några
veckor för att återhemta mig; men tyvärr! mera än 6
veckor bestås ej för de arma trälarne i K. Maj:ts
och Kronans utrikesdepartement att friska upp sig
efter 6 timmars dagligt plitande under resten af
året. Lagerheim skulle hälst utsträcka arbetstiden
till 12 timmar, men den rättvisan måste man göra
honom, att han själf gör tjänst för tre, om det
gäller.»<footnote>Bref till M. Lagerberg.</footnote>


Den hälsoresa af hvilken han drog mest nytta var
vistelsen i St. Moritz sommaren 1877. Därifrån
skrifver han den 15 augusti:
»Jag befinner mig förträffligt här; luften och vattnet
hafva uträttat riktiga underverk genom sin välgörande
inflytelse på mitt nervösa lidande i vänstra sidan af
hufvudet. Detta onda, som nu i sju år förbittrat mitt
lif och lagt blytung slagskugga öfver mitt lynne och
åskådningssätt af mig själf och mina omgifningar, är
nu på god väg att skingras, och jag kan med sanning
säga, att jag ånyo en gång i min lefnad haft några
lyckliga dagar, för så vidt känslan af hälsa är ett
oundgängligt villkor för lycka.»<footnote>Bref till 
M. Lagerberg.</footnote>


Äfven i sina ekonomiska förhållanden, hvilka han
för öfrigt skötte med stor omsorg och sparsamhet,
rönte Snoilsky dessa år en del missräkningar; i
likhet med hela den krets han tillhörde hade han
under de goda tiderna i årtiondets "början placerat
en del af sina tillgångar i industriella aktier och
andra affärspapper, och bakslaget, som mot årtiondets
slut vållade allmän nedgång och för vissa företag
ren ruin, åsamkade honom mycket betydande förluster,
som, om de än icke i allvarsammare grad rubbade hans
ekonomiska ställning, »dock medförde ökad svårighet
att få årets debet och credit att gå ihop utan allt
för stor balans åt den orätta sidan».

»Hade jag för 10 år sedan», skrifver han i november
1878, »köpt hus eller egendom, äfven blott med utsikt
att få 3 eller 4 procent på pängarne, hade jag varit
bättre ställd än nu. Men af skadan blir man vis,
och den som narrar mig hädanefter att köpa aktier,
vill jag se.»

Under dessa olika bekymmer och motgångar sökte han
endast undantagsvis vederkvickelse och 
hugnad i poesiens rymder, åtminstone om man får döma
af hvad som kom inför allmänhetens blickar. 

Hans lifsintressen under dessa år voro den <i>vetenskaplige
samlarens: numismatikerns och bibliofilens</i>. Bakom
Snoilskys lugna, till det yttre stela yta brann det
en vulkanisk glöd; under dessa år lågade denna glöd
för hans samlarintressen, åt hvilka han med verklig
<i>lidelse</i> ägnade sig.

Han hade redan tidigt varit samlare. Bernhard Wadström
omtalar skolynglingen såsom sigillsamlare. Senare
tog numismatiken honom fången, och han blef en af
våra främste kännare på detta område vid sidan af
B. E. Hildebrand, Klemming, A. W. Stjernstedt,
Strokirch, Oldenburg, Wedberg, Bukowski, Magnus
Lagerberg.

Hans korrespondens med den sistnämnde är i detta
afseende särdeles upplysande.

Sitt utmärkta svenska myntkabinett började han mera
vetenskapligt anlägga omkring 1864 och sysslade därmed
i femton år.

Denna samling skildrade han år 1873 i en numismatisk
afhandling: <i>Ett svenskt myntkabinett</i>, hvilken prisas
af kännare såsom ett värdefullt arbete.

I ett bref af 10 oktober 1879, då Snoilsky lämnat
Sverige, skrifver han, att »om än omständigheterna
vållat slut på mitt samlande, vore jag dock ytterst
otacksam, om jag glömde, att myntkunskapen varit mig
en verklig tröstarinna i tunga år och ibland gjort
drägliga de stunder, som eljes skulle hafva varit
oöfvervinneligt bittra».
Af djupare betydelse för Snoilsky var tvifvelsutan
hans intresse för <sp>bokkunskapen</sp>, och detta bevarade
han intill det sista; han var i mycket en lärd
bibliognost, ej blott en vän af rara böcker, utan en
verklig <sp>kännare</sp>.

Angående sin boksamling och metoden för dess
hopbringande meddelade han 1899 till Carlanderska
arbetet om Svenska Bibliotek och Ex libris: »Min
boksamling är <sp>helt och hållet bildad af mig själf</sp>
stycke för stycke under loppet af de senaste tjugofem
åren. Jag har aldrig lagt an på talrikheten, utan
uteslutande på urvalet. Sålunda har jag, äfven hvad
den äldsta sällsynta svenska litteraturen beträffar,
sällan admitterat en bok, som i något afseende varit
ofullständig eller eljes mindre väl bibehållen.»

Han har i sin sista prosaskrift, minnestalet öfver
Warmholtz, framställt kärleken till gamla böcker
i ideal dager och säkerligen med tanken på den
betydelse detta intresse haft för honom själf
nedskrifvit följande:

»Den, som icke själf haft känning af den vurm,
som kallas <i>Bibliomania</i>, har svårt att sätta sig in
i de oskyldiga njutningar, den bereder, i den tröst
mången däri finner mot lifvets vedermödor. Ingenting
utgör ett så mystiskt samband med förgångna
släkter och deras känslolif som att andaktsfullt
handtera en gammal volym, på hvilken ögon, släckta
sedan århundraden, måhända en gång varit fästa med
kunskapsbegärets skarpsyn, med förtjusningens eld
eller sorgens tåreslöja. Hvilken hemlighetsfull, för
oinvigda oförnimbar doft utströmmar icke från bladen
af denna gamla psalmbok från Karlarnes trosstarka
tidehvarf eller från dessa första upplagor af
Stiernhielm och Bellman! Samma böcker, 
omtryckta med moderna typer, ja kanske med modern
stafning, taga sig i vissa bokvänners ögon nästan ut
som öfversättningar, eller som ett gammalt tempel,
hvilket den nymodige arkitekten beröfvat hela sin
<i>ærugo nobilis.</i>»

Och till sin vän i »bokalist» Gr. E. Klemming skref
han en gång:

         Kära böcker! Bakom titeln 
         Alltid något finns hos er,
         Då hos mänskorna så ofta 
         Utom titeln -- intet mer.

I hans lefnadsöden under dessa år bildar för öfrigt
vistelsen i Danmark 1875 ett angenämt afbrott.

Redan i december 1870 hade han skrifvit till Magnus
Lagerberg:

»Legationssekreterareplatsen i Köpenhamn är ledig;
man kan aldrig veta, hvem som kommer dit. Icke för att
jag har apparencer <i>nu</i>, men nästa gång, ty jag tycker
om den platsen; det är den enda plats utomlands som
jag vore böjd mottaga.»

År 1875 timade ett dödsfall inom diplomatien, i det
den d. v. legationssekreteraren i Köpenhamn afled,
och Snoilsky förordnades att på tre månader
under Beck-Friis ledighet uppehålla chargé
d'affairesbefattningen.

»Det är dock, för så vidt jag vet» -- skrifver han i
augusti 1875 -- »icke fråga om att jag skall öfvertaga
legationssekreterareplatsen, ty så mycket är visst,
att en annan person redan blifvit tillfrågad. Skulle
denne neka, hvilket jag dock ej har anledning antaga,
finge jag väl foga mig efter vederbörandes bestämda
önskan. Detta mitt första själfständiga uppdrag
utomlands, om än blott kort och 
tillfälligt, visar dock, att jag ej hädanefter kan
med säkerhet räkna på att få sitta orubbad hemma.»

Under vistelsen i Danmarks sedan gammalt för honom
så kära hufvudstad återknöt han förbindelsen med den
Wintherska familjen och slöt närmare bekantskap med
Nordens mest framstående kritiker, den med honom nära
jämnårige Georg Brandes.

Snoilskys korrespondens med den Wintherska familjen
hade under årens gång upphört. »Det föll sig svårt
för allting göra redo, och knappast mer ett fattigt
bref jag skref.» Då han nu sent omsider åter trädde in
öfver tröskeln i det kära hemmet i Studiestræde n:o
34 -- som enligt Winthers egna ord var en af de bästa
»Pletter af denne Jord», därför att det utgjorde en
del af Köpenhamn, som utgjorde en del af Danmark,
som åter vore det käraste af allt kärt i lifvet --
skedde det med en viss beklämning. Men han har
själf i sin dikt på Winthers hundraårsdag skildrat
den förståelse och det öfverseende, som visades den
svenske vännen från årtiondet förut.

<tab>I trappan gång på gång jag hade stannat; 
<tab>Det öfverlästa fast i strupen satt. 
<tab>»Kan ni förlåta?» fram där kom ej annat, 
<tab>Då ljöd det kära svaret: »Alt forladt!»

<tab>Och snart jag såg med tacksam rörd förtjusning
<tab>De forna minnen lefva upp igen; 
<tab>I aftonsolens vemodsstilla ljusning 
<tab>Jag återfann min gamle skald och vän.

I fortsättningen ger Snoilsky emellertid uttryck åt
sin sorg att ha bevittnat Winthers affärd till
Paris -- den af honom rent af hatade staden --, ett af
de många offer den gamle skalden bragte sin älskade
Julie för att tillfredsställa hennes öfvernervösa,
nästan sinnessjuka dotter Idas nycker.<footnote>Jämför 
härom Nicolaj Böghs detaljskildring af
dessa sorgliga förhållanden i arbetet "Christian
Winther", III, Kbhvn 1901, en skildring, som, enligt
hvad jag erfarit, Snoilsky likväl ansåg gå nog långt
i blottande af de pinsamma enskildheterna.</footnote>

<tab>En dotters trånad bort från egna härden, 
<tab>En enda blick han läst hos hennes mor, 
<tab>Hos henne, som han älskat högst i världen, 
<tab>Och tyst sitt offer bragte han -- och for.

Det var en tidig morgon i september, då höstens
första guldton kastat sitt skimmer in bland bokskogens
grönska, som Christian Winther lämnade sitt älskade
Köpenhamn. Snoilsky var en af de få som voro med och
togo afsked vid stationen.

<tab>Blott jag, en främling -- ett par anförvandter 
<tab>Sett honom skiljas från sin fosterjord.

Ett och ett kvarts år senare -- den 30 december 1876 --
hade den store lyrikern kämpat ut. Bland de sista
hälsningar som träffade honom på dödsbädden var
Snoilskys tolkningar af Goethes Ballader, åt hvilka
han gladde sig. Och när på nyåret 1877 Danmark begärde
hem stoftet af den sångare, som önskat, att Sjællands
»Grönsværtæppe» skulle dragas öfver hans sista bädd,
så täcktes kistan från Paris till Köpenhamn af <i>en</i> stor
lagerkrans, vid hvars band var fäst namnet på den,
som älskat Winthers sång och personlighet högre än
de flesta: <i>Carl Snoilsky.</i>
Då han till 100-årsjubileet offentliggjorde den
nyssnämnda dikten, skref han till fröken Jensine
Smith bl. a. (Stockholm d. l nov. 1897):

»Det gjorde mig innerligt godt, att Ni var belåten
med den ringa poetiska gärd, som jag låtit införa
i Julroser till minne af Christian Winthers
sekularfest. Ni själf, fröken Jensine, vet bättre
än någon annan nu lefvande med hvilka band af
tillgifvenhet, jag varit fäst till Danmarks store
sångare, hans älskade maka och hela hans hus, och jag
hoppas, att min dikt icke innehåller någonting, som
står i strid härmed eller kan tydas såsom bristande
pietet å min sida -- jag menar, att jag icke kunnat
alldeles undgå att vidröra, huru det var med tungt
hjärta som Winther beslöt sig för att flytta från
Danmark, för Idas skull.

Att fru Winther icke skulle hafva varit god mot
skalden, är naturligtvis ett lika orättvist som osant
påstående och har endast kunnat fällas af personer,
som icke kände till förhållandena. Själfva Winthers
diktning borde väl här lämna bästa beviset -- ända
till sitt sista andedrag, ännu de sista veckorna han lefde 
upphörde han ju aldrig att bringa sin älskade Julie poetiska 
hyllningar, hvilkas ömma rörande uppriktighet borde öfvertyga 
hvar och en, att för Winther ingen annan lycka kunde finnas 
än genom hans Julie, och med henne. Att han det oaktadt icke 
trifdes i Paris, är en sak för sig. Af hänsyn till Ida ansågo
sig hennes föräldrar ju icke kunna handla annorlunda, och de 
påtogo sig detta offer, fastän de yttre lefnadsvillkoren i det 
främmande landet icke öfverensstämde med deras vanor och tycken, 
hvilka voro sammanvuxna med Danmark. För fru Winther torde offret 
känts lika tungt som för Chr. Winther själf. Den stackars Ida
förstod nog icke själf vidden häraf.

Nej, nog var Winther omgifven af de sinas kärlek
i rikaste måtto. Hur var han icke föremål för fru
Winthers omsorger, hvilken innerlig förståelse
hade hon icke för hans dikter! Icke blott för
den härliga diktkransen 'Til Een' har Danmark att
indirekt tacka henne -- jag vet och hörde Chr. Winther
upprepade gånger säga det, att han aldrig skulle haft
uthållighet och själftillit att fullborda den danska
litteraturens dyrbara skatt: 'Hjortens Flugt', om det
icke varit för att hon, Julie, ständigt uppmuntrande
stått vid hans sida.»

Georg Brandes skildrar Snoilsky under hans
legationstid i Köpenhamn sålunda:

Snoilsky tog sig saare dejlig ud i en tætsluttende
Vams af blåa vatteret Silke. Han var da i den
svensk-norske Gesandts fraaværelse Chargé d'affaires
i Kjöbenhavn.

Han kunde ikke have en varmere Beundrer af sine
förste Sange end Vennen, og ret jævnlig tilbragte
de nu deres Aftener sammen paa Bauers Vinstue i
Tordenskjoldsgade, samtalende om alt det i nordisk,
engelsk och fransk Literatur, som de begge havde
læst med Sværmeri og Kritik. I mangt og meget
faldt deres Domme sammen. Det var da en Pause i
Snoilskys Frembringen, hans Sind var trykket. Det
hed sig almindeligt, skönt det klang usandsynligt, at
han havde maattet love sin Hustrus Slægt at ophøre
med al Udgiven af Vers, da den betragtede sligt som
en Adelsmand uværdigt(?). I ethvert Tilfælde var
han da forpint i et Ægteskab, der for ham betydede
Tabet af den Frihed, uden hvilken det var ham umuligt
at skrive. Han talte dog aldrig om disse strengt
personlige Forhold. Men en Aften da de sad sammen
blev Snoilsky saa overvældet af Forestillingen om
sin Ufrihed, at Taarerne pludselig löb ham ned af
Kinderne. Han kunde næsten ikke samle sig igen,
og da de ud paa Natten gik hjem sammen udgød han sig
i en Strøm af vemodige, halvt fortvivlede Ytringer.
-- --
Med Aarene blev han i sin ydre Holdning stedse mere
forbeholden og en smule stiv, men inderst var han
dog densamme, og ingen, der havde kjendt ham i hans
straalende Ungdom, kunde ophøre at have ham inderligt
kjeer.»

Det var vid denna tid som Brandes offentliggjorde sin
tidigaste karaktäristik af Snoilskys författarskap,
hvarom mera nedan.
Snoilskys rent poetiska produktion under det årtionde
som förflöt efter utgifvandet af diktsamlingen har
afgjordt sin tyngdpunkt i de Sonetter, som utkommo
1871. Därförinnan dock ett par ord om en äktlyrisk
dikt, som härrör från hans Drottningholmsvistelse
1870, visan om <i>Kung Erik</i>. <footnote>Införd i 
Nornan för 1873, tr. 1872.</footnote>

Den har den egendomligheten, att den torde vara den
enda som skrifvits på en af Snoilsky själf uppfunnen
strof. Enligt hvad Snoilsky meddelat K. A. Melin hade
denna dikt tillkommit på det sätt, att han fått en rad
färdig: »Vagga utan mål en natt i vackra maj» innan
han ens tänkt på hvad dikten skulle innehålla. Men
kring den raden utspann sig det förtjusande poemet,
som i en fager vårstämning skänker en bild af Erik --
sådan den ästetiskt-historiska traditionen skapat
honom -- en sorglös, drömmande lutspelare, hvilken i
månskenet svärmar med sin herdinna, mer naturälskande
trubadur än renässanstyrann.

Dikten fick ord och toner nästan samtidigt.

[bild]SNOILSKY I 1870-TALETS BÖRJAN.

Så snart kvädet var nedskrifvet, gaf Snoilsky det åt
Ivar Hallström, som på en dag hade musiken färdig,
den enda tonsättning till sina texter, åtminstone
före 1890, som Snoilsky riktigt tyckte om.
<footnote> Meddelande ur Melins dagbok under resan
1890. Isola-bella-kompositionen. af samme tonsättare
var Snoilsky mindre till behag än den danska melodi
lian själf ursprungligen afsett.</footnotne>
Denna ballad om kung Erik är den af alla Snoilskys
dikter som erhållit den största spridningen och
blifvit en verklig folkvisa. En litterär forskare,
hvilken genomgått Kungl. Bibliotekets stora samling
af s. k. »skillingstryck» ända till senaste tid,
har häri funnit »Sakta glida vimpelprydda båtar»
i minst ett femtiotal olika upplagor, mest från
småtryckerier i landsorten.

Det var sommaren 1871, under en vistelse i Varberg,
som Snoilsky skref flertalet af de sonetter,
hvilka visa oss skaldens sonettkonst -- och Sveriges
sonettkonst öfver hufvud taget på sin höjdpunkt.

Redan de spanska sonetterna stå högt, men i de
stycken, som nu tillkommo, öfverträffar han dem och
når mästerskapet.

Han hade rest ner till Varberg, »med ett 6 veckors
perspektiv af bara Marienbader och societetshuset»,
men fick här plötsligen lust att dikta. Den 3 augusti
skrifver han till Klemming:

»Kan K. B. tänka sig något så förskräckligt som att
jag under ensliga vandringar på bärgsklinterna och
mera sådant tillverkat i medeltal en sonett per dag
och gifvit mig 
f-n på att jag ej skall sluta förr än jag fått mitt
50-tal fullt, lika väl som den store okände.»<footnonte>
Åsyftar de prisbelönta, år 1871 anonymt utgifna
sonetterna "Söderifrån", som lära vara författade
af Gustaf Retzius.</footnote> 

Sonetterna utkommo mycket riktigt i en samlad trupp
af ett halft hundrade till julen 1871.

Skaldens fysionomi är förändrad sedan de dagar, då
han slog tamburinen »på alla stigar, på alla kosor»
och utbjöd sina drufvor, sina rosor och sitt unga vin.

Nu åter är hans program ett nästan skyggt »Noli me
tangere» (Kom mig icke när), såsom den sonett heter,
hvilken inleder samlingen och nästan som en medveten
gensaga mot de italienska bildernas inledningsdikt
förklarar:

<tab>Jag torgför ej mitt hjärtas lust och kval 
<tab>Att skrynklas ned af obekanta händer; 
<tab>Min fantasi dig bjärta lekverk sänder, 
<tab>Men känslans helgedom hålls aldrig fal.

Han bjuder gästen att träda in i parken, men icke
öfver tröskeln.

Man uppfattade vanligen detta såsom ett stolt och
aristrokratiskt »förakt för hopen», rent af ett
utmanande: odi profanum vulgus.

Men Wirsén har tvifvelsutan rätt, då han i sin essay
öfver Snoilskys skaldskap (Svea för 1882) betonar, att
man icke förstår denna rörande dikt, om man envisas
att taga sångaren alldeles bokstafligt efter orden
eller uppfattar denna låtsade känsloindifferentism
såsom annat än en mask, som i grunden döljer en
upprörd stämning.

Det förefaller mig som om några rader i en
annan sonett, »Alprosen», ger nyckeln. Han låter
Alprosen säga:

<tab>Kom likväl du, som skygg i världens larm 
<tab>Din känsla döljer fastän vek och varm 
<tab>Och låtsar köld, då hvassa törnen sarga.

Snoilsky hade kunnat öppnat sitt hjärta, då det känt
fröjd, då det känt harm och vrede, längtan och saknad,
och han skulle äfven framdeles, då han genomgått
en svår kris, låta -- om än i den diskreta form som
tillhörde hans natur -- läsaren blicka in i känslans
helgedom och ana lidande och smärta.

Men hans stämning nu var tvifvelsutan sådan, att han
kände sig <i>sakna midtpunkt</i>; ungdomens njutningslusta
och lefnadsglädje lågo bakom honom, och han led af en
inre oro, som lät honom röra sig såsom en gengångare
af sig själf bland människorna. Det var något af en
sjuk snäcka, som drog sig inom sitt skal. Men dessa
sonetter uppenbara i allt fall »känslans helgedom»
för den, som mäktar läsa mellan raderna.

Den, som förstår loda djupet i sonetter som
»Vattenliljan», »Strandvrak», »Alprosen» eller andra
subjektiva dikter i denna samling, skall nog under den
stilla ytan skönja hjärteströmmar kanske lika varma,
om än mera vemodiga än de svallande dikterna från
1860-talets midt.

<tab>Säg, gyllne sångmö, hvi du öfrig blef, 
<tab>Då seglarn krossades på dolda ref 
<tab>I vårdagsjämningens stormdigra nätter? 
<tab>Åt fiskarns små jag dig till leksak ger
<tab>Att tälja båtar af och sådant mer. 
<tab>Det roar barnen -- själf jag gör sonetter.
Den skald, som skrifvit detta, har just icke dolt,
att hans farkost gått i kvaf.

Eller läse man dikten om <i>Den fångne näktergalen</i>,
eller sonetten <i>Återseende</i>, där skalden gripes af
vemod vid besöket på de gamla tomter i Fyrisstaden,
där han förr hämtade diktens förstulna fröjd; eller
lärdomen i sonetten <i>Min vän och jag</i> -- »ett eldigt
vin får lof att stå på is». Öfverallt skall man höra
taktslag från hjärtekammaren. Eller må man minnas den
bekanta sonetten »Brännoffer», där skalden biktar om
de dikter han förstör:

<tab>Farväl, farväl, I delar af mig själf -- --
<tab>I voren barn af våren och mitt hjärta.

Den smärta, som ger sig luft här, är af annan art
än ynglingens cherubinsorg eller den världssmärtans
modedräkt, skalden tio år förut anlagt efter Byron
och Heine. Såsom all misantropi, all bitterhet mot
omgifningen och människorna har den nog till någon
del sin rot i personens <i>missnöje med sig själf</i>.

Bland sonetterna beröra åtskilliga tidens händelser
och spörsmål.

Under kriget 1870--71 hade Snoilsky, såsom det stora
flertalet svenskar, sina sympatier på den västra
sidan af Rhen. Till den kände litteraturvännen och
samlaren K. F. Werner skrifver han från Drottningholm
sommaren 1870:

»Frankrike kostar mig hälsa (d. v. s. den sista
lämningen däraf), nattro, aptit, humör och de sista
tårar af sorg och saknad, som en gammal egoist som
undertecknad ännu kan för högst oförutsedda fall
hafva bevarat i sina sinande tårekörtlar.»
Hans gamla atvoghet mot tyskarne alltsedan det
dansk-tyska kriget fann nu ny näring, och i flere
sonetter biktar han sina sympatier för Frankrike och
sin ovilja mot det segrande tyska väldet.

I sonetten <i>Théâtre Français</i> betraktar han det hela
som barbariets -- »bullerbasen Krupps» -- revolt
mot snillets makter; man lyder parterrens griller
och ger ett röfvarstycke »å la Schiller». Men han
hoppas på, att »skämtet» ej skall räcka länge, att
en segersymfoni skall väcka Gallion och »Théâtre
Français» åter bli världens första scen.

Och i dikten »till den högförståndige», som fick rätt,
uttalar skalden sitt <i>hjärtas</i> deltagande med det land,
som varit hans gudomlighet:

<tab>Min plats är ej där segerlyckan skiner; 
<tab>Jag stannar kvar hos svärtade ruiner 
<tab>Att gråta ut vid stympad pelarstam.

Franskvänligheten och tyskhatet göra Snoilsky,
som dock jublat öfver Italiens enande, blind för
parallelrörelsen i Tyskland. I sonetten <i>Herwegh</i>
skämtar han med den bekante skalden, demokraten och
enhetsifråren från 1848 -- Talis Qualis' förebild --
som drömde om en stortysk enhetsstat, men som flyktade
för reaktionen, och Snoilsky ironiserar öfver att nu
andra med bättre metod utfört hans dröm. Sonetten
visar emellertid föga blick för världshändelsernas
betydelse.

Af rent svenska poem intaga de båda sonetterna <i>Blankt
stål</i> och <i>Du svenske man</i> ett märkligt rum i tidens
försvarspoesi, där det poetiska just icke alltid stod
på jämnhöjd med välmeningen, och 
äro vida öfverlägsna ett två årtionden senare skrifvet
poem af Snoilsky med samma tendens. Särskildt är
dikten Blankt stål en käck vädjan från skalden till
politikern att sörja för landets trygghet:

<tab>Hvad viljen I för sånger väl begära, 
<tab>Då vapenlös man darrar för sitt land.

Men Snoilskys sångmö låter ej förleda sig -- såsom
eljes icke ovanligt i den tidens vers så väl som
prosa -- att smäda den svenske odalman till hvars
fosterlandskärlek han vädjar.

<tab>Du svenske man, ännu på dig jag tror.

Och i motsats till den dåtida »intelligens»-förhäfvelsen 
öfver allmogen ägnar Snoilsky rent af en bland dikterna 
åt den svenske bonden, åt det folk af plöjare och smeder, 
från hvilket de förfinade herrarne leda sitt ursprung,
och manar till vördnad för 

<tab>den tysta kraft, hvars möda landet stärker,
<tab>den gamla svenskhet, som finns kvar hos Jerker.

Så ock den sympatiska slutraden i den historiska
sonetten till von Rosens Thure Jönssons-tafla, där
det sjunges om odalmannen: »Han får väl sist ha med
ett ord i laget».

Ett par sonetter af rent personlig färg äro <i>Carmela</i>
-- en erinran om »la bella» i Sorrento -- och <i>Tre år</i>,
en förtjusande dikt på den lilla dotterns födelsedag:

<tab>Vid minsta vindstöt måste den väl hafva, 
<tab>Som ser sin rikedom på böljan sväfva 
<tab<Inom ett enda litet bräckligt flarn.
I <i>Skilda gåfvor</i> berör Snoilsky olikheten i poetiska
temperament och arbetssätt: den omedelbart flödande
källan och den arbetsamma konstnärsfliten. Man måste
häraf draga slutsatsen, att han själf -- i motsats till
»sångens söndagsbarn» -- vore en långsam utmejslare
af sina dikter. Det gällde emellertid icke om hans
diktande i allmänhet. Till Melin meddelade han
1890, att han visserligen långsamt lät den poetiska
idén mogna, innan den utarbetades, men att själfva
utarbetandet skedde mycket raskt, och på 1880-talet
ansåg han det rent af som ett fattigdomsbevis, om
han icke i »en enda sittning» fullbordade en dikt.

Men då härvid hans egna ord i den sonett, hvarom här
är fråga, fördes på tal -- dessa uttryck:

<tab>Men hånen ej en ödmjuk konstnärs flit, 
<tab>Som måste hamra, ciselera, löda, 
<tab>Tills handens valkar vittna om hans möda 
<tab>Och mejselns kamp mot språkets urgranit!

förklarade   Snoilsky, att detta endast rörde
<i>sonettdiktningen</i> och dess teknik.

Här visar han sig som trogen lärjunge af den samtida
<i>franska</i> sonettkonsten. Att de små mästerstycken, som
han, med en juvelerares konstslöjd, frambragt, fordrat
en mödosam flit, är nog säkert. Men så har också ofta
därur sprungit 

               en stråle bergfint ädelt element.

Närmast sonettens »ideal» stå, enligt min uppfattning,
sådana dikter som: <i>Benvenuto Cellini</i> -- om offret
för att nå »helgjutenheten» -- <i>Bältesspännarne</i> --
symboliserande kampen mellan himmel 
och jord -- samt <i>Gammalt porslin</i> -- pärlan bland alla,
med dess humoristiskt epigrammatiska spets:

<tab>Femhundra tappra hjärtan brista hunnit...
<tab>Den gamla krukan -- hon står ännu bi.

På en sådan sonett låter visserligen lämpa sig
Boileaus ord:

<tab>Un sonnet sans défauts vaut un grand poëme.

Hvad angår formen växlar rimflätningen i Snoilskys
sonettdikt rätt mycket.<footnote>Af Petrarcas 370 
sonetter lärer enligt Tomlinson (The sonnet, its 
origin, structure and place in poetry, London 1874) 
omkring en tredjedel eller 116 hafva rimflätningen: 
<i>abba, abba, cde, cde</i>, som denne kallar "den 
normala italienska typen". Inemot en annan tredjedel, 
eller 107 sonetter, har typen: <i>abba, abba, cdc, dcd</i>, 
hvilken otvifvelaktigt är den elegantaste. 67 Petrarcas 
sonetter visa typen <i>abba, abba, cde, dce</i>. Men 
det finnes ock sonetter (elfva) hos Petrarca, där 
quatrainerna äro ordnade efter ett alternerande system, 
t. ex. abab, baba. Likaså förete terzinernas rimflätning en 
del växlingar. Se vi nu efter hur rimförhållandet ställer 
sig i Snoilskys 50 mästaresonetter, så är quatrainernas 
rimflätning vanligen abba, abba, (i 40 sonetter). Undantag 
bilda: Noli me tangere (abba, baba), Alprosen (abab, abba),
Brasilianskan II (abba, baab), Théâtre Français (abba,
abab), Skådespelaren (abab), Ludvig XIII:s gavott,
(abba, abab), Afton i Dentz (abba, baba), Till den
högförståndige (abab, abab), Var det väl värdt? (abab,
abab), Världsskymning (abab, abba).

Terzinerna åter förete många växlingar. I fyra af
sonetterna nöjer sig Snoilsky med två rim, liksom
i den andra Petrarciska gruppen, hvilket onekligen
ger sonetten mera styrka, det är i Kometvinet (cdc,
ddc), Bältesspännarne (cdc, ddc) Svenskhet (cdd,
cdc), och i Petroleuse I (cdd, ccd). För öfrigt
förekomma vanligast ccd, eed (i ej färre än 27
sonetter) samt vidare ccd, ede; cdd, cee, cdc,
dee, ccd, eed, cde, ddc. (I de aderton spanska
sonetterna hade quatrainerna regelbundet abba,
abba flätningen; terzinerna visade äfven här en
mångfald typer; en -- "På upptäcktsfärd" -- använde
två tredubblade rim.<(footnote>

Sonetterna blefvo bl. a. föremål för en granskning
i Svensk tidskrift för litteratur af den gamle
förbundsbrodern L. Dietrichson.

Efter att hafva anmält dikter af Fjalar, 
Gellerstedt och Klockhoff, kommer han till »det finaste
af det fina»: Snoilskys sonetter.

Den skald, som öppnast medger, att han döljer
sitt personliga lif, är tillika den, som starkast
anslår den jäsande tidens toner och förvandlar dem
i klingande harmonier -- det är Carl Snoilsky.

Efter att ha berört det ömtåliga i sonetten »Noli me
tangere» yttrar kritikern:

Huru låter den störste af vår tids skalder en stor
skald tala? Goethe låter sin Tasso säga:

<tab>Und wenri der Mensch in seiner Qual verstummt, 
<tab>Gab mir ein Gott zu sägen was ich leide, 

och skaldens folk har rättighet att svara den sångare, som ej 
vill skänka <i>sitt</i> bästa, att det då ej heller vill skänka honom
sitt bästa, det som skalden, vore han än större än
Homeros, ej kan umbära: sin kärlek. Dock, vi antaga,
att Snoilsky med dessa något tvetydiga rader endast
velat antyda, att han ämnar ställa sig i de objektive
skaldernes leder, att han vill söka denna det skönas
kyliga friskhet, som i en ädel infattning nedlägger
en klar tankens pärla; och det har onekligen nästan
öfverallt lyckats honom att med verkligt mästerskap
afrunda sonettens svåra form till dylika klara bilder;
-- men det kan icke nekas, man saknar ofta hvad vi
här kallat »det bästa»: det <i>personliga</i>. Man ser
genom träden i den park, i hvilken han bjudit oss
lustvandra, ljusen skimra i hans slott, men vi skola
ej njuta värmen vid hans härd, när det blir kyligt i
aftonluften därutanför. Vi äro långtifrån att vilja
tränga oss in i dessa salar, så länge det är så skönt
och vackert att vandra i parken. Men det kunde komma
en dag, då själfva dessa hans parker fälla sitt lof --
skall han då också vilja låta oss stå utanför? Vi tro
det ej. Vi tro, att han, den skald, som mognat i en
så märkvärdig grad genom hvarje ny diktsamling han
skänkt oss, äfven en dag skall själf känna behofvet
af att låta sitt innersta lif klinga ut i sången för
sitt folk, den dag, då han skall åtminstone 
<tab>»lämna kvar en snöhvit vattenlilja, 
<tab>om djupets hemlighet ett vittnesbörd.» 

Emellertid tacka vi den ädle skalden hjärtligt för 
hvad han skänkt oss och tveka ej att tillerkänna 
denna sonettsamling ej endast högsta värdet bland 
hvad denna jul skänkt oss, utan öfver hufvud taget 
ett ganska högt värde inom vår nutidslitteratur.

I »Academy» ägnade den engelske kritikern <i>E. W. Gosse</i>
Snoilskys sonetter uppmärksamhet och erkännande.

"*"

I öfrigt är den Snoilskyska sångmön under dessa år
icke synnerligt fruktsam.

Han offentliggör 1871 utom sonetterna endast <i>Jesuiten</i>,
i Ny Illustrerad Tidning; men detta poem är, såsom
förut nämnts, med få ändringar den redan under
italienska resan diktade »Munken». År 1874 utgaf han
andra upplagan af sina dikter och hade där medtagit
dels »Kung Erik», dels sina sonetter.

År 1874 tillkommer <i>Vågbrytaren</i> (tryckt i Nornan
för 1875), år 1875 <i>Stormflod</i>, meddelad i tryck
första gången i Post. o. Inr. Tidn. 1878, samt
<i>Trollformeln</i> (tryckt i Nornan för 1876, men ej senare
omtryckt), hvarjämte i Nu för 1874-75 offentliggöras
öfversättningar af <i>Goethes Ballader</i>, hvilka utkommo
särskildt 1876; år 1876 meddelar han i »Nu» »<i>Till
den sjuåriga</i>», senare icke omtryckt, <i>Villa Nardi</i>
och <i>Masaniellos Tarantella</i> (båda redan skrifna ett
årtionde tidigare) samt <i>Vinterbild</i> och <i>Trädet på
torget</i>; samma år tillkommer <i>Fången slöjdar leksaker</i>,
som meddelas i Nu 1877, där äfven <i>Bägaren</i>, 
<i>Rom och Kartago</i> samt en öfversättning af <i>Jörgen och
Karin</i> af Christian Winther finna rum. I Litterärt
album 1877 meddelades dikten <i>Rosersberg</i> och till
hundraårsminnet af Linnés födelse diktades <i>Carolus
Linneus</i> som infördes i Post- och Inrikes Tidningar.

År 1878 utkommer en ny, tredje upplaga af hans
samlade dikter, och här finner man flertalet af de
nämnda nya skaldestyckena tillagda -- med undantag af
öfversättningarna och de båda poemen »Trollformeln»
och »Till den sjuåriga». Därjämte meddelas här
<i>Liten pilt</i> och <i>Helhet</i>. De båda sistnämnda dikterna
äro antagligen tillkomna kort före den nya upplagans
utgifvande. Denna tyckes för öfrigt hos honom ha väckt
ny skaparlust. Åtminstone skrifver han i juli 1878
(till Magnus Lagerberg):

»Jag har nu färdigtryckt tredje upplagan af Dikterna
och skall i början af hösten sända exemplar »ex dono
auctoris» till vännen i Göteborg. För öfrigt trots
mina usla nerver, som äro mitt dagliga helvete,
poetiserar jag mera och bättre än på länge och får
allt mera klart för mig, att det är min egentliga
specialitet.»

I början af 1879 skref Snoilsky ett par ståtliga
tillfällighetsdikter, till Konungen och till sin
ämbetsbroder kanslirådet Gustaf Sanndahl.

Det är <i>reflektionens</i> snarare än <i>den omedelbara
känslans lyrik</i>, som Snoilsky i dessa dikter från
1870-talet bjuder. Besök vid Varbergs vågbrytare,
å Scheveningens sandreflar eller i Akershus fästning
framkalla i hans sinne poetiska motiv, som han med
välförfaren konst utmejslar. Stämningen 
är gärna elegisk och kan till och med som i 
Akershusdikten eller »Vinterbild» snudda vid det
sentimentala.

I dikten <i>Bägaren</i> finner skalden en ny förträfflig
form för sin försvarsifver, liknelsen mellan
fosterlandets försvarslöshet och den vackra men sköna
kristallbägaren med Carols namn, som kan dömas till
undergång af en stöt från grannen.

I dikten <i>Vågbrytaren</i> med dess historiska återblick
uttalar han sig litet skeptiskt om stormaktstiden på
ett sätt som förebådar stämningen i vissa »Svenska
bilder».

Det var i den stora tiden, efter den skall kallas så,
Blod och barkbröd, friska lagrar, faderlösa i hvar vrå! 
Nu är denna frihet svunnen -- Göta lejon rasat ut, 
Drömmer nu om plog och kölar, liksom förr om lod och krut.

<i>Trollformeln</i>, som ej finnes upptagen i hans dikter,
behandlar en sinnrik krigsanekdot från Trettioåriga
krigets dagar. Dikten, som är besläktad med den tyska
balladen, lyder:

<tab>Hvi färgas all himmelen röd efter hand? 
<tab>Hvad väldigt bål? Det är Magdeburgs brand.

<tab>En plundrare; pansrad i stål och synd, 
<tab>Vid håret släpar ett fagert fynd.

<tab>En ädel jungfru med gyllne hår
<tab>Bland grushögar släpas i röfvarens spår.

<tab>»O, värdes mig skona från smälek och våld! 
<tab>Höfs slikt en krigsman, modig och båld?»

<tab>Den grymme på böner ej lyssna vill. -- 
<tab>»O, mildrike himmel, hvad tar jag mig till!
<tab>Hör, krigsman, som lösen nu bjuder jag dig 
<tab>En hemlighet, kostbar i fara och krig:

<tab>Ett underbart, mäktigt verkande ord, 
<tab>Som skyddar i alla strider på jord;

<tab>Och står du blott under det ordets hägn, 
<tab>Så ler du åt svärdshugg och kulors rägn!»

<tab>»Topp!» ropar knekten -- »jag skänker ackord, 
<tab>Din frihet mot ordet, som gör mig <i>hård!</i>»

<tab>Han löser sin hand från den gyllene lock, 
<tab>Men står där dröjande, tveksam dock.

<tab>»Jag tror dig icke» -- han säger till sist -- 
<tab>»Hur pröfvar jag väl, om medlet är visst?»

<tab>Till svar då den fångna med strålande blick: 
<tab>»Lägg an din pistol, tag mitt hjärta till prick!»

<tab>Hur fick hennes röst sådan underbar makt? 
<tab>Förr'n själf han det visste, han gjort som hon sagL

<tab>Med kulan i hjärtat hon sjönk emot jord 
<tab>Och nämnde i döden det räddande ord.

En annan dikt, som här må återgifvas, då den saknas
i Snoilskys samlingar, är poemet <i>Till den sjuåriga</i>,
en skapelse af vida mera äktlyrisk art, en fager visa
öfver skaldens dotter:

<tab>Om du är rosen för året, 
<tab>Är törnet jag för i fjor;
<tab>Och dock du af mig är spåret: 
<tab>Med grönska höljer dig snåret, 
<tab>På blommande vår det tror, 
<tab>Om du är rosen för året 
<tab>Och törnet jag för i fjor.
<tab>Jag vore en vinterdrifva, 
<tab>Om du vore blomsterfrö;
<tab>Men vårsol skall marken lifva: 
<tab>Att näring åt knoppen gifva, 
<tab>Försmulte min skyddande snö, 
<tab>Om jag vore vinterdrifva 
<tab>Och du vore blomsterfrö.

<tab>Om du är ett barnasinne,
<tab>Låt mig bli en gammal sång;
<tab>Jag bygger bo i ditt minne
<tab>Och sjunger halfhögt därinne
<tab>Och lefver så än en gång,
<tab>Då du är ett barnasinne
<tab>Och jag -- blott en gammal sång!

Anslaget till denna dikt har Snoilsky tydligen fått
från Swinburnes »A match»<footnote>Detta poem har 
Snoilsky senare tolkat under titeln "Liknelser" (Saml. 
Dikter V: 134).</footnote>, som börjar:

<tab>If love were what the rose is, 
<tab>And I were like the leaf, 
<tab>Our lives would grow together 
<tab>In sad or singing weather, 
<tab>Blown fields or flowerful closes,
<tab>Green pleasure or grey grief; 
<tab>If love were what the rose is, 
<tab>And I were like the leaf.

Högst såsom rent lyrisk skapelse står tvifvelsutan
den med Cellini-sonetten besläktade <i>Helhet</i>, i hvilken
törhända ligger något af en själfförebråelse.

<tab>Du måste vara ett, allenast ett,
<tab>Men detta helt,
<tab>Själf jättekraft blott dvärgagärning gett
<tab>När hon blef delt.
<tab>Du måste, måste göra först ditt val: 
<tab>Fäjd eller fröjd,
<tab><i>Du måste välja kärna eller skal</i>, 
<tab>Men var se'n nöjd.

<tab>En sökte pärlor -- pärleskum en ann'
<tab>I lifvets älf;
<tab><i>Men klaga ej om skummet snart försvann;
<tab>Du valde själf!</i>

Några af dikterna under dessa år gripa tillbaka
till barndomsminnena, för hvilkas Eden nu »år och
skiften skjutit tunga bommar». Det är den förtjusande
<i>Liten pilt</i> med dess vemodsfulla slutbikt, den käcka
skolpojksscenen <i>Rom och Kartago</i> -- båda skrifna på
samma meter -- samt den åskådliga minnesbilden af
<i>Rosersberg</i> i Desiderias dagar.

Hur litet hade icke den unge sagoprinsens drömmar
fullbordats!  <i>»Bragdlös, sånglös drömmer jag.»</i>

<tab>Hvar är bragden?  Jag som skulle 
<tab>Binda segern vid min stäf, 
<tab>Har jag kvar en liten julle 
<tab>Någonstäds bland insjösäf?

<tab>Hvar är sången?  Har den tjusat 
<tab>Någonsin den mön i Nord, 
<tab>Till hvars kinder blodet rusat 
<tab>Blott för ett förfluget ord?

<tab>Hvarför fråga, hvarför spörja? 
<tab>Ack, nu är det re'n sså dags -- --

Ett poem, som bådar en ny riktning hos Snoilsky,
är sången öfver <i>Linné</i>.

Redan i sin ungdomssamling hade han besjungit
Blomsterfursten i en liten fésaga från hans vagga. När
han nu på hundraårsdagen 
återupptager ämnet, sker det i större mått, i en äredikt,
som utgör till stil och läggning den första af
hans <i>svenska bilder</i>. Det är icke blott en hyllning
till det stora hundraårsminnet, till drotten i
tre naturens riken, det är -- som snart sagdt alla
hans senare »svenska bilder» -- en <i>kärleksbikt till
fosterlandet</i>. Ty som fosterlandets ära och prydnad
är det Linnæus besjungs. De första stroferna veklaga
öfver fosterlandets lidanden, folkets ångest, landets
nöd, då ett förtvifladt farväl måste sägas till
storhetsdrömmen. De sista stroferna prisa de oblodiga
triumfer, hvilka Linnæus vann åt fosterlandet.

På en grundval fast och säker han vår ära återbyggt,
Sedan Riddarholmens krypta sig kring bragdstorheten
lyckt.

Och stolt låter han Svea förkunna:

Minnet tillhör hela världen, men han var <i>min</i> son, 
blott <i>min</i>.

När Snoilsky till hundraårsdagen nedskref denna
tillfällighetsdikt, anade han väl svårligen, att
han därmed öppnade en hel rad af skaldestycken,
hvilka inom hans senare skaldskap skulle intaga en så
förherrskande plats: <i>de fosterländska minnesdikterna</i>.

<sp>De tolkningar af Goethes Ballader</sp>, som Snoilsky
offentliggjorde, sågo, såsom förut omtalats, till
god del dagen i den skönlitterära tidskriften »Nu».

Redan under gymnasietiden hade han tolkat Fiskaren,
Guden och bajaderen samt Mignondikten; af de båda
senare tolkningarna hade han användt enstaka ställen
i de nyare öfversättningarna. »Fiskaren» är helt och
hållet omformad.

Öfriga ballader, som fingo rum i »Nu», voro: Bruden
i Korinth, Mästare och lärling, Man och 
hustru, Pågen och mjölnarflickan, Sångaren,
Verkan på afstånd, Ungersvennen och kvarnbäcken,
Skattgräfvaren, Dödsdansen, Den trogne Eckart och
Älfkonungen.

År 1876 utgåfvos dessa ballader, med illustrationer
af Carl Larsson, såsom särskild bok och då hade
ytterligare medtagits Riddar Curts bröllopsfärd,
Violblomman, Den vandrande klockan och Konungen
i Thule.

Tolkningarna äro företagna med smak och fint sinne
för dikternas innebörd; rimmen dock icke alltid funna
utan ett visst tvång.

En af dessa öfversättningar, den af Braut von
Korinth, gaf anledning till ett hetsigt angrepp på
Goethe och Snoilsky från den utmärkte essayisten och
tidskriftsutgifvaren C. P. Bergstedt, »ästeticismens»
arge vedersakare. Oppositionen mot den Goethekult,
som drefs af den nyromantiska Upsalaskolan, hade på
sin tid tagit sig utslag i C. A. Hagbergs uppträdande
vid 1830-talets midt<footnote>Jmfr min uppsats Den 
börjande reaktionen mot nyromantiken i Samlaren 1903.
</footnote>; och Bergstedt var en lärjunge ur dennes 
krets<footnote>Jmfr min uppsats C. F. Bergstedt i Nordisk
Tidskrift 1904.</footnote>. Han stod just i begrepp att 
upphöra med sitt samhälleliga och vetenskapliga veckoblad
»Samtiden», då första häftet af »Nu» såg dagen. Denna
tidskrift med dess utprägladt <i>skönlitterära</i> hållning
syntes Bergstedt, utilisten, politikern, bjuda
på alltför »lös mat»: poesi, kåserier, noveller,
teateruppsatser, och i en bister artikel lät han ett
anatema utgå öfver den nya publikationen, Han skref:
I intet afseende finner man något, som höjer sig öfver
det vanliga måttet, eller som kan lofva att lyfta,
rena och förädla smaken samt föra den fosterländska
litteraturen framåt.

En enda omständighet är ägnad att väcka uppmärksamhet,
men en uppmärksamhet af det slag, som icke är
helt och hållet liktydig med beundran, nämligen
grefve Snoilskys öfversättning af Goethes ryktbara
ballad <i>Bruden i Korinth</i>. Leopold räknar såsom bekant
detta stycke till »ett af de lägsta och skamligaste
diktslag, som låter tänka sig», men äfven Malmström,
som för öfrigt fritager Goethe från själfva
uppfinnarskapet och erkänner produkten såsom »ett
beundransvärdt mästerstycke, en den största triumf,
som det konstnärliga snillet vunnit genom den däri
ådagalagda förmågan att besegra, att förädla det allra
vidrigaste ämne», tvekar icke att utsäga det stränga
omdömet, att »äfven ur en sann ästetisk synpunkt måste
innehållet af Goethes »Braut von Korinth» erkännas
vara <i>i högsta grad vämjeligt</i>». Att utgifvaren icke
kommit att märka denna lilla omständighet, kan vara
mycket förlåtligt. Han har kanske icke åtagit sig att
af den tidskrift, han redigerar, läsa något mer än
författarenamnen. Men att grefve Snoilsky, som har
ett litterärt anseende att förlora, velat äfventyra
detta på en öfversättning af Braut von Korinth,
är mer än vi kunna begripa. Det är oss sagdt, att
månadsskriften Nu är afsedd att spridas till »alla
bildade hem» i hela Sverige och att dess första häfte
åtminstone blifvit utdeladt till landets samtliga
prästgårdar; hvad vi däremot med visshet veta är,
att man i mer än ett bildadt hem, där man icke finner
liderlighetens parfym utgöra någon förbättring af
liklukten, helt enkelt förpassat det eleganta häftet
från »divansbordet» till kakelugnsbrasan.

Detta våldsamma angrepp på Snoilsky såsom den
hädangångne store tyske skaldens ombud väckte
allmän uppmärksamhet, och jag minns väl, hur man i
Upsalakretsar kände sig förnärmad både på den gamle
mästarens och hans svenske tolks vägnar. 
Klemming synes ha i ett bref anspelat på att denna
affär kunde lända Snoilsky till men för en kandidatur
i Svenska Akademien. Härpå svarade Snoilsky:

Hvad A[cademia] S[uecana] beträffar, C'a m'est
égal, sa' fru Dimander om sitt porträtt. Jag vill
icke skänka efter ett jota af min Goethe. Förresten
skall nästa nummer af Nu innehålla en nekrolog öfver
Bergstedt af därtill väl egnad hand. Hvad värre är,
är att jag igår fick min hyra ytterligare höjd, och
det är något som icke Snillets och Smakens kylande
plåster förmå hela.

Svaret på Bergstedts anfall, hvilket fanns infördt
på nyåret i Nu, är visserligen undertecknadt af
»Utgifvaren», men tyder på någon litteraturhistoriskt
förfaren person. Gentemot citatet från Malmström,
erinrar genmälaren om, att denne i själfva verket
uti sitt slutomdöme tillerkänner poemet »ett högt
poetiskt värde», att han hade öga för diktens innersta
betydelse, sådan denna ligger innesluten i kontrasten
mellan en slocknande sinnlig skönhetskult och den
asketism som utmärkte den högre och renare läran
i dess gryningstid mot den gamla, att han kallar
denna grundtanke poetisk och finner utförandet
makalöst. Vidare anföres Atterboms berömmande ord om
denna dikt, likaså Hettners.

»Goethe-hatet» -- heter det vidare -- »är visserligen
gammalt och C. F. Bergstedt har i Tidskrift för
litteratur 1851 i detta fall åtskilligt att förmäla;
men vi hemställa, om ej den puerila myndigheten och
hetsigheten mot den, som vågar öfversatta hvad en af
poesiens heroer skapat, nu kunnat vara borta.»

År 1876 kallades Snoilsky att intaga en plats i
Svenska Akademien. Hans namn hade nämnts året 
förut vid ledigheten efter den vittre juristen,
justitierådet C. G. Strandberg och synes visserligen
då bort hafva ägt företrädesrätt, om de synpunkter,
som d. v. sekreteraren Henning Hamilton framhöll för
Böttiger, fått gälla:

»Vi behöfva nu en skald, och hvem som förtjänar detta
hedersnamn kan ingen bättre än du bedöma.»

Emellertid fick Snoilsky då vika för den vittre
läkaren, professor Anders Anderson; men vid ledigheten
efter Paulus Genberg utsågs han till innehafvare af
fåtöljen n:o 10, och han höll den 20 december 1876
sitt inträdestal. Det var ingen lätt uppgift. Genberg,
som, enligt alla deras utsago hvilka känt honom,
var en betydande personlighet och som sannolikt,
om ej politiken i förtid ryckt honom bort från hans
nyss tillträdda akademiska lärarekall, skulle blifvit
det sydsvenska universitetets centralpersonlighet
på sin tid, hade mera verkat och utöfvat inflytande
genom sin personlighet än genom sin ganska sparsamma
skriftställarverksamhet. Men Snoilsky hade icke
känt honom. Och därtill kom, att beröringspunkterna
hårdt när voro de minsta möjliga mellan den greflige
skalden-diplomaten, som under sin Upsalatid icke alls
odlat filosofi, och den djupsinnige, i Hegels skola
utdanade jämtländske allmogesonen, som från en med
gloria eröfrad professorsplats i filosofi hastigt
svingade sig upp å taburetten såsom representant
för 1848 års liberalism och snart därefter hamnade
i en aflägsen landsort såsom stiftschef. Någon
mera personlig eller innerlig färg kunde därför
minnestalet icke
erhålla, om än Snoilsky med tillgodogörande af
Genbergs dagböcker tecknat en tilltalande lefnadsbild
af den ovanlige mannen.

"*"

Bland uppsatser om Snoilskys författarskap, hvilka
under 1870-talet sågo dagen, är den af Georg Brandes i
»Det nittende Aarhundrede» år 1875 offentliggjorda 
<footnote>Sedermera -- något förändrad -- omtryckt i
"Mennesker og Værker" (1883) med ett tillägg.<footnote>
särskildt värd att uppmärksammas.

Brandes kännetecknar inledningssången till de
italienska bilderna såsom ett präktigt stycke lyrik:
»Få böcker kunna berömma sig af en skönare portal än
denna; höghvälfd, omslingrad af drufvor och rosor,
öppnar den en vid och vinkande utsikt; i denna
inledningssång är ej blott friskhet och fyllighet
utan ock en uppsluppen ungdoms hela öfvermod». Det går
en mild epikureism genom denna ouvertures jubelsång
öfver landet med de solbrända vingårdsflickorna, men
en sådan som smälter samman med en varm hänförelse för
folkens frihetsstrid. Förspelet anslår de strängar som
klinga genom Snoilskys ungdomspoesier, den erotiska
och den politiska strängen, den friska och sinnliga
njutningslust genom hvilken han vore närmare besläktad
med Chr. Winther än med någon lyrisk skald i sitt
eget land, och det ungdomliga svärmeriet för ett
ideal af andlig och politisk frihet, genom hvilket
han stode i förbindelse med sin tidsålder och med
världshistorien. Hans senaste sonetter gifva icke
ett helt och hållet klart svar på om skalderi ännu
har samma sunda och öppna sinnen, om han ännu står
i förhållande till sin tid och dess historia.

Snoilsky är såsom skald turist. Han har oftast
format till vers reseintryck från Italien, Spanien,
Frankrike, Danmark och Tyskland. Dessa studier äro
nästan alla nedkastade, allt efter som ögonblicket
bjöd. Brandes ifrågasätter, en smula spetsigt, om
skaldens utpräglade liberalism icke också har en viss
turistkaraktär, hat och kärlek i förhållande till 
det främmande. Han skulle önskat att bland dessa
innerliga och varma utbrott mot de former af tyranni,
hvilka man kan förklara sig vara fiende till utan
att stöta någon nordisk kälkborgare, också funnos
några som beröfvade den formfulländade och i ordets
bästa mening förnäma, diktsamlingen hvarje skymt
af salongspoesi.

Snoilsky förklaras vara en skald, som fullkomligt
beherrskar penna och pänsel. Uttalandet i en sonett,
att han måste strida mot materielet öfverraskar,
ty dikternas form är nästan alltid sådan att man
säger sig själf att så runne orden i formen, så föllo
de utan att hyfvel, fil eller knif behöfde utjämna
något. Man har i hvarje fall alltid det intryck,
som verkar så välgörande och tryggt, att man har att
göra med en mästare som förstår sin konst, som aldrig
lämnar halfgjordt arbete och aldrig gör sig skyldig
till dilettantism.

Men han förmår mera äri att blott skildra och måla
i välklingande vers. I hans bästa dikter råder en
lyrisk flykt, ömsom sprungen ur en ungdomlig käckhet,
ömsom ur ett medkännande hjärtas varma sympati. Man är
skald, om man ock ej skrifvit mer än de fem brusande
stroferna ur Neros gyllene hus: »I morgon lämnar
S:t Peter» o. s. v. etc. Och det hjälper ej om man
senare vill berätta läsaren, att man blott visar honom
fantasiens luftsyn, icke öppnar känslans helgedom,
när man skrifvit ett så ungt, varmt, själfullt och
kändt poem som »För Polen». Bland hans politiska
dikter finnas många vackra; <i>en</i>, den om Storken vid
Dybböl, är klassiskt skön.

I sonetten »Noli me tangere» säger han väl, att han
ej vill gifva sin känsla till pris, men han menar
nog ej känslan, utan privatlifvet. Och häri har han
rätt, såsom hvarje ärekär, stolt och förbehållsam
man. Nej, han må gärna tränga det privata tillbaka,
blott han allt mera och allvarligare sträfvar att
blifva <i>organ</i>. Han beundrar Béranger, men Béranger
hade med all sin prosa den fördelen att folkets
hjärta slog i hans bröst. Brandes hade önskat, att
Snoilskys diktning mera tolkat hvad det samhälle, af
hvilket han vore medlem, kände, hvad hans folk ville,
drömde, hoppades, ärnade. »Det var det vi sökte till
dina dikter för att lära, 
då vi hörde att du var Sveriges främste lyriker,
men dina poesier berätta oss allt för litet härom!»

De förträffliga sonetterna, som andligen om ej
poetiskt beteckna ett framsteg, och som visa en
vida större människokunskap och erfarenhet än de
äldre dikterna, äro snarare skrifna af en åskådare,
än af en deltagare i världslifvet; de bära alla den
egendomliga, halft förnäma, halft vanmäktiga <i>defensiva</i>
prägel som stämplar den första sonetten. Där finns i
dessa sonetter en sund och ädel smärta, där finns en
dikt som talar om stum sorg och brustna förhoppningar,
men äfven i de skönaste bland dem finns en droppe af
den passiva bitterhet, som strömmar genom andra. De
politiska sonetterna »La Petroleuse» anser Brandes
oförstående. »Snoilskys blick på världshistorien i det
sista årtiondet är en missnöjds, en frondörs. Det är
visserligen för en man af hans riktning och sympatier
ingen orsak att vara glad eller till och med endast
lugn. -- -- -- Men det tjänar nu en gång icke till
något att vara förnärmad på världshistorien, man
måste sträfva efter att förstå den.»

»En af våra stora gamle skalder» <footnote>Frederik 
Paludan Müller.</footnonte> -- så slutar Brandes sin 
uppsats -- »plägade med ett leende säga till oss unga: 
framför allt, passa på att ej förlora er som Rhen i 
sanden vid Leyden! Snoilsky är ung ännu; han är för 
lifskraftig och talangfull att vilja sluta sin 
skaldebana som malcontent. Han har i denna diktsamling 
gjort upp med sin första ungdom, och det tycks som om 
han vore färdig med dess rosor och dess unga vin. Han 
har med ett bittert leende sett rosorna blifva till 
potpourri (jfr Brännoffer) och det unga vinet förvandlas 
till vinättika. Men måtte hans mandom bringa oss nya, 
ännu skönare blommor och frukter. Han har själf i 
sonetten Svenskhet tecknat åt sig sin framtidsuppgift. 
Hans fädernesland behöfver att få den löst, och han är 
mannen som bör försöka lösa den». 

Det skulle dröja några år, innan den berömde danske
kritikerns önskan om en ny vår för Snoilskys dikt
skulle förverkligas, om än icke just så som Brandes
tänkt sig det.


VI.

La seconda priniavera: 1879 - 1881. -- Utresa. --
Vistelse i Sydfrankrike, Afrika, Florenz. -- Nya dikter.

Försommaren 1879 spred sig plötsligen en
uppseendeväckande nyhet öfver allt Sveriges
land. Grefve Carl Snoilsky hade lämnat hem och tjänst
och stod i begrepp att upplösa sitt äktenskap samt
ingå nytt gifte, med grefvinnan Ebba Piper, född
Ruuth, änka efter grefve C. T. F. Piper.

Den verkan, som denna underrättelse utöfvade på
skilda håll, kan lätt tänkas. Dylika händelser
bruka ju alltid sätta munnar och pannor i rörelse,
och här gällde det dessutom en af landets
förgrundsgestalter. Bestörtningen tog sig många
uttryck -- mer eller mindre äkta och innerliga. »Jag
sörjer Snoilsky» -- skrifver exempelvis Henning
Hamilton till Viktor Rydberg -- »mer än om döden
bortryckt honom ur vår krets.»

Här är icke tillfälle -- äfven om jag ägde materialet
-- att skildra de själsstrider och tilldragelser,
som utgjorde förutsättningarna för denna våldsamma
brytning med Snoilskys yttre och inre 
ställning. Så mycket bör vara klart, att den först
skett efter en stark inre kris.

Här må blott anföras några få fakta. I början af
juni lämnade Snoilsky Stockholm<footnote>Bland 
G. E. Klemmings efterlämnade papper ligger 
följande biljett, dagtecknad den 5 juni 1879: "Jag blef
tjänstledig i dag och försvinner ofördröjligen. Glöm
därför icke den konstige vännen Come S."</footnote>
och den 18 november 1879 förklarades af Stockholms 
rådhusrätt hans första äktenskap upplöst; den 5:te 
februari 1880 ingick han i Marseille sitt nya giftermål. 

Med denna tilldragelse börjar ett nytt skede
ej blott i Snoilskys enskilda lif, utan, hvad
som för oss är af större betydelse, äfven i hans
skaldelif. 

Ty det blef snart uppenbart, att nu hade en
ny vår inträdt i Carl Snoilskys diktning. Sångmön,
som han i sonetterna skildrat såsom en strandad
gallionsbild, en stackars spillra, af hvilken han
täljde leksaker, blef ung på nytt. Skalden hade
återfunnit sin lefnadsuppgift. Liksom hos musslan
den genomgångna sjukdomen alstrar en äkta pärla,
var också den smärtfyllda kris, Snoilsky genomgått,
förutsättningen för den nya, rika och på en fördjupad
lifserfarenhet byggda alstringen. Redan 1881 skref 
en af dem, som sedan ungdomsåren stått honom nära, 
C. D. af Wirsén, om brytningen i hans personliga lif, 
att väl vore detta område fridlyst, men säkert vore, 
att »hans poesi uppstått förklarad ur en skärseld».

Och C. Gr. Estlander -- hans nära personlige vän --
har i sin dödsruna yttrat: »Det var en frigörelse af
hans sångmö, köpt för många kvalfulla 
strider, men hvars betydelse för Sveriges vitterhet
icke kan nog högt uppskattas».

Ur Snoilskys bref från denna viktiga tid kan
jag endast meddela några enstaka utdrag -- likväl
tillräckligt kännetecknande.

Till sin gamle vän G. E. Klemming skrifver han från
Narbonne den 18:de september 1879:

Min käre gamle K. B.<footnote>Förkortning af Kunglig 
Bibliotekarie.</footnote> Ja, så <i>kär</i> var jag och 
-- hvad ännu mera är -- så kommer jag att förblifva 
till min lefnads slut. Allt hvad jag begär af världen 
och människorna är att få tillbringa mina återstående
dagar i en undangömd vrå af världen, där sorlet af
flärdens äflan studsar mot min stängda port. Medgif
åtminstone, att min »egoism» har modesta proportioner,
då jag, för att uppnå detta resultat, uppoffrat snart
sagdt allt hvad folk i allmänhet sträfvar efter att
ernå. Jag stod ej längre ut med att lefva ett lif
af halfhet och lögn -- ett fegt, eländigt lif, tusen
gånger värre än döden, och jag hade redan förlidet år
beslutat, att det skulle bli slut därpå, på ett eller
annat sätt. Svaghet och vacklande har jag haft nog af
i mina dar -- nu hungrade och törstade jag efter att
upprätta mig själf i mitt eget omdöme på det sätt jag
förstår saken. Jag visste, att en stor kris förr eller
senare skulle komma i mitt lif -- jag visste äfven,
att jag skulle, socialiter taladt, duka under därför,
då jag fuller insåg, hur svaga motståndsmedel jag
skulle hämta af mina respektive egenskaper som kongl,
svensk byråkrat och äkta man. Det var från början
en absurditet af mig att tänka, det jag i längden
skulle kunna lefva ett vanans lif i vårt förstelnade,
fördomsfulla samhälle; jag kände med hvar dag, hur den
lossnade på alla håll och kanter, den mask af köld och
materialitet, hvarmed jag så omsorgsfullt fernissat
öfver mina verkliga drag. Stormen kom och masken
skingrades i atomer. Men tro mig, det kostade på. Man
talar så ofta om krossade hjärtan, jag vet, hur det
känns att afsluta ett lif -- gagnlöst, förspilldt. 
Jag har hört mina egna likklockor ringa och sett
gräset gro på min egen kulle, dit ingen skall komma
för att säga tack och farväl till den, som gått för
att aldrig vända åter igen. Men jag blir sentimental,
märker jag.

Det var snällt af K. B., min egen käre gamle vän,
att skrifva till mig. Skulle jag någonsin kunna
glömma den underlige profetiske eremiten! De stunder,
jag lefvat med dig och minnena från en svunnen tid
hafva varit de drägligaste, jag kan erinra mig från
den nu afslutade serien af mörka, tröstlösa år. Jag
vill ej påstå, det jag väntar mig något bättre, men
den tillvaro man skapat sig själf med uppbjudandet af
en energisk vilja erbjuder dock litet flere chancer.

Nu kanske K. B. förstår, hvarför jag var en så trägen
påhälsare i Bibliotheket sista tiden. Jag längtade
att riktigt få inprägla ditt vänliga ansikte, för
att få taga det med mig i min landsflykt -- friskt
och lefvande. Du och ännu en, två eller tre till
skola vara de enda, med hvilka jag vill befolka
min ensamhet här i det odrägliga Gallien, en 
<sp>attendant</sp>, att min herskarinna får 
draga in under mitt låga tak. Gubben K. B:s konterfejer, 
både det äldre och det yngre, samt Manderströms 
skola bland andra husgudar blicka ner från väggarne 
i det ringa hemmet. Gudinnan Poesia skall däremot 
aldrig få titta därin -- henne, den styggan, har 
jag haft tillräckligt ondt af. Skrifkonsten håller 
jag, som synes, nu på med att totalt förgäta. Endast 
korta meningar i en viss gubbes stenstil skola 
hädanefter blifva omhöljen för ännu knapphändigare 
tankar.

En månad senare -- den 10:de oktober 1879 -- skrifver
han från Toulouse till Magnus Lagerberg:

Det var mig kärt att se, det du ej i likhet med
många andra vänder dig ifrån mig, och att du ännu har
oförändrad vänskap för den, som ej mer har anspråk på
att räknas som utöfvande numismaticus, -- -- -- Först
sedan den lagliga tiden för skilsmässans beviljande
utlupit, och jag kan gå i författning om att erbjuda
mitt namn och ett hem åt den, som nu, liksom jag på
mitt håll, afbidar den stund, som 
skall förena oss, kan jag blifva i tillfälle att i
en fast bostad ordna spillrorna af det jag kallat
mitt. Till dess vill jag betraktas som försvunnen
från de lefvandes antal -- till Sverige återkommer
jag sannolikt aldrig -- man har alltför flitigt och
framgångsrikt arbetat på att göra omöjligt för mig att
vidare andas mitt lands luft. Från södra Frankrike,
där jag hittills uppehållit mig, afreser jag nu --
hvart vet jag ännu knappt själf -- endast att det
blir till en ort, fredad för det tomma och förhatliga
världsbullret.

Föresatsen att icke låta gudinnan Poesia titta in
i det blifvande hemmet kunde Snoilsky desto bättre
icke hålla. »Dylika löften att afsvärja all gemenskap
med poesien, hvilka hennes dyrkare stundom göra,
äro sällan allvarligt menade», skrifver Snoilsky
själf i sin minnesteckning af Choræus.

Och redan två månader efter uttalandet i brefvet
till Klemming sände Snoilsky denne ett stort poem,
den utsökt vackra sången »Till G. E. Klemming»,
hvilken tillhör hans varmaste hyllningsdikter, och
ledsagade stycket med ett bref, hvari han bebådar
sin »seconda primavera» såsom skald.

Han skrifver från Cette den 22 november 1879:

Käre gamle profet, min egen gubbe!

Jag har ej dröjt och sölat med att tacka dig för den
präktiga boken, om det än ser så ut, ty saken var den,
att jag ej förrän i sistlidne vecka hade tillfälle
att personligen uttaga paketet. Jag är nämligen ännu
under några månader flyttfågel. -- -- -- Vet du, att den
boken var en riktigt kär gåfva -- jag tröttnar icke att
bläddra i den, ehuru innehållet redan var mig bekant
genom det häfte af K. B:s handlingar, som kom tillika
med andra korsbandsförsändelser samtidigt med ditt
nästföregående vänliga bref. Att jag blef rörd öfver
den -- är nästan för litet sagdt -- die Seele ging mir
auf öfver denna påminnelse om hvad du kallar 
<i>tempus lætum. Lætum</i> var den nog, försåvidt jag
fick vara med dig och de gamla präglade och tryckta
fornsakerna, men eljes -- -- --. Hör nu, K. B., drifver 
han skoj med mig, som tror, att jag kan anmäla Liturgiboken 
i en utländsk tidskrift? Intet kan jag det, ehuru jag gått 
så länge i det departement, som A. Strindberg kallar
Departementet för adlige ynglingars förkofran i
lefvande språk (en superb definition). Nej, inte kan
jag så mycket fransyska, inte (d. v. s. inte ännu,
ty nog håller jag på att söka lära det). Men tacka
K. B. på svenska, det kan jag, hvarföre i ödmjukhet
bifogas ett rimbref, ang. hvilket jag nödgas utbedja
K. B:s hederslöfte (icke à la boktryckaren Prault's
om jag får be!) att icke låta ett ord däraf komma
till andras ögon eller öron.

Skulle du däremot framdeles, när jag trycker något,
medgifva, att stycket, förutsatt att det estethice
håller måttet, inflickas bland andra poeterier, skulle
det vara mig kärt att få lämna detta offentliga
vittnesbörd om vår trogna sodalitas. Poesien --
jag blir aldrig kvitt den. Jag har gifvit efter
för önskningar, framställda af en, som jag icke
kan neka någonting, och beslutit mig för att se,
hvad man med prædisposition, som ju förefanns,
samt arbete och energi kan bringa för godt fram af
den saken. Blir det dugligt, vet jag åtminstone,
att jag förskyller det hos den inverkan och det
idéutbyte, jag fått af en genialitet och en karaktär,
för hvilka jag kryper i stoftet, så ringa är jag,
så herrligt begåfvad är hon. Vore jag tio år yngre,
eller hade jag åtminstone så pass hälsa som behöfdes,
vet jag, att hon skulle göra något <sp>stort</sp> af mig. Nu
är det dessvärre för sent, men för att visa min goda
vilja, skall jag, hvad det lider, prestera åtskilligt,
som åtminstone skall befinnas öfverträffa mina äldre
saker. Ett band lyrik af samma omfång som min sista
upplaga, d. v. s. c:a 350 sidor, får jag färdig nästa
års slut. Jag har dessutom en annan litterär plan,
men den är så förmäten, att jag ej vill tala om
den. »Lyriken» däremot är redan ett faktum, då jag
har mer än tredjedelen färdig nu, och jag för öfrigt
känner, att idéer komma i procession, så att jag bara
behöfver välja. I sanning, jag hade 
velat svärja på att det skulle varit mig omöjligt att
åstadkomma 10 sidor numera, och nu har jag gjort 100
på två månader. Men, hedersprofeten! Silentium!! Ej
en rad vill jag publicera förrän jag rycker an med
liniesalvor -- inte heller vill jag, att man skall
veta af'et på förhand, förrän det är färdigt. När
det kommer ut en gång, är jag inte längre i Europa,
ty jag har för afsikt att tillbringa en del af nästa
år i Norra Afrika, för att alldeles sopa igen mina
personliga spår. Du skall få veta min brefadress,
du och ett par till, men eljes -- flûte!

En månad senare skrifver Snoilsky till sin vän och
förläggare Joseph Seligmann i ett bref, dagtecknadt
Nîmes den 27 december 1879, efter att hafva tackat
för några förlagsartiklar, som denne tillsändt honom:

<i>Strindberg</i>, ja, han är då ändtligen <i>genial</i>, och det
på allvar. <i>Röda rummet</i> med alla sina otäckheter och
öfverdrifter är dock en bok, som ingen nu lefvande
svensk författare gör efter. För att skrifva den
boken, måste man ha lefvat och lidit, tänkt öfver
mångt och mycket. -- Våra romanförfattare anse eljes
dessa yrkets praktiska förstudier öfverflödiga. --
Jag känner ej mannen personligen, men lyckönskar mig
till att han ej med samma talent utkorat lyriken till
sin specialitet, ty i så fall finge vi hänga lyrorna
på väggen och höra på, i stället för att klimpra
själfva. Eljes var det just på kapitlet om <sp>lyriken</sp>
som jag ville komma, eftersom du själf framkastat
det ämnet i ditt bref. Ja, var det ej märkvärdigt,
att jag, som trodde, att den där volymen på de
trehundrafemtio, säger 350 sidorna skulle för alltid
utgöra mina opera omnia, i en hastig vändning ser
mig i en ej aflägsen framtid i stånd att ställa en
del n:o 2 vid sidan af den föregående. Du anser det
knappt troligt i betraktande af min förra lättja och
håglöshet, men så är det emellertid. Jag önskar dock,
att detta ej skall komma ut i förtid; förrän i början
af 1881 eller om något mer än ett år, vill jag ej
lämna diktsamlingen till tryckning, och till dess 
må det blifva en hemlighet. Sidoantalet blir omkring
300, beräknadt efter samma antal stanzer på sidan
som i förra boken. Wikblad har i afskrift fått
en del af de dikter, som redan äro färdiga. Jag
skall skrifva till honom att han kan visa dig
några däribland. Kvaliteten tillkommer mig icke
att yttra mig öfver, men jag tror fullt och fast,
att de icke skola kunna betraktas såsom en återgång
i förhållande till mina tidigare saker. -- -- -- Titeln
på boken blir helt enkelt <sp>Nya Dikter</sp>. Innehållet blir
mycket blandadt och brokigt, men absolut <sp>inédit</sp>,
så när som på ett par tillfällighetsstycken (det ena
till kungen), hvilka du möjligen läste i tidningar
för ett år se'n. En stor grupp dikter kommer att
bestå af sydländska bilder, alldeles som i den förra,
dock motiverna denna gång hämtade från ännu aflägsnare
länder; papper, stilar och formatet måste förläggaren
förbinda sig att åstadkomma identiska med volymen
I. »Voilà!».

Det framgår nogsamt af brefvet till Klemming hvilken
betydelse de nya förhållandena ägde för skaldens
diktkonst.

Flerestädes, såväl i sin brefväxling som i sin
diktning, antyder han ock, hvilken säker rådgifvare
han erhållit vid sin sida, ingenstädes likväl skönare
än i slutstrofen till den algieriska dikten <i>»I biblioteket»</i>:

<tab>Så som du kan ingen konstnär 
<tab>I det händiga Cremona
<tab>Höra, om de gamla strängar 
<tab>Ännu sig åt välljud låna.

Men icke blott <i>kärleken</i> torde haft sin lott och del i
den nya våren i Snoilskys diktning. Äfven dess motpol
skänkte sin insats.

Det finnes tillräckligt med antydningar i Snoilskys
skaldskap om de själskval, den sinnesoro, det 
hjärteve, som vållades af hårda domar och bittra
uttalanden:

<tab>Ord, som granens nålar hvassa, 
<tab>Kyliga som nordans skur, 
<tab>Allt för många slika rymmer 
<tab>Modersmålets fatabur,

heter det i dikten till »?» (Gustaf Åkerhielm). 
<footnonte>Denne hade anonymt tillsändt Snoilsky ett poem
som sedan ingick i hans bland vänner utdelade lilla
diktsamling "Otium" (1891).</footnote>
Och i sången till Klemming:

<tab>Bland de många kända husen 
<tab>Här och där en sluten dörr 
<tab>Säger på sitt stumma bildspråk, 
<tab>Att en vän här bodde förr.

Symboliskt har Snoilsky flere gånger antydt, hur
han känt sig såsom en »fågelfri» i förhållande till
det välordnade samhället. Så i »Afskedsdrycken»,
hvarom mera nedan. Så kanske framför allt i de rent
klassiska raderna i dikten »Svarta svanor»:

<tab>Hvita svanor tamt i vassen 
<tab>Kryssa efter gunst och bröd. 
<tab>Ut på djupet, svarta svanor! 
<tab>Ut, I barn af natt och glöd!

Eller i tredje samlingen (från 1883) dikten om 
»Blodboken», som han först efter tvekan offentliggjorde:

<tab>Stela häckar, snörrätt klippta, 
<tab>Blomstring vederbörligt släckt,
<tab>Grönska, sammetslen och tuktad, 
<tab>Fullt normal och fullt korrekt, 
<tab>Stilla plantsömn hela parken 
<tab>Ett livré i grönt beskär; 
<tab>Mörk som lidelsen, en blodbok 
<tab>Sina egna färger bär.
-- --
Och den fria sångens fågel, 
Undan bur och snaror frälst, 
Älskar trädet framför andra, 
Sjunger i dess krona hälst.

I den i samma samling förekommande dikten om »Caroline Mathilde» 
heter det:

<tab>De som nyss blott egde smickertoner 
<tab>Voro genast bödlar och spioner
<tab>-- -- --
<tab>Gammal afund, yr af segergamman, 
<tab>Hyckleri och dumhet, allesamman 
<tab>Togo hämnd för obemärkta dar.

Så ock följande rader i den likaledes först i
tredje samlingen offentliggjorda »Kärleksgrottan
vid Biarritz»:

<tab>Lyckans barn förlåter världen allt, 
<tab>Falhet, lumpenhet i hvar gestalt -- 
<tab>Hjärtats uppror blott hon ej förlåter.

Och i den vackra parafrasen öfver Francesca
Rimini-motivet, som först återfinnes i Snoilskys
sista samling, men som, enligt hvad jag erfarit,
tillkom redan vid denna tid, läsas raderna:

<tab>När samma udd fann väg till bådas hjärta 
<tab>Och efter oss förbannelser de läste.
<tab>-- --
<tab>Vårt öde vi ej häda eller klandra. 
<tab>Förenta evigt skäras vi af lågan 
<tab>Och sluta med att älska själfva plågan 
<tab>Det hjärtesår, som gaf oss åt hvarandra.
Äfven dessa känslor flödade nu som en stark strömfåra
in i hans nya dikt och gåfvo stundom däråt en somber
stämning. Säkerligen manade honom ock känslan af
att vara »utstött» från de kretsar han tillhört till
sträfvan att vinna sig en <i>ny</i> plats i sitt fosterlands
kulturvärld med eller mot deras goda minne. Han ville
genom sitt skaldskap -- för att anföra några ord ur
ett bref från senare tid till svågern Magnus Ruuth --
»bygga sig en borg, i hvilken ej ens hans fiender
kunde nå».

Det lyckades.

"*"

Efter de månader, som tillbragts i Sydfrankrike,
styrdes kosan i början af februari 1880 -- brölloppet
ägde som ofvan nämndt rum i Marseille -- till Afrika,
där de nygifta tillbragte några månader.

Minnen från denna resa äro icke blott dikterna »I
Afrika», utan äfven det arbete: <i>Ögonblicksbilder från
Nordafrika och Syditalien af E</i>., som författats af
grefvinnan Ebba Snoilsky och som utkom till julen
1881. Dessa skildringar -- alster af finkänslig
uppfattning, konstnärlig blick och elegant penna --
voro, enligt hvad Snoilsky meddelade Estlander,
ursprungligen en dagbok, där grefvinnan upptecknade
intryck och bilder från resan, och hon afsåg därmed
att hennes make skulle utvälja de motiv, han ansåge
lämpliga för poetisk behandling, hvilket äfven
skedde. Han och andra som fingo läsa dagboken tyckte
emellertid mycket om den, och han »gaf sig ej någon
ro» förr än han lyckats utverka 
samtycke till dess publikation, efter skedd
uteslutning af allt rent personligt eller tillfälligt.

I Alger tillbragtes några veckor under vandringar
i den sköna staden och dess omgifningar,
med besök i biblioteket och iakttagelser af
folklifsegendomligheterna. Från Alger begåfvo
Snoilsky och hans hustru sig till Constantine, och
härifrån förde diligensen -- järnvägen var ännu ej
färdig -- i början af mars dem båda till Saharaöknens
skönaste oas, det palmrika Biskra. Och sedan åter
Constantine besökts, gick färden till Tunis med
dess rörliga orientaliska folklif och därifrån till
Sicilien och Sorrento. På våren 1880 voro de åter
tillbaka i Sydfrankrike, på gränsen till Spanien.

Härifrån skref han till Klemming i ett bref,
dagtecknadt Tarbes (Hautes Pyrenées) den 14 juni 1880:

Som du tör hafva hört, har jag sedan början af
februari, då min <sp>ledstjärna</sp>
<footnonte>Åsyftar, att Klemming i ett bref så 
kallat Snoilskys maka.</footnote> i verkligheten blef
min för lifvet, gjort en lång och intressant
resa genom norra Afrika. Österlandets brokiga
lif, öknen och nomadtältet voro hänryckande nya
bekantskaper. Nästan lika kärt var det att återse
Neapel och Sorrento. Vi tillbragte på det sistnämnda
stället en oförgätlig månad. För närvarande befinner
jag mig, som du ser, i Tarbes. Min afsikt är att
tillbringa sommaren i Pyrenéerna, då mina nerver ännu
behöfva omvårdnad. Någon oro för denna krämpa hyser
jag icke längre, sedan min återvaknade arbetslust och
förmåga in poeticis tydligen ådagalagt, att systemets
egentliga kärna är frisk och oberörd. När jag reser
härifrån till bergen, kan jag ej säga -- det faller
ännu snö där, hvarföre jag måste invänta gynnsammare
väderleksrapporter. Här, i denna idylliska stad, har
jag det, <sp>en attendant</sp>, förträffligt och skrifver,
lyssnar 
till goda råd af en smakdomare utan like samt
presterar därigenom ett och annat, som kanske skall
taga sig ut i tryck, när tider blir. Jag öfverarbetar
äfven saker sedan förlidet år, då min dystra ensamhet
tidtals kom mig att se ett och annat mera i svart
än berättigadt är -- och framför allt mera än jag
nu känner.<footnote>Han fogar härtill ock ändringen 
af en strof i det Klemmingska poemet.</footnote>

Med anledning af en notis i en svensk tidning,
att Snoilsky definitivt ämnade bosätta sig i
Sydfrankrike, förklarar han, att det hade han aldrig
tänkt göra. »Huru det blir, kan ej före vintern
bestämmas, då en så viktig sak som bosättning ej
bör ske förhastadt; så mycket är dock visst, att ej
blir det där man uppgifvit. Sydfrankrike är alltför
blottadt på alla resurser af konst och litterära
samlingar. Klimatet motsvarar ej heller sitt rykte,
och komfort, åtminstone den på hvilken man har anspråk
som valuta för sina penningar, finnes alldeles icke.»

Från Tarbes flyttade Snoilsky som bebådadt
något senare på sommaren upp till en badort i
Pyreneerbergen, Saint Sauveur, där han bl. a. i
början af juli mottog besök af ett par svenske vänner,
Vilhelm Svedbom och Carl v. Friesen, hvilka tillbragte
ett par dagar hos det grefliga herrskapet och fingo
taga kännedom om hans nya alstring.<footnote>Brefutdrag från 
C. v. Friesen till hans svärfader,
bildhuggaren C. Ahlborn; i Wernerska samlingen.</footnote>

Mot vintern styrde Snoilsky kosan till Italien och
beslöt bosätta sig i Florenz. Här föddes den 18
november 1880 sonen Carl.

Jag har lyckats, skrifver han till Seligmann den 20
december -- finna det mest idylliska lilla hem fuori
la porta, 
ännu inbäddadt i grönska; glädjen och lugnet äro dess
dagliga gäster, sedan min hustru nu är lyckligen
återställd efter den lille gossens födelse. Äfven
sångmön, som under dessa sista oroliga veckor hållit
sig på afstånd, kommer ej sällan på besök och stannar
vid mitt arbetsbord långa stunderna. Jag öfverlämnar
åt dig själf att fullständiga denna i några drag
angifna ljusa och lyckliga interiör.

Till Klemming omtalar han sonens födelse i bref den
25:te december:

Jag har i väntan på denna händelse icke kunnat
sysselsätta mig med någonting -- dessutom ännu utan
fast bostad och med sjukligt öfverdrifven nervositet
seende svart i svart. Som genom ett trollslag hafva
de mörka bilderna skingrats, sedan allt gått lyckligt
och väl och min hustru skänkt lifvet åt den sötaste
lille gosse. Både han och hans dyrbara mamma må
bra. Vi äro behagligt installerade i det vackra,
intressanta Firenze -- med ett ord, jag känner mig
lugn och lycklig och skulle önska, att jag kunde
förflytta en viss gammal Magus bland mina bekanta
hit på ett ryck för att se det.

Dikten till Louis Wrede (från följande år) skänker
oss en inblick i hemmet:

<tab>Det var i blomsterstaden 
<tab>En kväll du ringde på 
<tab>Vid lilla gallerporten, 
<tab>Som öppnas blott för få.

<tab>Det hvita trädgårdshuset 
<tab>Kan du ej än det se? 
<tab>Där glöder azaléa, 
<tab>Där doftar rose de thé.

<tab>En strålklädd fée på trappan 
<tab>I dörrens mörka ram,
<tab>Hon stod i månens strimma, 
<tab>Mitt hjärtas egen dam.
<tab>Du ville se, hur lyckan 
<tab>Ej tarfvar världens nåd,
<tab>Blott friheten och dunklet, 
<tab>Lik skogens villebråd.

Äfven dikten »Florentinerkväll» -- offentliggjord först
i Julrosor 1886, men säkert tillkommen vid denna tid
-- ger ett stämningsrikt uttryck åt hans kärlekslycka
under vinlöfsgången, där man skymtar Arnos stad:

<tab>Vårt kvällsbord här jag dukar 
<tab>Allena för oss två;
<tab>Blott Luna, som hon brukar, 
<tab>Får komma fritt och gå.

"*"

På nyåret 1881 hade Snoilsky genom Wikblad uppgjort
med Seligmann om förlaget af de nya dikterna.

I bref från Florenz af 28 februari 1881 skrifver han
till sin förläggare:

<tab>Käre vän och editor!

Jag behöfver ej säga, att jag i fullt mått delar
den tillfredsställelse, hvaråt du i ditt sista bref
så vänligt gifvit uttryck, däröfver att vår affär
nu är i princip uppgjord till ömsesidig belåtenhet,
och hoppas, att dina förväntningar om bokens framgång
ej skola slå fel, på samma gång jag glädes åt att
hafva en förläggare, som både är personlig vän och
insiktsfull, intresserad läsare. Med Guds hjälp
är denna bok blott en inledning till fortsatta
transaktioner oss emellan, och får allt gå som det
nu synes, torde det ej dröja allt för länge, innan
jag åter låter höra af mig. Jag har nu föga mer än
ett tryckark kvar att fylla af de beramade 300 sid. i
min egen bok och torde blifva i tillfälle att sända
dig manuskriptet i förra hälften af april.
Emellertid skulle boken vålla Snoilsky åtskilligt ve
innan den såg dagens ljus. Dess typografiska födelse
var nämligen förenad med många bekymmer.

Förläggaren hade manuskriptet före mediet af april,
och hans afsikt var att låta boken utkomma redan en
månad senare.

Snoilsky ansåg det ofattligt, huru tryckning, häftning
och bindning af en 300 sidors volym skulle kunna
medhinnas på en knapp månad, då tillika all möjlig
omsorg skulle nedläggas på typografisk felfrihet
och prydlighet.

Men som du ser -- skrifver Snoilsky till Seligmann
-- tror jag blindt på din trollstafs inneboende
egenskaper och lägger med fullt förtroende allt i
dina händer, ehuru jag ej begriper genom hvilka
aladdinska andar eller kabirer du ämnar utföra
konststycket. Du får ej illa upptaga, att jag med
min ängsliga fasa för tryckfel, som af dig nogsamt
är känd, ånyo återkommer med erinran om yttersta
noggrannhet i afseende å korrekturet -- ett tryckfel
får du ej tolerera, och med ett så redigt manuskript
bör det äfven kunna undvikas. Klemming gör nog sitt
bästa, men du får ej uteslutande lita på honom.

Klemming hade nämligen lofvat att genomse ett
korrektur, och Snoilsky ställde främst sin lit till
honom såsom framgår af dessa ord (bref till Klemming
18/4 1881):

Författaren, som bäfvar för tryckfel, kan ej själf
deltaga i omsorgen för sin kära boks typografiska
skepnad. Lyckligtvis har han en gammal vän i
viken, en riktig propheta major med adamantinsk
benediktinerflit och falkögon, vana att genomtränga
betydelsen af Svedenborgs mest svårlästa »Kragetäer»
och utfinna skillnaden mellan Gothans et konserters
mest liknande typer. Käre K. B., använd denna
falkblick, här skärpt af din varma, trogna vänskap för 
auktor, för att läsa korrekturet så som jag själf
skulle vilja göra det.

Emellertid framkallade den forcerade tryckningen
rent konstiga tryckfel och godtyckliga ordombyten,
desto försåtligare som de gåfvo mening, ehuru en
annan än författaren åsyftat, och afvikelserna
sålunda undgingo granskarens blickar.

Snoilsky, som fått sig reviderarken nedsända, var
full af oro, och hans brefväxling med Seligmann
ger en bild af hans nervositet öfver att, såsom
han skrifver, »denna min andliga egendom, ja, jag
kan säga <i>del af min själ,</i> vid hvilken jag knutit så
mången förhoppning, skulle vanställas eller förfuskas
af vidriga tryckfel». »Det är en formlig sträckbänk
att ej få se i hvad skick ens andes barn framkomma.»

Telegram och bref afgingo i tät följd, och stundom
nödgades man företaga omtryck.

Snoilsky skref, att han ansåg sig kunna göra anspråk
på att få läsa sina <i>egna</i> ord -- »mina, <i>mina</i> ord»
och ej sättarens -- och att ej klumpiga grabbtag
skulle få defigurera de skapelser, om hvilka han
ville citera sitt eget stycke:

<tab>En hårfin våg, med lifvet, döden 
<tab>På skålar två i ängslig svikt -- 
<tab>Blott en atom mer än af nöden, 
<tab>Och döden finge öfvervikt.

Därtill kom, att Klemming fått det egendomliga
hugskottet, att man borde i stället för namnet i
rubriken på dikten Till G. E. Klemming sätta in »ett
hufvud, som publikum kunde gissa öfver», något som
Snoilsky i ett telegram energiskt förbjöd. 
Ångesten häröfver försatte honom rent af i en häftig
nervös kris.<footnote>Klemming anför, -- skrifver 
Snoilsky i sin bestörtning -- som stöd för sitt oerhörda 
tilltag, att han för l 1/2 år sedan i bref till mig 
föreslagit det och säger sig nu hafva tagit min tystnad 
som bifall. Att jag med nämnda tystnad bemött något, som
jag fann både under Klemmings och min värdighet att
ens offra ett ord på, kan ej förundra den, som vill
betänka det allvar, som besjälat mig vid författandet
af denna bok, som ej får innehålla någon rebus att
gissa öfver.</footnote>

Ändtligen kunde Snoilsky den 24 maj med ett »Publiez!»
telegrafera tillåtelsen att offentliggöra samlingen
och uttalar ungefär samtidigt i bref till sin
förläggare sin förhoppning, att för framtiden de skola
taga mått och steg att bespara dem dylika lidanden,
förläggaren mycket besvär och mycken extra kostnad
och författaren förtärande själsoro.

Harmen mot den gamle trofaste vännen Klemming
lät Snoilsky snart fara, men sade sig dock vilja
se, »hvad min han hållit, om hälften så många
afvikelser från grundtexten genom korrekturläsarens
försummelse insmugit sig i någon upplaga af Birgittas
uppenbarelser». »<i>Det</i> hade varit ett attentat mot
bildningshistorien, naturligtvis; nu var det bara
fråga om en lumpen poesibok -- tant de bruit pour
une omelette.»

Den 13 juni hade han själf fått boken i sina händer
och kunde ej nog lifligt för förläggaren uttala sin
belåtenhet med <i>allting</i>, »från det smakfulla omslaget,
där trycket i dunkel guldfärg gör en förträfflig
effekt, till själfva texten, som befanns genomgående
felfri». »Med ett ord, har våndan varit svår, är
den också nu öfverstånden -- slutet är godt, ja,
förträffligt, och nu är allt bra. Kanske


är det den vackra utstyrseln som gör att äfven det
poetiska innehållet -- om jag skall bikta min lilla
vanitas -- förefaller mig rätt respektabelt. Måtte
allmänheten, detta »monstrum cui lumen ademtum»,
tycka detsamma.»

Men det är tid att öfvergå till den märkliga
diktsamlingens innehåll.

Den sönderfaller som kändt i fem grupper: »Svenska
bilder» (tolf stycken), »Sagor och syner» (åtta
dikter), »I Afrika» (tretton poem), »Tankar och toner»
(tjugosex poem) samt »Hyllningsdikter» (fem stycken).

Af dessa äro de båda hyllningsdikterna till konung
Oscar 21/1 l879 och till G. Sanndahl från samma tid
de äldsta samt tillkomna före utresan. Närmast i
tiden torde komma flertalet af »Tankar och toner»,
enstaka af »Sagor och syner»; äfvensom hyllningsdikten
till Klemming.

Det är mig visserligen icke möjligt att dagteckna
alla de olika dikterna bland de närsläktade grupperna
»Tankar och toner» och »Sagor och syner». Säkert har
emellertid flertalet af dem skrifvits just på hösten
och förvintern 1879; Snoilsky talar ju i brefvet
till Klemming den 22 november detta år om att han
på två månader skrifvit omkring hundrade sidor,
och dessa måste falla inom de nämnda rubrikerna,
enär han då ännu ej varit i Afrika och de svenska
bilderna äro senare.

De kärnlyriska dikterna -- <sp>Tankar och toner</sp> 
-- bringa bud om nya källsprång i skaldens inre.

Rent formellt äro flere af dem påverkade af
1860-70-talens franska lyrik med dess stränga 
formans, liksom fallet var med sonetterna. Men
de uppenbara en egendomlig innerlighet, en
aningsrikedom, en viss ideal skärhet, hvilket
allt utgör en ny insats i Snoilskys poesi. I
ungdomsdikterna voro hans känsloutgjutelser mera
omedelbara, direkt på sak, utan symbolens omklädnad;
sonettdikterna från 1870-talet voro ofta symboliska,
men tillika starkt reserverade i sina känslouttryck;
i dessa nya lyriska dikter klädde sig som oftast en
varm och djup känsla i symbolisk bild. Dessa dikter
gifva ock uttryck åt en förandligad, en idealiserad
uppfattning af människolifvet.

Typiska äro i detta afseende dikter som <i>Telegrafen
och fåglarna, Edelweiss, En ökensyn, Guldfågel</i>.

Fåglarna på telegraftråden ana icke mera om tankens
eterfärd än människorna af den andevärld som hviskar
i vårt öra:

<tab>En evig kör af djupa svar 
<tab>På alla jordens frågor
<tab>Förklingande förbi oss far 
<tab>På rymdens lätta vågor.

<tab>Knappt når ett eko då och då 
<tab>Vår stoftbemängda daning,
<tab>När sakta tona strängar två, 
<tab>Som heta dröm och aning.

<i>Edelweiss</i>, alpblomman, som växer högst uppe på
fjället, talar ett tänkvärdt ord om känslor som
öfverlefva »all fägring och fröjd på jord»:

<tab>Den kärlek hon troget prisar, 
<tab>Som rosorna ser gå ut 
<tab>Och dock, mellan snö och isar, 
<tab>Än blommar vid lifvets slut.
<i>Ökensynen</i> låter den törstande skaran fröjdas åt synen
af en blank våg; ledaren förklarar visserligen, att
det endast är en hägring, men om de följa detta sken,
nå de dock till sist hafvet.

<tab>Om det sköna mål, som blicken bländar, 
<tab>Än för åtrån tyckes vika stundligt, 
<tab>Sannings haf, där ökenfärden ändar, 
<tab>Ler i strålar, gränslöst, outgrundligt.

<i>Guldfågel</i> ger i sina sällsynt melodiska strofer
en symbolisk vink om poesiens, väl närmast den
förandligade poesiens, makt öfver dens sinne, som en
gång lyssnat till dess klang, och vi förnimma, hurusom
guldfågelns klara toner locka gossen, ynglingen,
mannen och ännu nalkas åldringen i hans dödsstund:

<tab>Toner nalkas underbara,
<tab>Vid hans kind en vinge rör,
<tab>Tack Guldfågel,
<tab>Tack Guldfågel!
<tab>Blif det sista som jag hör,
<tab>Sjung för mig än då jag dör.'

Symbolisk är ock en dikt, som den ofvannämnda <i>Svarta svanor</i>.

Bland andra poem i denna grupp, hvilka visa skaldens
nya egenart, må nämnas dikter som den om den
sårade <i>Hjorten</i>, en hänförande bild af hur ungdomens
bragder och kärlekslif lefva upp i dödsminuten, samt
<i>Göttingen</i>, måhända den främsta af de skildringar
af olika orters stämningar, i hvilka Snoilsky är en
sådan mästare; hvad han ger är icke blott en resande
främlings intryck från den 
lärda och fridfulla Georgica Carolinastaden, där i
forna dagar så mången nordbo rustade sig för vetandets
värf, denna tjusande idyll har tillika en innerlig
charme, som synes mig bottna i en personlig lifslycka,
hvilken dallrar genom de tjusande slutstroferna :

<tab>Här, i detta hulda hörn af världen,
<tab><tab>Mätt af färden 
<tab>Vandrarn stannar, barmen vidgas fri.
<tab><tab>Mildt förgätna
<tab>På en bänk, där lindens skuggor tätna, 
<tab>Tankens bördor, liksom ränselns, bli.

<tab>Utan fruktan att hans byggnad ramlar,
<tab><tab>Drömmen samlar 
<tab>Luftigt virke till en framtidshamn:
<tab><tab>Där finns Eros,
<tab>Finns musik och blommor och Homeros, 
<tab>Ro och glömska och en öppen famn.

Bland de i »Sagor och Syner» intagna dikterna är väl
poemet om <i>Napoleons ur</i> det äldsta; det är nämligen
dateradt juli 1879. Det handlar om den släktens
arfvedel, det ur, som icke återfanns vid den stupade
kejsarprinsens barm, där han fallit i Kafferlandet,
och som skalden låter vara en symbol, en mystisk
underpant på ättens storhet.

Mera betydande är den på åttafotade trokäer skrifna
<i>Fylgjan</i>, hvilken storslagna, dystert hållna dikt
behandlar ett motiv från Plutarchos om Pausanias
och den kvinna, han af misstag dödat. Skalden har
förflyttat ämnet till en nordisk forntid; han 
låter vikingen Torolf aftonen före sin död mana fram
sin fylgja, så som en bjarmisk trollman lärt honom
det; hon framträder i skepnaden af den Hellas' dotter,
som varit vikingens älskarinna, men som han en natt
i ett missgrepp bragt om lifvet; hon har följt honom
såsom hans själs mystiska beherrskarinna, som hans
öde, som hans skugga. Nu spår vålnaden honom, att
innan nästa afton skymmer har han stridt sin sista
strid, och båda skola då få ro vid glömskans stilla
vatten. Det hvilar en visionär stämning öfver denna
uppenbarelse från de dödas värld, och i det hela
röjer dikten ett sällsamt djup, en mystisk aning om
sambandet mellan sinnevärld och andevärld.<footnote>Wirsén 
har påpekat likhet och skiljaktighet med
den tyske skalden Herman Linggs (död 1905) behandling
af ett snarlikt motiv, "Pausanias och Kleomene".</footnonte> 

Icke mindre djuptänkt, men mera lättfattlig i formen
är <i>Afskedsdrycken</i>, dikten om minstrelen och hans
maka, ett albigenserpar, som fredlöst drifves från
hemorten. Innan de lämna sitt älskade Provence, manar
minstrelen sin kära att dricka en afskedsdryck ur den
underbara källan, hvilken har makt att låta stoftets
gröfre skiljemur falla för ögat och låta nya sinnen
fatta naturens innebörd, förstå själen af hembygdens
fägring, låta talet få sångens klang samt sötma,
doft och syner magiskt blanda sig med språkets ljud.

<tab>Kastad se'n till fjärran zoner, 
<tab>Midt i främlingshopens larm, 
<tab>Han sin fosterjord i toner 
<tab>Bär bevarad i sin barm.

Det är icke svårt att i minstrelen och hans maka
återfinna den biltoge svenske skalden och hans
brud, och fastän dikten just tillkom i Provence
så var själfva detta landskap en pseudonym för
hemlandet, hvilket han »ville timra upp i sångrikt
modersmål». Den <i>personliga</i> timbren framträder i
denna dikt kanske starkare än i något annat af dessa
skaldestycken.

Besläktad härmed är dikten om </i>Målaren i Pompeji</i>,
som fäster på väggen bilden af sin älskade, och
som hoppas, att denna bild i sekler skall gifva en
aning om, »hur skön och hur älskad hon var». Måhända
hoppades skalden -- och säkert icke utan skäl -- att
äfven på <i>hans</i> skapelser skulle kunna lämpas orden:

<tab>Hvad konsten och kärleken dana 
<tab>Skall tiden bestorma förgäfves, 
<tab>Ur seklernas aska det gräfves, 
<tab<Besegrande glömska och grus.

De tre senast nämnda skaldestyckena sluta sig i stilen
till den Goethe-Schillerska balladformen.

Älskligt är kvädet om <i>Sterope</i>, den stjärna i
Plejadernas grupp, hvars sken bleknat sedan hon bragt
en trånande jordson sin tröst, och kring hvilken de
öfriga plejaderna i sin systerkärlek väfva ett bälte
af skyddande ljus.

<tab>Med strålar de blända, att ingen, 
<tab>Som forskar bland stjärnorna, ser, 
<tab>Att Sterope, skönast i ringen,
<tab>Ej lyser hos systrarna mer.

Man kan för öfrigt om dikterna i gruppen Sagor och
syner, liksom om Tankar och toner 
anmärka, att själfva händelsen eller taflan sällan
utgör hufvudsak, utan blott tjänar som symbol för
den poetiska tanke, skalden vill framställa eller
den poetiska ton, han vill anslå.

Till de tidigare tillkomna styckena hör
hälsningsdikten eller rättare skaldebrefvet <i>Till
G. E. Klemming</i>, som redan var färdigt i november
1879. Med gripande åskådlighet skildrar Snoilsky
sin gamle vän, där han lik en medeltida forskare
löser de bundna andarne ur de gamla folianterna,
dväljes bland kostliga missaler så väl som bland ringa
flygskrifter. Dikten slutar med en lätt anspelning
på vännens andeskåderi. Det är en af de bilder
från Stockholm, hvilka i fjärran uppenbarade sig
för skaldens syn och som han med en varm personlig
underström återgifver.

En särskild grupp af dikter utgöra resebilderna <i>I
Afrika</i>, hvilkas motiv samlades under senvintern och
våren 1880, bl. a. upptecknade af skaldens maka,
men som till god del först utarbetades senare.

Här som alltid kommer Snoilskys skildrargåfva till
sin rätt, då det gäller bilder ur den yttre världen:
den undersköna naturen; det oroliga lifvet i hamnen;
bäraren-skälmen som vet att ockra på européns första
förtjusning; den tjusande stämningen i det gamla
biblioteket; österländskan som slöjad försvinner i
en port; profetens ättling, den fattige drömmaren,
som i haschichruset bygger upp sitt paradis; tiggarne
framför moskén; den tigande munken; den lustige
negern som ler i sin bod; den gamle patriarken i den
sida dräkten och det hvita skägget; den egendomliga
blandningen af ökenlif och marknadskultur 
i Biskra och så många andra af de drag, hvilka för
européer, som komma till Afrika, te sig som bilder
ur en undervärld, ett aflägset eko från tidernas
morgon. 

Men ej blott den yttre världen är det som
Snoilsky återger, han ser bakom det yttre innerliga
drag. Exempelvis i dikten om <i>Österländskan</i>, då han
ger uttryck för medkänslan med hennes ställning; i
hennes barm har den skatt förvittrat, som hon ej fick
förslösa, och då hennes själ mördats, föder hon ej
längre frie män, endast trälar. Likaså i <i>Trappisten,
Patriarken</i>, och andra. I de Ögonblicksbilder från
resan, hvilka grefvinnan Snoilsky utgaf, förekommer
en förträfflig öfversättning af en afrikansk dikt,
som ej medtagits i skaldens egna kväden. Det är
en från franskan tolkad, gripande arabisk dödssång
(dagtecknad den 15 febr. 1880, enligt en anteckning
bland hans papper):

    Då jag på båren ligger sträckt, 
    Och under tåreflöde 
    De mina draga sorgens dräkt 
    Med jämmer för den döde;

    Då sägen dem, att blott ett grus 
    De se, en liflös lera, 
    Att denna kropp väl var mitt hus, 
    Men jag ej bor där mera.

    Ett lif, som icke släcks, är jag; 
    Men dessa lemmar kalla 
    Min boning varit för en dag, 
    En skrud, jag låtit falla.

    Mitt stoft den trånga buren var, 
    Där fågeln satt bak stängsel; 
    Nu jag bredt ut mitt vingepar 
    Och flugit ur mitt fängsel.
    Själf är jag pärlan, men min kropp 
    Dess ringa skal allena, 
    Som, se'n en gång det brutits opp, 
    Till intet mer kan tjäna.

    Mig Allah nu befriat har 
    Och mig till hemmet leder. 
    Min färd är slut; jag lämnar kvar 
    I främlingskapet eder.

Dikter, som tillkommit under resan öfver Italien äro
<i>»Vägen till Taormina»</i>, med dess rent antikt hållna
strofer, t. ex.:

    Af Oceani sånger burna,
    Skymta bilder från mytens land.
    Hafvets sorlande jätteurna
    Ger sin klangfärg åt klassisk strand --;

<i>Fångna kärleksgudar</i>, tydligen inspirerad af ett antikt
konstverk (i Neapels museum?); <i>Fången</i>, skildrande,
huru kärleken föga bekymrar sig om lagens omutliga
balkar, om straff eller skuld, utan bringar den
älskade brottslingen sin rosenhyllning; <i>Geten</i>
(Sorrento); <i>Dryadens byte</i><footnote>Denna är i senare 
upplagor något omredigerad.</footnote>, samt <i>Blåa grottan</i>. 
Som oftast kastar en glödande erotik sitt solsken öfver
dessa strofer.

Bland dikter, som säkerligen tillkommo efter
bosättningen i Florenz, räknar jag <i>Läkaren</i> -- jämte
<i>Fylgjan</i> och <i>Afskedsdrycken</i> den mest betydande bland
»Sagor och syner». Den kan anses sinnebildlig för
skaldens nya uppfattning af kärleken, hvilken här
besjunges, väl ej i lyrisk form, men under episk
dräkt. Giulios, den unge läkarens 
kätterska forskningar reta de andra eskulaperna;
de drifva honom ur sitt gille, när han trott sig
ur gifter kunna bringa fram ett verksamt elixir mot
pesten. Han söker nu ett smittans rof för att pröfva
elixirets kraft. Då sjuknar hans egen maka i pesten,
och han står rådvill och handfallen; på <i>henne</i> vågar
han icke försöka elixirets verkan. Nu bönfaller han
i sin förtviflan en grånad yrkesbroder om hjälp. Men
då de nå hemmet, ser han sin maka på tröskeln som i
hälsans dagar.

   Hon talade och ögat lyste:
   'Jag tömde elixirets saft,
   Ty aldrig jag ett tvifvel hyste
   Uppå dess underbara kraft.
   Det prof, du önskade och ville,
   I rätta stunden erbjöd sig.
<i>Jag trodde på din konst, ditt snille,
   Och lefver, älskade -- för dig!'</i>

Skönare har väl icke en kvinnas tilltro till mannens
gärning besjungits i svensk dikt.

Det finnes en grupp af skaldestycken i denna Snoilskys
andra diktsamling, som har en säregen karaktär och som
i viss mån bildar ett nytt uppslag i hans poesi. Det
är de fosterländska minnenas diktning: <i>Svenska bilder.</i>

Han hade sjungit om den provençalske minstrelen:

   Kastad se'n till fjärran zoner, 
   Midt i främlingshopens larm, 
   Han sin fosterjord i toner 
   Bär bevarad i sin barm.
Så gick det honom själf. Just här på utländsk
botten fick hans sångmö allt mera svenska drag,
älskade syssla med ämnen ur den svenska häfden,
de svenska sägnerna.

I »Nya Dikter» äro tolf poem rubricerade under titeln
Svenska bilder, men han har senare ditfört äfven den
bland Tankar och toner införda »En natt i Augsburg».

I maj 1880 hade Snoilsky fullbordat den <i>första</i> af de
egentliga Svenska bilderna: <i>Stenbocks kurir</i>. Motivet
är fritt uppfunnet och betecknande för Snoilskys
behandlingssätt i dessa dikter.

Han griper en tilldragelse så till sägandes <i>vid
sidan</i> om historiens allfarväg och låter i den tiden
återspeglas. Här skiljer han sig från vissa äldre
skalder som behandlat historiska ämnen i liknande
dikter. De besjunga gärna några af historiens
storbragder. Snoilsky låter storbragden skymta i
fjärran och finner dess reflex i en mindre bedrift. Så
skönjas storhetstidens strider, dess tapperhetsprof
och uppoffringar bakom den käcke kornettens
brådstörtade färd från Skånes våta lera, öfver
Smålands gråstenshällar, Roxens isar och Sörmlands
hala backar fram till Riddarholmen för att bringa
kungamodern budet om segern vid Helsingborg. Och i
konkreta drag ger skalden en tidsbild af gripande
slag, då kuriren stormar in och stör den stela
tystnaden i Hedvig Eleonoras hof.<footnote>*) Om 
den verklige kuriren, som bringade budskapet
om segern vid Helsingborg berättas i P. A. Säves
"Gotländska Minnen", att han hette <i>Johan Ahlborn</i> och
var född 1688 uti Almunge socken i Upland. Han hade
varit kavallerist vid västgötarne och tjänat under
Stenbock i Helsingborg. Genom natt och dag red han
därpå med segerbudet till Stockholm, hvarför han fick
10 dukater. Sedan var han som kvartermästare
med i slaget vid Gadebusch och drog därpå till
Tönningen, där han utstod den hårda belägringen och
blef därunder på ett fourageparti omringad af tre
fiender, svårt sårad i hufvudet, utplundrad in på
bara kroppen och satt fången under nära sju långa år,
då fångarnes traktamente var en och en half skilling
om dagen. Han blef senare strandridare i Hellevigs
socken på Gotland, där han snart blef en mäktig man
och ägde kalkbruk i flere socknar. Han dog först 1778,
vid en ålder af 90 år.</footnote>
Det vällyckade resultatet af denna första ridt in i
det historiska landet gaf Snoilsky lust att pröfva
på flere liknande ämnen.

Då han sände Klemming en afskrift af denna dikt,
tillade han:

Vi hafva kommit öfverens om att bedja dig, kännaren
par excellence af gamla svenska minnen, att sända en
liten p. m. med historiska anekdoter, karaktärsdrag
eller andra uppgifter, lämpliga för poetisk behandling
i samma stil som »Kuriren». Den diktsamling, jag till
nästa år förbereder, är nämligen afsedd att, bland
en mängd annan lyrik af växlande tonfärg, innehålla
en grupp stycken med mera episkt underlag, men min
saknad af svenska böcker gör mig ofta hufvudbry.

Han begärde därför ock att få ut Hofbergs biografiska
lexikon för att ösa ur denna källa. I december
samma år skrifver han till Klemming: »Det beröm,
som du gaf Kuriren, i förening med det bifall samma
stycke fått på ett par andra håll, har uppmuntrat
mig att åstadkomma en hel historisk svensk cykel,
som upptager en lejonpart i den nya diktsamlingen,
numera i det närmaste fullbordad.» Till detta bref var
fogad den inledande dikten bland de Svenska bilderna:
<i>Kung Gösta</i>. Det är en vemodsfullt uppfattad bild af
den store nydanaren, hvars hand murat Sverige från
golf och till tak. 
Hvad som inspirerade Snoilsky till denna dikt
var egendomligt nog ett mynt. Han hade från sin
myntsamling behållit några enstaka pretiosa, däribland
en half riksdaler från 1528.

»I Kung Gösta» -- skrifver han till Klemming, då han
sänder honom dikten -- »igenkänner du nog den bild
från 1528 års halfva riksdaler, hvilken ännu som
förut sorgfälligt förvaras hos undertecknad.»

Den uppfattning, som Snoilskys bild ger af Vasakungen,
är nog ej historisk; den har fått ett vekt drag. Äfven
om det är en profil från 1528, som framkallat dikten,
så betraktar skalden likväl kung Gösta som den
<i>gamle</i> konungen med silfverskägget, mindre som den
bragdrike kämpen från ungdomsåren. Helt naturligt
låter han då ett vemods skimmer flämta öfver bilden:
minnet af de faderssorger, som Erik och Cecilia
vållade. Och betecknande är, att skalden klagar
öfver att sången var stum på kung Gustafs tid; en
boja tvang den; den mäktade ej bringa toner till
tröst åt honom som beredde Sverige rum bland de
fria. Men kung Gösta var nu i grunden minst af allt
en känslosam »kulturmänniska»; det ästetiska var
honom likgiltigt, i motsats till hans söner. Sången
var nog förresten icke vid denna tid så lagd i boja
som skalden antyder. Det må vara sant, att den såsom
<i>konstlitteratur</i> ännu ej var löst från fjättrarne,
men folkvisan, den folkliga svenska sången blomstrade
ju vid denna tid, och just samtidigt med kung Gösta
sjöng t. ex. den danska bonden en märklig visa om
<i>sin</i> folklige monark: Kristiern, »Örnevisen».

Men Snoilskys sång  kan betraktas såsom ett 
skaldehjärtas kärleksbikt till Sverige, företrädt af
dess store nydanare. Den landsflyktige sångaren ger
i denna historiebild luft åt <i>sin</i> fosterlandskänsla
och kan med en viss stolthet förklara:

   Mång' gyllene sträng alltsedan
   Har språket sig fått,
   Som spelats af vigda händer
   I hyddor och slott -- -- -- --
   Du klingande svenska tunga, 
   Nu sjunga du kan!

<i>Herr Jans likfärd</i> utgör en hyllning till det största
namnet inom skaldens möderneätt. Präktigt har Snoilsky
här karaktäriserat den värfvade soldatesken, som jämte
svenskar och finnar bildade Sveriges här, och låtit
den döde Banér ännu på båren hålla samman de knotande
skarorna till en sista vapenbragd. Snoilskys afsikt
var, skref han, att »få fram fältherrns betydelse;
huru han ännu efter döden leder sin trupp och hans
minne lyser för den, såsom den måhända för årtusenden
sedan släckta stjärnans ljus ännu kan tindra i natten
för jordiska ögon».

Af större betydelse är den i fyra sånger afdelade
dikten om <i>Kristina</i>. På genrebilden från Kristinas
barndom; då det brådmogna barnet låter blicken
irra från sin gråtande moder till den myndige
rikskansleren, följer festskildringen från Stockholms
slott, där den myndigvordna nordiska Pallas föga
bekymrar sig om det baltiska väldet, men desto mer
fröjdar sig åt »den bästa af balletter». Den tredje
afdelningen -- diktens yppersta -- ger en bild af
Kristinas aftåg från sitt land. Vid den 
smala Brömsebrobäcken, gränsskälet mot Danmark,
stå såsom representanter för det folk hon försmått
en blåögd barnaflock.

   Deras trogna svenskblå ögon 
   Tindra under lingult hår.

Som en kärleksgärd ha de plockat blommor och smultron,
men Kristina far dem oförstående förbi.

   Röda smultron lågo spillda 
   Liksom hjärtestänk i stoft.

Till sist dödsscenen, där drottningen -- Christina
Alexandra --, som haft sin tron rest i svenska
bröst, hvilar i främmande land, försummad af lejda
främlingar, under det minnena från fordom vakna
och en nordisk studiosus utanför palatset sjunger
en morgonpsalm. Af betagande verkan är den strof,
hvari hennes dödsängslan betonas:

   På vissnad panna stora pärlor glida 
   Men själen är att släppa stoftet sen. 
   Och ryggar än för språnget i det vida, 
   Som droppen skälfver ytterst på en gren.

Det var -- meddelade Snoilsky K. A. Melin -- under
vistelsen i Pyrenéerna som han fick idén till
Kristinadikten. Tredje sången -- passerandet af
Brömsebro -- som tydligen är den kärna, kring hvilken
det hela utbildat sig, skref han så till sägandes
»på stående fot». De olika afdelningarna tillkommo
icke samtidigt. Inför hans egen senare kritik föreföll
det som om det fattades länkar i kedjan; han skulle
vilja haft åtminstone sex sånger i stället för fyra.
<i>Vapenbröderna</i> är byggd på en lokalsägen från
Östergötland, hvilken ännu lefver bland landtfolket,
nämligen att de två från Tyska kriget hemkomna
stallbröderne, grefvarne Douglas och Lilje
öfverenskommit att så högt anlägga sina gårdar --
Stjärnarp och Löfstad -- att de, öfver de vackra lunder
och insjöar, som lågo dem emellan, kunde se till
hvarandra och gifva tecken när glada dryckesstämmor
vankades i deras gästfria riddarsalar. Snoilsky
för fram tecknet äfven till det sista bådskapet, då
flaggan på half stång å Stjärnarp låter vapenbrodern
förnimma vännens bortgång. Den ene af de två
stallbröderne, Robert Douglas hörde till Snoilskys
ättefäder. Af alla de Svenska bilderna närmar denna
sig mest Runebergs fänriksstil.

I <i>Brandklipparen</i> har Snoilsky upptagit ett gammalt
Dalinskt grepp att skildra Sveriges utveckling i en
hästs gestalt; det är Karl XII:s saga, som förtäljes i
och med Brandklipparens öden, den käcke blackfålen af
bondras, som en gång mäktade bära Karl XI till segern
vid Lund, som bragte honom kring för att skipa rätt,
där våld var å färde eller bonden bedrogs, som varit
den sexårige prinsens lekfåle och sedan fört honom ut
i kriget, till snön i Ukrain så väl som till Bender,
som aldrig frågat <sp>hvarthän</sp> eller <sp>hvarför</sp>, men som
till sist ömklig och svag -- en bild af det utarmade
folket -- står vid Lund och gnäggar sin klagan:

   Jag mäktar ej mera, -- herre, sitt af! 
   Jag tror, att det är förbi.

Vi möta i denna dikt såväl som i den något
sentimentala <i>Hemkomsten</i> och äfven i den vida 
friskare <i>Slottsherren</i> en ton, som afgjordt skiljer
Snoilskys dikter om storhetstiden från den
bravadpoesi, hvilken stundom ägt kurs i svensk
diktning.

Dikten om <i>Erik Dahlberg</i> skildrar två olika svenska
typer från storhetstiden, den ene en finhyllt
flärdens och glitterbjäfsets yngling, den andre
kunskapstörstens och bedriftens dugande kraft. Idén
till denna dikt fick Snoilsky, då han erinrade sig två
porträtt i Säfstaholms galleri, målade i Italien af
Pietro da Cortona och som tillhört Erik Dahlberg. Det
ena framställde Dahlberg, omgifven af emblemer för sin
allvarliga verksamhet, glober, kartor och bestick,
mot en bakgrund af ruiner; det andra Cronstierna,
med en förförisk musicerande kvinnoskepnad vid sidan,
under det en prålig kostym i tidens smak angaf arten
af hans skaplynne -- rosenfärgadt atlas, spetsar och
bjäfs -- medan Dahlbergs dräkt var påfallande enkel
och flärdlös.<footnonte>Meddelande af grefvinnan Ebba Snoilsky i bref
till Klemming 17 januari 1881, då "Erik Dahlberg" var
fullbordad. (Det heter i Dahlbergs lefnadsteckning att
de båda bröderne Cronstierna, hvilka erbjudit honom
fri resa, "förargade honom både genom sitt lefverne,
sin ständiga oenighet och den ringa uppmärksamhet de
lämnade hans förmaningar".</footnote>

Till sist må erinras om de båda dikter, som afsluta
den första gruppen af Svenska Bilder, nämligen <i>Hattar
och mössor</i>, den lekfulla skildringen af Frihetstidens
partisinne, sådant det återspeglades i kvinnliga
dispyter -- man har i Dalins småpoem intyg härom --
och den älskvärda, intagande gustavianska interiör,
som upprullas i barndomserinringarna om <i>Den gamla
fröken</i>, en bild af <sp>svensk kultur i det lilla</sp>, från
hundra år tillbaka knuten 
till en uppenbarelse från den »gustavianska
tiden», en gammal dam, hvars hjärtehistoria diskret
antydes. Snoilsky skattade själf synnerligen högt
denna dikt. Det är en äkta inblick i ett gammalt
hem med minnen från tredje Gustafs dagar han här
framtrollar med en åskådlighet och en känslighet
som trots någon målares pensel.<footnote>Anslaget 
till dikten om skalden som en tyst och
blyg gosse, hvilkens värld fantasien förvandlar
till guld, påminner något om början i Goethes Der
neue Amadis:

<tab>Als ich noch ein Knabe war,
<tab>Sperrte man mich ein -- -- --
<tab>Doch du warst mein Zeitvertreib,
<tab>Goldne Phantasie!</footnote> Enligt hvad
Snoilsky omtalat för Schöldström, var skildringen en
återspegling af interiören hos en gammal grannfru i
hans barnaår, en midt emot hans föräldrahem boende
änkefru Alida Marius, född Koopman.

I denna första tolft af Svenska Bilder har man
karaktären hos dessa Snoilskyska historiedikter
fullt klar.

De behandla hufvudsakligen -- såsom redan nämnts
-- någon enstaka tilldragelse bortom de stora
händelserna, som tidslynnet och stämningarna
karaktärisera. Man har ju ofta jämfört dessa dikter
med Runebergs Fänrik Ståls sägner, och släktskapen
bör väl icke förnekas -- exempelvis är en dikt
som Vapenbröderna befryndad med Runebergs De två
dragonerna, till och med i meter och ton.

Men karaktären är dock i det stora hela en
annan. Runebergs Fänrikssägner äro i det hela rent
realistiskt hållna bivuak-anekdoter -- för att begagna
ett briljant uttryck af Georg Brändes -,


för öfrigt från en begränsad tidrymd och med
motiv från ett jämförelsevis ringa krig. Snoilskys
åter äro mera detaljrikt utförda, reflekterande
historiebilder och tidsmålningar från olika åldrar,
gärna af ett rent allvarligt kynne, om än någon gång
äfven skämtet spelar in, och ämnena äro långt ifrån
eller ens företrädesvis krigsmotiv; den fredliga
bragden, ja äfven den stilla interiören får ett rum
bland dessa Svenska Bilder.

Det var icke underligt, att Snoilsky kände sig illa
berörd öfver bemödandet att framställa dessa Svenska
Bilder såsom ett slags Fänrik Ståls-kopior; särskildt
var detta fallet i en anmälan af finnen v. Qvanten
(i Nya Dagl. Allehanda), hvilken bl. a. sökte leta
fram skäligen krystade paralleller, de där just
icke lände Snoilsky till fördel (Ruthven i Herr
Jans likfärd jämförd med Döbeln eller Sven Dufva;
den gamla fröken jämförd med fänriken, o. s. v.
<footnonte>Med allt skäl betecknar Snoilsky den sista
sammanställningen såsom "rent absurd", och ogillar
uppfattningen af Buthven som hufvudfiguren i "Herr
Jans likfärd".</footnonte>

Både Estlander och Wirsén hafva med fog protesterat
mot detta försök att göra de Svenska Bilderna till
en Runebergsefterklang.

Äfven i själfva formen och tonen råder det
skillnad. Det är ett lika varmt fosterländskt
patos, som ligger bakom Snoilskys bilder som bakom
Runebergs minnen från det olyckliga kriget, hvilket
i finnens fantasi får vida större mått än det ägde
i verkligheten. Men glöden i detta patos slår så
till sägandes starkare gnistor hos Runeberg än hos
Snoilsky. Detta beror kanske delvis därpå att formen
hos den senare är ansad med en möda och 
ett konstnärsskap, som ofta skänkt dikten rent
af <i>monumentalitetens</i> karaktär. »Stroferna äro
sammanfogade som kvadern på Tessins palats», yttrar
Oscar Levertin, och Estlander betonar renässansdraget
i skaldens stil, det mera ciselerade och detaljrika
utförandet, jämfördt med Runebergs.

De Svenska Bilderna äro gifvetvis af olika värde,
och en och annan i denna följd har kanske prägeln af
något »veladt», ett »tilltag»; så att Snoilskys vän
och beundrare Edvard Bäckström kunde med betydlig
öfverdrift låta undfalla sig yttrandet, att Snoilsky
skrifvit »de Svenska Bilderna med sitt <i>goda hufvud</i>,
men större delen af det öfriga med sitt <i>geni</i>».

Hvad nu angår själfva andan i dessa dikter -- serien
tagen i dess helhet -- så kan det vara af intresse att
söka uppspåra hvilken uppfattning af Sveriges historia
som ligger där bakom. Man har stundom velat framställa
Snoilskys »Svenska Bilder» såsom »storsvenska».

Georg Brandes fäller i det år 1883 dagtecknade
tillägget till sin första Snoilsky-uppsats de orden,
att Snoilsky i dessa scener ur Sveriges historia
lämnat historiemålningar, såsom v. Rosen målat dem;
att i hans sinne fanns fosterlandskärlekens och
konungabeundrans hela religiositet lifslefvande;
Sveriges Karlar, Gustafver och Oskarer äro föremål
för hans uppriktiga och barnsliga dyrkan; han har
under alla sina ungdomsströftåg bevarat det kungliga
svenska känslolifvet oskadt i sin själ.

Emellertid är det en missuppfattning att anse de
Svenska Bilderna, aldraminst de äldre, burna af någon
»storsvensk» eller särskildt »<i>konungsk</i>»
historieuppfattning. Det är väl sant, att Snoilsky
besjungit gamle kung Gösta -- grundläggaren af det nya
Sverige --, att han i »En natt i Augsburg» bragt en
hyllning åt Gustaf Adolfs ädla skepnad -- fromhetens
och styrkans bild --, att han senare skänkt en poetisk
förklaring af Karl IX:s faderskärlek och dröm om
»ille faciet» -- Karl IX, som dock gått så omildt åt
flere af hans stamfäder --; men hans sympatier äro
alldeles afgjordt <i>hos det lidande folket</i> snarare än
hos bragdhjältarne. Karl XII -- storsvenskarnes idol
-- den af Tegnér, Geijer, v. Beskow besjungne bjuder
honom snarast emot. Betecknande är i detta fall en
sådan dikt som »På Vernamo marknad», hvilken tillkom
kort efter de Nya Dikternas utgifvande. Han skrifver
om detta poem till Estlander:

En och annan torde finna detta stycke nog mycket
bittert, nog mycket demokratiskt, men jag kan
ej hjälpa det. Det svenska folkets pinohistoria
griper mig ibland med en så obetvinglig makt,
en så hjärteblödande medkänsla, att jag själf vid
författandet är mera upprörd än någon läsare torde
blifva. Mot Karl XII har jag särskildt en inrotad
bitterhet, ehuru jag ej alldeles kan undandraga mig
det fängslande, som omgifver den smärta gestalten i
den blå rocken. Men Gud, hur han handterat oss!

Detta pekar tillbaka på den häfdatecknare, som måste
anses såsom Snoilskys historiske lärofader. Det är
icke Geijer. Det är <sp>Anders Fryxell</sp>. Man kommer härvid
att tänka på att Snoilskys fader var den som frambar
motionen om riddarhusmedaljen åt Fryxell. I ett
bref till professor E. G. Palmén, som i »Ur Dagens
Krönika» sympatiskt skildrat Fryxells betydelse,
yttrar Snoilsky (5 dec. 1885):
Hvad du skrifver om Fryxell, är taladt ur min egen
själ -- det är endast hans anfall på Fredmans sångare
som jag ej rätt kan smälta. Från Fryxells sida
var visserligen den hejdlösa afvogheten mot denne
underbare skald psykologiskt förklarlig, men ej mindre
orättvis. Jag hade också den lyckan att personligen
känna den vördnadsvärde häfdatecknaren. Redan som
gosse såg jag honom på Säfstaholm, där han gjorde
omfattande arkivstudier, särskildt för Karl XI:s
skånska krig. Clodts journal finns där. Jag brukade
en och annan gång få den äran att kopiera somliga
dokument åt honom. Sedan, i senare tid, var jag
tillsammans med honom i Svenska Akademien, där man
var mycket ängslig öfver hans yttranden om Gustaf
III, akademiens skyddhälgon, vid hvilken man ej
får nalkas med andra ögon än panegyristens.

Att Snoilsky under dessa år delade den Fryxellska
uppfattningen af Gustaf III, liksom af Karl XII,
visa följande rader i ett bref från 1884 till
Jos. Seligmann: »Tegnérs Armfelt blir också en
läckerbit (att läsa), ehuru <i>min antipati emot
statskuppsmannen</i> och hans söte Gustaf Mauritz
<i>visserligen icke skall öfvervinnas</i>». Sex år senare --
1890 -- bragte han dock i Svensksundsdikten tredje
Gustafs minne en hyllning och gaf en tillrättavisning
åt den »buttra prosa», som aldrig kunde fatta
»motsägelsen hos detta rika snille».

Beröringspunkter ägde Snoilsky med Fryxell för
öfrigt ej blott i känslan för <i>folkets</i> lidande
gentemot de stores bragdära, utan ock i sympatien
för kulturpersonligheterna, hvilka han med förkärlek
besjunger (Rudbeck, Dahlberg, Linné, Svedenborg,
Fru Lenngren, Tegnér, John Ericsson).

Och det må icke heller frånses, att en deskriptiv
historiker med sinne för det anekdotiska som 
Fryxell måste ägt särskilda förutsättningar att
tilltala en skald af Snoilskys läggning.

Hvad angår hans egen uppfattning af sina Svenska
Bilder, må anföras utdrag ur bref till Otto
Borchsenius, som på ett förträffligt sätt till danskan
tolkat flere hans dikter, bland annat i sin samling
»Fra Viktor Rydberg til Albert Bååth».

Det heter i detta bref -- 26 januari 1886 -- bland
annat:

De sympatiska ord, Ni har om mitt stycke från Gustaf
Adolfs barndom, visa mig, att ni icke underskattar den
vikt, som de fosterländska minnena äga för ett folks
litteratur. Jag vet, att många högtbegåfvade andar,
t. ex. Ibsen och Brandes, drifva fordran på <i>modernt</i>
innehåll ända därhän att vilja förvisa det historiska,
det nationella från poesiens område, hvilket sålunda
endast borde omfatta de rent personliga konflikterna
eller erfarenheter från den nu pågående kampen för
social omgestaltning. Jag kan i evighet aldrig gå
in härpå. Lika litet som en individ kan förneka
sina minnen, kan ett folk göra det. En annan sak
blifver det visserligen, att de historiska bilder,
som dikten upptager till behandling, icke få urarta
till ett ockrande på en osund chauvinism. Jag har en
gång trott mig sammanfatta min mening om kulten för
de stora minnena och gränserna för dess berättigade
i följande strof:

<tab>Svenska folk, o lär, att minnet 
<tab><i>Börda</i> innebär, 
<tab>Om det ej odödligt verkar 
<tab>In i det som <i>är!</i> 

Det må till slut framhållas, att dessa svenska bilder,
som just födts efter det skalden slagit upp sina
bopålar på utländsk mark, utgjorde liksom trådar som
höllo förbindelsen fast med hembygden. Han har velat
genom dem bygga ett stycke Sverige åt sig därute. 
<tab>Så vidt som fosterland är mer 
<tab>Än torfvan blott.

Den känsla hvarur många af hans Svenska Bilder
sprungit är en viss <i>hemlängtan</i>. Turgenjew lär ha
yttrat, att han aldrig skulle skildrat Ryssland så
som han gjort, om han ej nedslagit sina bopålar i
utlandet, och man har en känsla af något liknande
ifråga om Snoilskys under landsflykten tillkomna
Svenska Bilder.

"*"

Snoilskys »Nya Dikter» rönte ett hjärtligt emottagande
i hans hemland. Glädjen och öfverraskningen att
hafva återvunnit honom som skald var allmän. Trots
den olämpliga tid då boken såg dagen, långt fram på
våren, blef den en lysande bokhandelsframgång.

»Om icke annat» -- skrifver Snoilsky skämtsamt till
sin förläggare 13 juni 1881 -- »hoppas jag åtminstone
på en succés de curiosité, och afsättningen är ändå
ytterst den säkraste värdemätaren på det offentliga
bifallet. Jag är ytterst angelägen höra, hur höken
går -- i detta ögonblick kanske mest af intresse för
förläggaren, som offrat så mycken onödig <i>ennui</i> till på
köpet. -- -- -- -- När du har något omdöme om boken från
en eller annan af våra <i>verkliga litterary men</i>, tänker
jag, du nog låter mig veta däraf. Ett godt ord från
en verklig kännare uppväger tio ytliga recensioner.»

Om granskningarna i den dagliga prässen är ej mycket
att säga.

I Aftonbladet behandlade P. A. Gödecke samlingen
i två artiklar; han betonade, att om skalden förut
proklamerat, att han hölle hjärtats aldra innersta
slutet, så hade han tydligen icke nu hållit ord
härmed. Särskildt i Afskedsdrycken och i serien Tankar
och Toner funne anmälaren, att skalden trädde mera
personligt till mötes än någonsin förut. Diktsamlingen
vore ett vittnesbörd om att Snoilsky, »liksom några
af jordens lyckligaste land, visade sig mäktig att
träda fram i en ny vår vid den tid, då man väntade
sig endast eftersommar och därefter höst».

I Göteborgs Handelstidning framhöll märket <i>A.</i> (Eva
Brag) de förtjänster i omedelbar naturlighet,
sprittande lif, solglans, ingifvelserikedom, fin
iakttagelseförmåga och långt drifven teknik som
dessa Nya Dikter ägde gemensamma med de äldre, men
betonade med styrka såsom det nya, att skalden icke
så upptoges af den yttre världens brokigt skiftande
spel, att han saknade blick och känsla för själslifvet
och det rika och betydelsefulla stoff det erbjuder,
utan gjorde ett rikare andligt innehåll gällande. I
Sydsvenska Dagbladet Snällposten ägnade signaturen
<i>--pt--</i> (Hans Emil Larsson) två nummer åt en ingående
granskning af dikterna. I Nya Dagligt Allehanda
dröjde kritiken fram till hösten; dess författare,
E. v. Qvanten, visade, såsom ofvan nämnts, sig
tämligen oförstående med hänsyn till de Svenska
Bilderna. I Ny svensk Tidskrift gaf J. A. Runström
en sympatisk karaktäristik af Snoilskys skaldskap.

Den mest betydande recensionen lästes mot julen i
Nordisk Tidskrift och var författad af Snoilskys
ungdomsvän, den bekante finske ästetikern och
kritikern <i>Carl Gustaf Estlander</i>. Denna genomförda
granskning börjar med följande ord:
Sällan har en diktsamling blifvit emotsedd med
lifligare intresse, till en god del af skäl, som äro
diktkonsten främmande, och aldrig har en skald gifvit
ett mera tillfredsställande svar. Hvilka intressanta
bekännelser, hvilka rörande bikter tänkte man sig
icke finna i dessa sånger, om hvilka man visste,
att de härflutit från de par senaste åren, och den
närgångna nyfikenheten har nu här ett svar, så rent
konstnärligt, manligt och ädelt, att det går högt
utöfver dagens hviskningar, liksom det ock kommer
från en upphöjd ande.

Den nya diktsamlingens rika utveckling betonas i
nästan alla hänseenden utom ett; ty Snoilsky var redan
i sina första dikter formfulländad. Men materialet
har liksom blifvit ett annat; bilderna äro liksom
ciselerade i stål; diktionens glans har gifvit rum för
enkelhet, parad med manlig kraft. Den stora enkelheten
och kärnan i språket har sin rot i en annan inre
förändring: den anakreontiske lustvandraren har hunnit
till en innerligare och djupare lifsåskådning. I den
konstrikt skulpterade bägare, fylld med gnistrande
vin. som han kredensar, är gärna en äkta pärla dold
på botten.

Såsom konstnär har skalden vunnit en ståndpunkt,
hvilken säkert är den tryggaste och bästa, den
ödmjuka själfkännedomens, och på samma gång har
hans hjärta vunnit en djup sympati för de ringa, de
tillbukasatte. -- -- Snoilsky är en realist, eftersom
han aldrig lämnar verkligheten eller besjunger annat
än det han erfarit, men han är numera en förädlad
realist, hvilken förstår tolka på ett upphöjdt sätt
hvad han med sina fem sunda sinnen pröfvat.-- --
Först med åren är det som lifvets inre sanning
upplåter sig för skaldeblicken. -- -- -- Är nu poesien
för honom någonting så andligt, så är ock hans egen
dikt, konstrikt och skönt formad som förr, numera så
beskaffad, att man ej 
blott njuter af den, utan blir bättre, sannare,
ädlare däraf. Vid många hans nya dikter känner man
som ett behof att trycka skaldens hand till tack,
men vid hans »Svenska Bilder» ville man därjämte böja
aktningsfullt sitt hufvud.

Diskret antydes betydelsen af skaldens »vita nuova»
och det innehåll, detta nya lif skänkt hans nya,
af kärleken värmda lifsåskådning.

Och efter en granskning af de olika Svenska Bilderna
förklarar Estlander, att Sverige nu synes äga den
mästare, i hvars säkra konstförfarna hand nationen
tryggt kan lägga sina höga minnen.

Det var uppenbart, att denna anmälan måste i hög
grad glädja Snoilsky, och hans brefväxling bär
därom vittne.

För Seligmann förklarar han (21 okt.), att den
förträffliga Estlanderska recensionen djupt rört
och innerligt gladt honom, »af anledningar för den
litterära egenkärleken främmande», och till Klemming
uttalar han:

Den var af sådan art, att den ville drifva bloden åt
mina kinder och tårar i mina ögon -- jag ville rodna
vid tanken på, huru litet jag ännu i själfva verket
gjort för att förtjäna sådana loford, och gråta af
glädje öfver att sången så kan vinna -- icke lofprisare
-- utan <i>hjärtan</i>. Alltnog, den tillfredsställelse,
jag af mina Nya dikter billigtvis kunnat vänta,
har jag genom detta varma och vältaliga erkännande
nu fått. Särskildt fägnade det mig att det kom från
Finland. Major ex longinquo reverentia. (16 nov.)

Till Estlander själf skref han följande bref den
11 november:

Sedan mer än fjorton dagar, ända från den stund,
då din förträffliga uppsats i Nordisk tidskrift kom
mig tillhanda, har jag umgåtts med tanken att skrifva
till dig för 
att gifva luft åt de känslor af tacksam glädje,
som uppfyllt mig vid dess genomläsning -- men en
viss försynthet, som ofta förseglar mina läppar,
just då hjärtat är som mest fullt, har hittills
gång på gång hållit min hand tillbaka. Nu kan jag
dock ej längre emotstå den inre maningen, och vill
jag med dessa enkla rader uttala för dig, att jag
i den anmälan du ägnat åt mina »Nya dikter» anser
mig hafva skördat den högsta och vackraste belöning,
det ädlaste och varmaste erkännande, som jag någonsin
kunnat vänta eller hoppas -- nej, vida däröfver. Har
den <sp>vanitas</sp>, som säges vara poeternes arfsynd,
vid läsningen af dessa loford tillhviskat mig: »<i>så</i>
skall din sång bedömas», har dock alltid ögonblicket
därefter den ödmjuka själfpröfningen beriktigande
tillagt: »dessa loford, denna varma sympati skall du
bjuda till att söka förtjäna». Den varma sympatien -- 
ännu mera värd än det högsta litterära pris -- det är
just den, som framför allt så djupt rört mig. Du har
så oöfverträffligt fint och måttfullt lyft en flik
af den brokiga, poetiska bildväfnaden, för att låta
ana den hjärtehistoria, som innerst lefver bakom alla
dessa dikter -- tack därför, att du velat se och förstå
just detta.

Hvad den mera ästetiska delen af recensionen angår,
ber jag att särskildt få betona min glädje däröfver,
att du velat tillerkänna de »Svenska Bilderna»
ett själfständigt värde, icke förvandla dem till en
inlärd efterklang af den Runebergska mästersången,
som t. ex. E. von Qvanten gjort i sin anmälan i N. D.
A. I allmänhet taladt har jag varit föga nöjd med
det bedömande, som inom den svenska prässen kommit
mig till del. Icke att jag tyckt mig ej nog berömd,
långt därifrån -- men jag har knappt hos någon af
mina recensenter funnit ett försök till en verklig
karaktäristik af den fysionomi, som dessa dikter ju
torde äga -- loci communes har jag funnit, och stundom
rena dumheter, groteska och sårande till den grad,
att jag stundom frågat mig, om man med flit velat
missförstå mig. Från det gamla Finland skulle det
bästa erkännandet komma i din röst -- genom dig skulle
jag då omsider få den uppmuntran, en sångare så väl
behöfver. Om jag allt framgent kan åstadkomma 
något värdt att tillvarataga, ber jag dig tro,
att ditt i rätta stunden uttalade ord icke är
främmande därför, att det i sin mån bidragit att
stärka sångarens tillförsikt. Men nu kan det vara
nog om mig själf och mina angelägenheter. Hvad jag
med detta lilla bref åsyftar -- näst att uttala min
tacksamhet för den glädje du beredt mig -- är att
öfver land och vatten återknyta med dig ett kärt
vänskapsband, som alltför länge liknat en bortglömd,
obegagnad telegraftråd.

I detta sammanhang må ock nämnas den genomförda
finkänsliga karaktäristik af Snoilskys skaldskap,
som offentliggjordes i kalendern Svea för 1882
(dec. 1881) af hans ungdomsvän <i>C. D. af Wirsén</i>,
hvilken kort förut besökt honom i Florenz.
<footnote>Märkas må ock den sonett från 1880 som Edvard
Bäckström ägnade Snoilsky, efter att ha fått kännedom
om några af de nya dikterna (jmfr Bäckströms Samlade
skrifter, I).</footnote>
I mångt och mycket harmonierar denna karaktäristik med
den samtidigt skrifna Estlanderska; den framhåller
liksom denna det fördjupade draget i skaldens nya
diktning, och den betonar, att efter inre kamp
andelifvets betydelse för skalden klarnat.

»Så har» -- heter det till slut -- »den svenska diktens
Alcibiades, kransad liksom denne af viol och murgrön,
med större framgång än den grekiske hjälten lyssnat
till den sokratiska vishetsröst, hvilken till sist
gör sig förnummen af hvarje sökande själ, om ock det
innehåll, den förkunnar, för skalden ej ter sig i
begreppets, utan i åskådningens form.»

Själf kunde Snoilsky vid denna tid i ett bref
förklara: <i>Diktkonsten har hittills varit för mig en
lek. Nu känner jag mig allt mera genomträngd af dess
betydelsefulla allvar och inser, att det är mitt lifs
rätta kallelse.</i>
<b>VII.

Florenz och Dresden 1881--1883. -- Den tredje
diktsamlingens tillkomst. -- Sociala tendenser
i dikten.</b>

I Florenz förblef Snoilsky till hösten 1882. Den
l juli 1881 drog han till en villa i bergen och
tillbragte där de varma månaderna, »med staden och
Arnodalen under sina fötter», men tyvärr i alltför
stor värme till att han mäktade producera något. Från
hösten 1881 bodde han i en förtjusande villa --
Enrichetta -- med trädgård, drifverier o. s. v.,
belägen vid en af de vackra alléer, som gå från
staden till San Miniato. Sommaren 1882 vistades
han i Villa Margherita i San Marcellio Pistojese
bland de svala Apenninerbergen. 

Våren 1881, ungefär samtidigt med att de nya dikterna 
lämnades till tryck, återlöste Snoilsky sitt bibliotek, 
som han med stor saknad lämnat kvar vid utresan. Det 
var den betydande inkomsten af dikterna, som skänkte 
möjlighet till detta återförvärf af hans med stor möda 
och insikt hopbragta svenska boksamling. I bref till vänner
uttalar han 
sin glädje häröfver, äfven om bokskatten tills vidare
finge stå deponerad i Kungliga bibliotekets gästfritt
upplåtna hvalf och således hans ögon ännu icke hade
någon gamman däraf. »Nu» -- skrifver han till Klemming
2 april 1881 -- »kan jag åter tycka det löna mödan
att ibland rikta det lilla bokförrådet med en eller
annan ny ackvisition.»

»Skulle jag ännu i något afseende betrakta mig såsom
samlare, vore det i egenskap af bibliofil. Men jag har
blifvit mycket främmande för allt samlareväsen -- det
var mig en ovärderlig <i>passetemps</i> i gamla dagar, då
ställningar och förhållanden förkväfde och förlamade
den art af betydelsefullare verksamhet, som är min
kallelse i lifvet.»<footnote>Bref till Lagerberg 25 augusti 1881.<footnote> 

Och skaldskapet var honom vid denna tid mycket kärt,
dess utöfvande en glädje.

Till en början stod hans håg att pröfva nya former.

Jag är glad att nu kunna lägga lyriken undan för
någon tid och se, om jag kan gripa mig an med något
i större stil. Nog vet jag, hvad jag <i>ville</i> göra --
det dramatiska fältet lockar mig mäktigt, men jag
har själfkritik nog att ej aflägsna mig utom min
lilla sfer, om jag märker, att krafterna ej vilja
förslå för stordåd. Emellertid »in magnis voluisse»
är alltid något.<footnote>Bref till Klemming 2 april 1881.</footnote>

Äfven hade han tankar på att ägna sig åt berättande
diktning, och i oktober 1881 meddelar han sin
förläggare, att han skrifver på en liten versifierad
florentinernovell, kallad <i>Ginevra</i>, och frågar honom,
hvad han skulle säga om att till 
julen 1882 få ut ett litet band »poetiska berättelser»
på omkring 150 sidor, fyra eller fem stycken af samma
vidd som Ginevra. Men denna dikt blef lagd åt sidan
och först offentliggjord i samlingen 1887, som till
god del bestod af berättande dikter. »Valborgseld»
var ock ursprungligen afsedd att inleda en större
episk dikt.

Det blef emellertid till lyriken han åter vände sig.

Alstringen under återstoden af 1881 var jämförelsevis
ringa. Väl hade han skrifvit till Seligmann redan
13 juni, att »i dessa dagar göres stafflit i
ordning, blandas färgerna och utspännes duken till
opus III». Men i augusti förklarar han, att den
stafflibild, hvarom han låtit falla en antydan, ännu
vore en färglös duk med några uppdragna kritkonturer,
men att han hoppades att under loppet af vintern kunna
gifva sin förläggare goda nyheter, att gestalterna
antagit lif och färger.

Bland de i tredje samlingen intagna skaldestyckena
äro emellertid ett par tillkomna redan före de
Nya dikternas utgifvande. Det ena är det lilla
poemet <i>Åter i Sorrento</i>, skrifvet i september 1880,
för hustruns »Ögonblicksbilder» och som han tvekade
intaga bland sina dikter, dit dock dess musikaliskt
tonande strofer till sist beredde det inträde. Det
andra stycket är <i>Mod</i>. Den nog egendomliga orsaken
till att detta poem utsköts ur hans andra samling,
framgår af några rader från honom till Seligmann,
då han i oktober 1881 sände dikten att intagas i
Publicistklubbens tidning »Julkvällen». 
Jag önskade det uteslutet ur diktsamlingen af farhåga,
att möjligen man där skulle kunna tillägga det en
personlig syftning, som det ej hade. Nu ställer
det sig annorlunda, då det uppträder ensamt;
enligt min tanke lånar det sig särdeles väl till en
illustration: en romersk konsul i skuggan af sina
örnar och fälttecken. -- -- -- Du är ju emellertid så
vänlig och icke nämner, att stycket varit skrifvet
före sista diktsamlingens utgifvande.

De rader, hvilka Snoilsky fruktat skola misstydas --
eller kanske tydas riktigt -- voro slutstrofens:

<tab>Du, som väcker, då allt ses vackla, 
<tab>Gammal tillit till gamla vapen, 
<tab>Du, hvars blixtrande öga häjdar
<tab>Nederlagets, fördärfvets flod, 
<tab>Genom skockade mörka hopar 
<tab>Du vet bryta en väg till räddning -- 
<tab>Hell, ungdomlige, skölduppburne 
<tab>Segerhjälte, ditt namn är <i>Mod!</i>

Under senare hälften af 1881 äro med bestämdhet
tillkomna <i>Syrsan</i> (juli, offentliggjord i Nornan 1882),
<i>Sveriges karta</i> (augusti, offentliggjord i Svensk
Kalender 1882), <i>Okänd främling</i>, som han i dec. sände
till Estlander att offentliggöras i Finsk Tidskrift,
samt ett hittills otryckt poem, <i>Den 26 september</i>,
hans makas födelsedag.

Snoilsky uttalade i ett bref till Seligmann, att hans
lyriska produktion efter den rika alstringen 1880
»tog sig hvila» under hela senare hälften af 1881.

Bland de nämnda dikterna är <i>Syrsan</i> typisk för skaldens
poetiska konception och äfven för hans stämning vid
denna tid. Han hör en liten 
sjungande syrsa, som hela dagen musicerar, och för
skaldesinnet blir denna »gräsets stackars lyra» en
sinnebild af fantasiens söner i motsats till tidens
kloka barn, de flitiga myrorna. Och slutstroferna
innehålla en personlig bekännelse:

<tab>I, som ej sport, hur flammor härja, 
<tab>Så hjärtan smälta ned som vax, 
<tab>Men som försiktigt valt att bärga 
<tab>På nyttans teg de gyllne ax,

<tab>Hos eder blodets lugna vågor 
<tab>Fällt domen öfver en och hvar, 
<tab>Hvars lif går upp i sång och lågor 
<tab>I allt för korta sommardar.

I <i>Okänd främling</i> har Snoilsky poetiskt skildrat
det <i>andliga</i> tillägnandets betydelse, då det gäller
skönheter i natur och konst. Han framställer den
okände vandraren, som vet i sitt sinne eröfra de
skönhetsvärden, dem den rätte ägaren icke förstår,
icke älskar, icke fröjdas åt, och hvilka därför utgöra
en död skatt, intill dess en främling med kärlekens
ögon kastar lifvets varma ljus på den döda prakten
och tar en furstes arfvelott i besittning.

Hvilken betydelse Snoilsky själf tillmätt <i>Sveriges
karta</i>, visas af att han tillägnat denna dikt åt sin
närmaste vän: Herman Wikblad. Från barndomstiden,
hvars minnen ofta trängde sig på honom för att finna
poetiska uttryck, erinrar sig Snoilsky de besvärliga
geografilektionerna: de många städerna, älfvarna och
bärgen -- med »barnatårars salta tåg», när namnen på
Västerbottens älfvar gledo ur minnet. För skaldens 
hågkomst tager kartan nu en poetisk gestaltning och
hvar provins i hans fantasi samma färger som förr
på väggen.

Den »kartans poesi», hvarom Almquist talade, träder
här lifslefvande fram.

Och skalden spörjer till sist det nya släktet,
som nu växer upp i ångans tid, om det stängt dörren
för fantasien. Han manar detta släkte att »lefvande
och varm inprägla en Sveriges bild i barnets barm,
som mannen skall bevara» -- ord, hvilka kunna stå som
motto på Snoilskys diktaregärning; ty så, just så
har hans skaldefantasi sökt skänka ungdomen en bild
af fosterlandet.

<i>Den 26 september 1881</i> lämnade han sin maka som
födelsedagsgåfva en fotografi af honom själf och
sonen, ledsagad af följande, hittills otryckta dikt,
som väl förtjänat en plats i hans samlade dikter:

   Här du har oss båda.  Smeksamt lutas 
   Kind till kind och lockar sammangjutas, 
   Blond den ena är, den andra brun. 
   Drag, där åren skrifvit sin historia,
   Låna åter nyfödd oskuldsgloria 
   Från en barnahjässas solskensfjun.

   Se, vi öppna stora, lilla famnen: 
   Kära, ljufva mor, låt dubbelhamnen 
   Slutas kring dig på din födseldag! 
   Det är stormfritt, det är spegelstilla
   Tätt vid hjärtat hos den stora, lilla -- 
   Utanför är skär och böljeslag.

   Tag i kyssar här vår tack på stället 
   För all kärlek i det varma tjället,
   Hemmets prydnad, medelpunkt och själ! 
   Sångartanke, späda tänders hunger, 
   Den som skriker eller den som sjunger, 
   För dem båda sörjer du så väl.

   Måtte, när din högtid åter randas, 
   Sång och kvitter till lyckönskan blandas 
   Som i dag bland boets lena dun! 
   Måtte vi med rosor kläda bordet 
   Än, då mörkbrunt hår är silfver vordet 
   Och en liten solfjunslock är brun!


"*"

De brytningar, som vid denna tid framträdde inom den
litterära världen mellan de ideala traditionernas
riktning och det naturalistiska lägret, och som
äfven kommo att gripa omkring sig på det sociala,
etiska och religiösa området, gingo Snoilsky icke
spårlöst förbi, och af hans brefvexling framgår,
att hans åskådningssätt på nyåret 1882 genomgick
en allvarlig utveckling med hänsyn till dessa
spörsmål. Till den litterära striden kom han att
intaga en centerställning. Han hyste -- såsom bland
annat framgår af ett ofvan anfördt bref -- beundran för
August Strindbergs skriftställareegenskaper, om han än
tog sina starka reservationer, och i hans brefväxling
förekomma ofta uttalanden än i den ena, än i den
andra riktningen om Strindbergs författarskap. 
<footnote>Till G. E. Klemming: "Strindberg intresserar mig
särdeles, då hans arbeten, äfven sådana som delvis äro rent 
vidriga, röja prof på omisskänneligt snille. Hvarje litet 
bidrag till historiken om den unga svenska naturalismen 
mottager jag med största tacksamhet." (Jan. 1882.)

Till Seligmann: "Släpp ej ur händerna August Strindberg.
Jag ser, att du icke förlagt hans senare arbeten,
och det gör mig ondt, ty han är visserligen en man,
som har en betydande litterär framtid. -- -- -- Hans
talang är högst betydlig, och jag säger om honom som
det står i Röda rummet någonstädes: "Ni få allt akta
eder för den mannen, då han blir färdig en gång". (12
mars 1882.)</footnote>
Likaså beundrade han Ibsen, hvars »Gengangere» dock
bjöd honom emot. Han yttrar sig i bref till Estlander
i februari 1882 afvogt om »den naturalistiska skola,
som synes åtrå allena herraväldet inom den nordiska
litteraturen». -- -- »Alla, som icke svänga partiets
fana, torde snart blifva behandlade som öfverliggare
vid idealismens högskola.»

Den 30 januari 1882 skrifver han till Klemming:

Det var tur för det naturalistiska lägret att
få skrifva Ibsens stora namn på sin fana. Du har
naturligtvis läst »Gengangere» -- detta snillrika,
skakande drama, värdt uteslutande beundran,
om det betraktas som en verklighetsbild, tagen
helt isolerad. Det är först, då man ur de handlande
personernas ord och gärningar vill draga allmängiltiga
konsekvenser, som det betänkliga framträder. Eget är,
att författaren till ett så djärft stycke icke har
»le courage de son opinion», utan nu, sedan striden
börjat uppflamma, för sin egen person söker förskansa
sig bakom den första inskränktare tolkningen. En
författare måste dock alltid bära ansvaret för
verkningarna af sina skrifter. Ibsen är den siste
skald, som kan antagas gå till verket naivt och
oreflekterad!
-- -- -- --
Världen, för att återkomma till den skakade tron
på idealer, behöfver gå igenom de stora brytningar,
som nu synas förestå, måhända förr än vi tro. Låtom
oss hoppas, att ur ruinerna af det som verkligen är
murket och sin död värdt skola höja sig nya himlar
och en ny jord, där det sannt eviga åter skall äga
plats, denna gång skäradt och befriadt från mycket
af den slagg, som nu så ofta förvillar och missleder
sanningssökaren. Förrän denna radikala 
ränsning inträffat, tror jag dock att alla ackomodationer
blifva mer än vanskliga. Det ena partiet kommer alltid
att vilja bibehålla för mycket, det andra att vilja
omstörta för mycket. När brytningen skett och jämmern
väl är öfverstånden, få se hvad som har värklig lifskraft 
-- det består nog. -- -- Hvad mig själf angår, skrifver jag 
<i>litet</i>, men funderar mycket och skall väl om ett eller annat 
år låta höra af mig igen. Lyrik blir det knappast. Om
jag visste hvilket totalintryck det sista diktbandet
åstadkommit! En skald skall väl icke i sin diktning
låta leda sig af sin publiks önskningar, men om han,
utan att förneka sin individualitet, kan gå dem till
mötes, bör han visserligen icke lämna tidens tecken
opåaktade. Framför allt bör han välja sin <i>tid</i>. Då,
som hos oss, absolut ingenting händer, är ej rätta
momentet för sjudande tankar -- de ljumma ej upp de
kalla, likgiltiga böljorna rundt omkring. Men när
dessa börja lyfta och krusa sig, kan ett ord i sinom
tid måhända betyda något. Men när den tiden kommer,
har väl årens snö kylt mitt hufvud -- därför <sp>basta</sp>
för denna gång.

Af större betydelse är ett bref till Estlander,
som meddelat honom en sorglig händelse, en ynglings
själfmord, och till svar härpå får följande religiösa,
samhälleliga och ästetiska trosbekännelse.

<tab>Firenze 1 mars 1882.

<tab>Jag har icke på länge hört en så gripande tilldragelse
som den, hvilken du på ett så allvarligt och
förtroendefullt sätt meddelade mig i ditt senaste
bref. Jag erfor däraf ett djupt intryck och är ännu
i mina tankar så sysselsatt därmed, att den sorgliga
händelsen tränger sig i förgrunden äfven här i detta
bref. Ja, förvisso är detta, om något, ett tecken af
vår olyckliga tids sönderslitenhet. Hvilka hvälfningar
vi gå till mötes, hur skall nästa tidsålders utseende
blifva, då <i>barnen</i>, de som skulle växa upp för att
bygga en bättre framtid, för att lösa de frågor,
vi icke orkat med, förneka värdet af denna uppgift
och omstörta lifvets fyllda bägare, på hvilken de
knappt hunnit att läppja? Och de, 
som på detta sätt af leda och misströstan våldsamt
gå bort, äro ändock bland de naturligen ädlaste och
bästa. De, som lika tidigt <i>, men ändå </i>lefva,
hvilka gärningar skola väl de komma att utföra? Sällan
har jag lifligare kännt, att nödvändigheten, den
stora nödvändigheten, utan hvilken hela tillvaron blir
orimlig och outhärdlig, dock först och sist är tron
på en personlig Gud. Icke den tro, som behöfver stöd
af dogmer, men den, som vår känsla, allt det bästa
inom oss, innerst behöfver. Jag omfattar denna tro af
hela min själ, ehuru all min teologi skulle kunna få
rum i några få kärnsanningar, i den Bärgspredikan,
som innehåller allt det mest ljufva och tröstande,
hvartill ännu mänskligheten lyssnat, och jag vet och
känner, att detta skall blifva beståndande, huru än
de yttre företeelserna skifta på jorden.

Hvad samhällslifvet och dess öfvergångsformer i
stat och kyrka beträffar, tror jag däremot icke,
att mycket af det nu bestående förtjänar aktning,
och därför längtar äfven jag i min mån efter att
se gryningen af en ny tid. När skall denna komma? 
Somliga tecken tyda på att den skall komma snart,
andra åter, att dess morgonrodnad ännu »sofver bak
skyar». Till de nedslående tecknen räknar jag en
sådan sinnesförfattning hos de unge, som den, hvilken
du nämnt. När de, som skulle timra på den nya tiden,
så sorgligt undandraga sig, betyder det, att vi ännu
få vänta länge på en generation, som med brinnande
kärlek vill gripa uppgiften an.

Hvad roll skall <i>poesien</i> spela under sådana
förhållanden? Sedan jag afslutade min sista lilla
bok, har min ästetiska grundåskådning blifvit
i ej ringa mån modifierad. Min tro på det skönas
berättigande såsom något själfständigt i och för
sig har blifvit rubbad, och jag lutar allt mer och
mer till deras åsikt, enligt hvilka litteraturen
ej har någon raison d'être, om den icke förmår
att afspegla någon af de stora tankar och idéer,
som praktiskt sysselsätta samtiden. Åtminstone
fordras, tror jag, att författaren i sin diktning
bör låta framskymta sin egen ståndpunkt gentemot
lifvets högsta och viktigaste frågor, såsom
de te sig för hans land eller omgifning. Då
nu tillika gudstron bibehålles, 
skulle, enligt min nya ästetik, <i>det sköna</i> icke gärna
kunna förnämt isolera sig från <i>det goda</i>. Förrän jag
kommit till någorlunda klarhet om hvad jag tänker
i vissa fall, skulle det ej förvåna mig, om en paus
inträdde i min produktion, för såvidt den rör sig om
andra ämnen än de rent fosterländska. Kärleken till
mitt folk och dess öden är ett hufvudstycke i min
katekes -- där är jag på det klara, där känner jag fast
botten och kan sjunga ut fritt; men för öfrigt känner
jag mig osäker och vacklande i min poetik. Emellertid
tänker och arbetar jag i tysthet, så godt jag kan,
famlande ännu, det är sannt, men med godt hopp och
fast tilltro, att jag dock en gång <i>kan</i> och <i>skall</i> göra
något, som kan glädja människohjärtan.

Någon vecka senare skrifver han till Seligmann, som
meddelat honom, att hans första diktsamling kräfde
en ny upplaga:

<tab>Firenze den 12 mars 1882.

<tab>Nya upplagor äro visserligen behagliga ting, såväl
för författaren som förläggaren, men hufvudintresset
koncentrerar sig naturligt nog kring frågan:
qvid novi? Det är så godt att genast komma ut med
svaret: Nej, icke i år. Du känner min själfkritik,
hur ifrigt jag söker, i hvad på mig beror, <i>förtjäna</i>
den litterära framgången. Jag blundar icke för, att
mycket af den spridning, som kom Nya Dikter till
del, var att skrifva på räkning af nyfikenheten,
på allmänhetens väntan att få något <i>nytt</i>, i ordets
egentliga mening. Det är just den där <i>öfverraskningen</i>,
som, när produktionerna därjämte hålla profvet
i och för sig, utgör själfva vingparet på ryktets
fötter. Ännu så länge, medan jag ännu måste anses vara
stadd i utveckling, medan sångarbanan bär uppåt, vore
ett stillastående, en upprepning af det redan sagda,
liktydigt med en besviken väntan från allmänhetens
sida. En succès d’éstime vore med andra ord liktydigt
med ett nederlag. Skulle jag nu närmast komma ut
med åter ett band <i>lyrik</i>, gällde det att se till,
huruvida detta innehölle de villkor för framgång,
som det senaste bandet ägde. Hvad fordrar man af en
samling dikter, för att den skall 
göra ett fullt och fast intryck ? Jo, flertalet af
styckena måste uppbäras af <i>en</i> genomgående stämning,
som förlänar åt det hela en viss bestämd karaktär, en
utmärkande fysionomi, eller sönderfaller diktsamlingen
i flere särskildt namngifna grupper (liksom fallet
med Nya Dikter), måste åtminstone hvar särskild grupp
hafva en egen, genast igenkänlig grundton. Nu har
jag visserligen liggande ett antal lyriska stycken,
men därigenom att de skrifvits med längre afbrott
mellan hvart särskildt stycke, vill ännu icke <i>la note
dominante</i> tydligt träda fram i dem. De afhandla för
mycket disparata ämnen ännu -- det behöfves grupper
med genomgående kläm uti, för att att det skall göra
effekt. En samling dikter, låt vara, att hvar dikt är
bra för sig, släpper jag icke ut, om ej den där röda
tråden förmärkes i alla. Det är en mängd företeelser
i vårt moderna lif, hvarom äfven jag har en mening,
fastän jag hittills ej <i>poetiskt</i> uttalat den, som nu
oafvisligt yrka på att upptagas i min diktning. Jag
känner, att jag icke kan fortfarande isolera mig i
en förgången värld, i <i>sagor och syner;</i> lifvet, det
som lefves i dag, måste tillföra mig verklighetens
nya friska flöden, om jag fortfarande skall kunna
bibehålla min ställning som en, hvilken äger sitt
folks öra. Detta helt och hållet <i>unter uns</i> -- hvarken
du eller någon annan får draga den slutsatsen, att
jag i min dikt går till väga helt kallblodigt efter
plan och recept, jag har blott velat antyda, att jag,
då jag i grund och botten är en son af min tid och
mitt folk, vill <i>medvetet</i> skrifva som en sådan. Det
kan vara fråga om huruvida lyriken öfverhufvud taget
är den lämpligaste uttrycksformen för dessa den
moderna tidens stämningar; också skulle jag känna
mig otillfredsstäld med min poetiska lifsgärning,
om det skulle befinnas, att jag intet förmår skapa
utanför detta fält. Du kan vara öfvertygad om att
bakom detta mindre produktiva mellanstadium, som
nu räckt ett halfår eller mera, döljer sig mycket
begrundande, mycket tyst tankearbete. Få se, om det
ej skall bära frukt på ett sätt, ägnadt att glädja
både <i>vännen</i> och <i>förläggaren</i>.

Af ett visst intresse är att iakttaga -- jämnsides
med hans hållning gentemot den inbrytande 
naturalismen -- den ståndpunkt, Snoilsky intog mot
det börjande sträfvandet att återupprätta den gamla
nyromantikens, fosforismens anseende.

Det var särskildt en ung forskare, <i>Börje Norling</i>,
som med obestridlig talang trädde inom skranket för
fosforismens sak i sin 1880 utgifna bok »Nya Skolan».

Snoilskys bref innehålla härom flere uttalanden:

Till Werner -- en varm fosforistbeundrare -- skrifver
han på nyåret 1882:

Kamrerns protegé, Börje Norling, intresserar
mig mycket. Att han endast skulle vara 22 år,
låter otroligt, men lär vara sannt. Hans bok om
fosforismen vittnar om en beläsenhet, en reda
och en förståndsmognad samt ett mod, hvilket
alltsammans i honom förebådar, att vi omsider få
en litteraturhistoriker, som ej nöjer sig med att
vara en blind panegyrist af erkända storheter. Att
fosforisterne blifvit obilligt smädade och nedsatta
i sina lofvärda sträfvanden att sprida insikten
om en mera närande och haltfull litteratur än den
utlofvade didaktiska poesien, torde vara utom tvifvel,
däremot har Norling ej lyckats omvända mig från min
fortfarande låga uppskattning af Atterbom och de
andras originaldiktning.

Den 30 januari 1882, skrifver han till Klemming:

Werner annonserar, att Hammarsköldska brefväxlingen
skall utkomma -- har han någon befattning därmed? Han
synes helt triumferande öfver all den upprättelse,
som han förmenar, att fosforismen nu skall erhålla;
mig -- jag torde något irreverentiöst uttalat mig om
arten af Amadei skaldskap -- ger han den piken, »att
endast det idealistiska sinnet kan skatta till fullo
skönheten af Atterboms poesi». Werner får ursäkta,
att jag i poetisk väg tror mig hafva sonderat djupare
mysterier. Fosforismen kan aldrig få någon annan
upprättelse, än att man kan leda i bevis, att 
motståndarnes taktik varit lögnaktig och oärlig,
och att själfve »den ridderlige Tegnér» kunde
förgå sig i ovett lika mycket som auktorn till
»Rimmarbandet». Allt detta kan vara mycket
trösterikt, men däraf följer icke, att svenska
allmänheten återvänder till sådan poetisk lektyr som
»Blommorna» och »Fågel blå» -- det mest anspråksfulla
och innehållstomma klingklang, för hvilket ännu vårt
språk blifvit misshandladt.

Den 23 juni 1882, till Werner:

Kamrern vet sedan gammalt, att vi aldrig
blifva ense om värdet af den nya skolans
originalproduktion. Atterbom var ju en mycket
storartadt anlagd poetisk natur, det medgifves,
men hur är icke det verkligt goda uppgrumladt af
quasifilosofisk nebulism, som skall föreställa
djup; hur är icke språket osvenskt, hårdraget,
misshandladt. Jag kan ej hjälpa, att för mig blir
han alltid uteslutande den varmhjärtade författaren
till »Siare och Skalder», det ädla och vackra verket,
då jag åter vänder mig bort från skalden, för att
söka känslans naturlighet och uttryckens omedelbara
enkelhet på annat håll. Vet herr kamrern, hvad jag
för min ringa del sätter högst af skolans vittra
skapelser? Första natten af Markall och Spader Dame.
<footnote>Mot slutet af sitt lif tyckes Snoilsky ha justerat
sin uppfattning af Atterbom och till och med låtit
sin nyare åskådning få retroaktiv verkan. Han skrifver
nämligen 10 sept. 1902 till dr Fr. Vetterlund med
anledning af dennes studie öfver Fågel Blå: "Äfven
jag har alltid funnit, att Atterbom icke på långt när
åtnjutit rättvisa i Sverige. Det är en ädel och vacker
uppgift att på ett så värdigt och sympatiskt sätt,
som här skett, åter framdraga i ljuset så många af
den stora allmänheten hittills förbisedda skönheter
af så hög poesi."</footnote>

I detta sammanhang må ock anföras några rader ur ett
bref från Snoilsky till Estlander rörande Tegnér
(10 december 1882) med anledning af en uppsats af
Hellen Lindgren öfver denne i Finsk Tidskrift.

Denna uppsats frapperade mig genom uttalande däraf,
att Tegnérs skenbart så urfriska poesi i grunden
är <i>sjuklig</i>, 
ty sjuklig måste dikten varda, när den ej suger
sina lifsämnen ur skaldens lif och hjärta, ur den
honom omgifvande verkligheten. Den upphör då att
vara tröstarinnan, som i harmoni upplöser lefnadens
missljud; den blir blott resultatet af snillets
isolerade funktion, ej af ögats och känslans. Ja,
Tegnér är ej så frigörande att läsa som man
vill anse hos oss. Men hvilken genius! Läser man
blott några stycken af honom, tycker man ofta, att
bilderståten förefaller lånad, onaturlig; men tar man
en vidsträcktare öfversikt af hans verk, finner man,
att all denna öfverdådiga glans är honom så medfödd,
kostar honom så ringa möda, att det, som hos andra
skulle se ut som forcerad ansträngning, hos honom
förefaller som hans naturliga hvardagsspråk. Det är
egentligen hans prosa, som alldeles öfverväldigat
mig. Men det är ändå en lisa att återvända till
Runeberg.

"*"

Men det är tid att betrakta Snoilskys vittra
produktion under hans återstående vistelse i
Italien. Man kan med säkerhet dagteckna följande
dikter från januari till augusti 1882: <i>Olof Rudbeck</i>
(15 februari), <i>Michel Angelo</i> (mars), <i>Tidskeppet</i>
(13 april), <i>Från Sjuksalen</i> (14 april), <i>På Vernamo
marknad</i> (maj), <i>Gothik</i> (20 maj), <i>Louis Wrede</i> (26
maj), <i>Garibaldis död</i> (10 juni), <i>Savonarola</i> (juli),
<i>I porslinsfabriken</i> (juli), <i>Skogsvandringen</i> (Villa
Margerita, juli-augusti), <i>Hvilan i Egypten</i> (Parma
30 augusti), <i>Din stämma</i> (obestämd tid, men tydligen
från Florenzvistelsen).

Af dessa dikter tillhöra tre de »Svenska Bilderna» --
Olof Rudbeck, På Vernamo marknad och Skogsvandringen.

Dikten om <i>Rudbeck</i>, som offentliggjordes i Ny
Illustrerad Tidning samt var tillägnad Wirsén såsom 
en tacksamhetsgärd för dennes kort förut
offentliggjorda uppsats i kalendern Svea, tillhör ju
Snoilskys mest karaktäristiska Svenska bilder. Den
är ock betecknande för hans dåtida uppfattning af
medborgarbragdens värde framför allt annat. Motivet
om huru Rudbeck vid branden 1702, för att rädda Upsala
domkyrka, ej offrar en tanke på att samtidigt hans
eget stora verk, frukten af åratals mödor, går till
spillo i lågorna, inspirerade Snoilsky. Redan i sina
sonetter hade han behandlat Rudbeck, »den fossile
patrioten», den »sublime token», som förblefve gåtfull
för den, som icke värmt sitt hjärta hos segerfanor.

Då han samtidigt sände Estlander en afskrift af
poemet med det nyss anförda brefvet (1 mars 1882)
skrifver han, att han i »den gamle halfförvridne,
men dock så sympatiske svärmaren och patrioten» ville
framställa »typen för en idéns kämpe som segerrikt
betvingar det där förhatliga <i>själf</i> -- fienden till
alla verkliga stordåd i höga makters tjänst».

I stil och stämning erinrar dikten om en
annan karaktärsteckning från samma tidehvarf,
Nybloms ypperliga, allt för litet kända dikt om
Stjernhjelm. Hur Snoilsky förmått tillgodogöra sig
smådrag, därom vittnar t. ex. hans utnyttjande af en
rad i den gamle hederlige borgmästaren Siljeströms
sorgekväde öfver Rudbeck, då denne trohjärtadt
sjunger:

<tab>»allt som skulle göras gjorde han i sta'n», 

hvilket hos Snoilsky blir:

<tab>Vid Fyris bragte han allt å ban; 
<tab>Hvad göras skulle, han gjorde i sta'n 
<tab>Som lärosätets kurator. 
En fosterlandsvän utan vank och villa är det
Snoilsky velat och lyckats skildra i den karolinska
storhetstidens främsta kulturrepresentant.

<i>På Vernamo marknad</i> sluter sig -- som redan nämndt
-- till de bilder från Sveriges stormaktstid, där
folkets lidanden äro framhållna och medkänslan med
dess betryck kommer till synes. Ofvan anfördes några
ord till Estlander om denna dikt. Till Klemming skref
han (1 mars):

Apropos historiska fakta, vet jag, att du för min
räkning skaffat Wikblad den upplysningen, att år
1719 marknad afhölls i Vernamo under <i>juli</i> månad. I
ett af mig nyligen skrifvet poem med scen förlagd
till ofvannämnda lokalitet måste man tänka sig
marknaden ägande rum på vårsidan, ungefär vid samma
tid som nu, d. v. s. i de första dagarne af juni. Den
anakronismen måtte väl vara tillåtlig för diktaren,
eller hur? Poemet kommer in i Svea för året. Jag är
väl jäfvig härvidlag; men det kommer mig för som vore
ifrågavarande stycke ett duktigt stycke arbete. Jag
har en viss prédilection för det. Det kommer måhända
att på vissa håll choquera antiqverade åskådningssätt
såväl i historiska som andra afseenden -- <i>tant mieux!</i>

Oaktadt dikten ger en bild från stormaktstiden af
helt annan art än den traditionella uppfattningen,
har den blifvit den mest folkliga af alla de Svenska
bilderna. Snoilsky har här liksom genom ett brännglas
samlat nödårens tragik, eländet efter den stora
ofreden i en liten bild: två unga hjärtans svikna
förhoppningar.

<i>Skogsvandringen</i>, skrifven för Tegnérs hundraårsdag
och införd i Ny Illustrerad Tidning d. 11 november 1882, 
sönderfaller i tre afdelningar, af hvilka den förste ger 
en liffull bild af de fyra 
vandrarne -- Tegnér och hans svågrar -- som köra malmen
från Rämens bruk till Filipstad; den andra och mest
betydelsefulla skildrar tillkomsten af Sveadikten
<footnote>Bernhard Risberg har nyligen påvisat, att 
den från Böttigers lefnadsteckning öfver Tegnér 
härstammande uppgiften om att "Svea" tillkom under 
denna vandring är minst sagdt tvifvelaktig.</footnote> 
och dess innebörd för Sverige; den sista, och
svagaste, utgör en hyllning till Tegnérsminnet och en
didaktisk tillämpning af Sveadikten på nutiden. 

Af de öfriga dikterna är <i>Garibaldis död</i> (i Posttidningen
juni 1882) en hyllning till frihetshjälten från
skaldens ungdomsdagar, en poetisk omdiktning af en
anekdot från hjältens dödsbädd; <i>Från sjuksalen</i> en
genrebild ur lifvet, med den innerlighet, stundom
gränsande till sentimentalitet, som Snoilsky får
fram ur dylika motiv; <i>Gothik</i> ger en djup symbol för
det osjälfviska offrandet, då dikten skildrar, huru
vid Strassburgsdömen mången förträfflig konstnär
fortsatte att skapa konstverk, högt ofvan jordens
mull, dit blick ej nådde, och för det helas skull
villigt gaf sitt namn åt glömskan:

                Dårskap, så menar tiden. 
                Färdig att allt bele; 
                Eljes det kallats fordom 
                Lefva för en idé.

<i>Din stämma</i> är ett erotiskt poem, i hvilket skalden
hyllar sin maka och i henne ser representanten ej
blott för hemmet vid Arno, utan ock för fosterlandet.

Erotik spelar äfven in i den hjärtliga dikt, som
tillägnats <i>Louis Wrede</i> och hvari skalden tackar för
den gamle vännens trofasthet och minnesgodhet.
<i>Hvilan i Egypten</i> ger under biblisk dräkt en hyllning
åt moderskärlek och barnalycka vid modersbarm, och
det är uppenbart sina egna närmaste, på hvilka skalden
tänkt, äfven om det -- såsom framgår af ett bref till
Estlander -- var Coreggios Madonna della Scodella,
som vid ett besök i Parma gaf ingifvelsen.
<footnote>Det är samma bild, som inspirerade Paul
Heyses Parma-sonett.</footnote>

I <i>Tidskeppet</i> -- diktad i april - har Snoilsky gifvit
en poetisk symbol för det stora frågetecken, som
tidens andliga rörelser syntes uppenbara och som han
framställt i det viktiga brefvet till Estlander en
månad tidigare.

Äfven andra uttalanden i hans brefväxling finna sin
motsvarighet i hans skaldskap. Främst gäller detta
hans fördömande af den ensidiga skönhetskulten,
af det sköna såsom isoleradt.

I detta reagerande mot ästeticismen gick han väl
långt och kom att underskatta skönhetssträfvandets
berättigande.

Detta måste sägas vara fallet med den stolta dikten om
<i>Michel Angelo</i>, som tillkom i Florenz i mars 1882 och
offentliggjordes kort därefter i Ny Svensk Tidskrift.

Snoilsky besjunger här icke den store <i>konstnären</i>,
utan den store <i>medborgaren</i> och förklarar:

<tab>Förmer än hans byggverk, som stråla i glans, 
<tab>Förmer än Sankt Peter jag prisar den skans, 
<tab>Han reste i hast åt sitt fädernesland 
<tab>Till skydd mot förtryckarnes bojor och band.
Det är alltså frihetskämpen, som utför storbragden,
där han står vid kanonen i konstnärsbarett, sedan
han slagit sin studio i lås, som Snoilsky prisar,
liksom han förut besjungit den store svenske
mångfrestaren, som, glömmande sitt vetenskapliga
storverk, offrade sig i striden mot elementen. 

<tab>Med mejsel och pänsel, med lyra och dikt 
<tab>Har konsten sin heliga medborgarplikt.

Emellertid lider denna dikt, så vidt jag förstår,
af ett logiskt fel.

Slutorden skulle ju tyda på att <i>konstnären</i> har
att fylla sin medborgarplikt <i>såsom konstnär</i>,
d. v. s. <i>genom konsten</i>. Men Michel Angelos här
besjungna bragd var icke en konstnärsbragd. Det var
ej konstnären Michel Angelo som inlade sin kraft, då
han byggde skansen, och i detta afseende uttrycker
stycket egentligen icke den mening, som skalden
åsyftat. Det var icke »mejseln», som här arbetade.

Egendomligt nog, var det en uppsats af Viktor Rydberg,
hans redan 1874 offentliggjorda karaktäristik af Venus
Milo, hvilken 1882 omtryckts i den oillustrerade
upplagan af de Romerska Dagarne, som inspirerade
Snoilsky till detta förhärligande af en konstnärs
insats i medborgarvärfvet. Rydberg hade, som bekant,
sökt tolka den Meliska Afrodite såsom sinnebilden af
fosterlandet och fosterlandskärleken, den där med
framräckt sköld påminner om fädernes frihetsbragd,
»en vård af hellenisk frihetskärlek, parad med
helleniskt skönhetssinne».

Till Seligmann, af hvem han mottagit de Romerska
Dagarne som gåfva, skref Snoilsky i mars 1882, 
att läsningen af detta arbete utgjort flera dagars
spännande aftonunderhållning, samt tillade:

Jag har aldrig så klart kännt mästerskapet af
Rydbergs stil som då jag nu i samlad följd läste
dessa uppsatser, och beviset för de djupa intryck,
de framkallade hos mig, var en dikt, som under
inflytelsen af denna stämning nedskrefs, så att
säga, d'un seul trait. Jag har sällan improviserat,
men detta poem, kalladt Michel Angelo, tillkom nästan
utan någon retouche. Jag nämner detta som ett exempel,
för att bestyrka den friska och kraftiga verkan som
Rydbergs bok utöfvat på mig.

Då han ett par månader senare sände ett par särtryck
af dikten -- ur Ny Svensk Tidskrift -- till sin
Göteborgsvän Lagerberg, tillskref han honom:

Det andra exemplaret ber jag dig lämna Rydberg med
hälsning, att stycket framgått ur den stämning,
hvari jag blifvit försatt genom läsningen af hans
uppsats öfver den Meliska Afrodite och den herrliga
teckning, han där gör af helleniskt samfundsnit och
medborgareanda.

Ett annat närsläktadt ämne upptager han i den stora
dikten <i>Savonarola</i>, ett poem i fyra sånger på fyrfotade
trokeer, hvilket tillkom i sin ursprungliga form de
senaste dagarne af juli 1882, men det följande året
omarbetades efter några anmärkningar af Estlander.

Den 1 augusti 1882 skrifver han till Klemming:

Efter att några månader hafva varit så där tämligen
improduktiv, arbetar jag nu med en furia och framgång
(d. v. s. i kvantitativt afseende), hvartill jag
aldrig kännt maken. På några få dagar skref jag
t. ex. nyligen den utförligaste dikt, jag hittills
gripit mig an med, nämligen ett slags lyriskt
epos i fyra sånger, kalladt Savonarola -- det torde
upptaga cirka 30 sidor. Denne gåtlike man har mycket
sysselsatt min fantasi, isynnerhet sedan jag i två
år lefvat i en stad, där han har verkat och där han
kvarlämnat så 
många minnen. Hans politiska ultra radikalism, i
förening med passioneradt bekännande af kristendomen
som lifvets enda giltiga norm, gör en intressant
typ. Och denne man afsvor ändå på det yttersta
alltsammans. Jag har försökt att förklara och försona
denna motsägelse hos min hjälte, utan att ändå afvika
från historiska fakta.

Ungefär samtidigt omtalar han för Estlander
tillkomsten af denna dikt.

I december berör han ånyo dikten i sin brefväxling
med honom:

En mera omfångsrik dikt, Savonarola, som jag tror
jag redan talat om, skall under inga förhållanden
publiceras, innan jag hört din dom däröfver och
med ledning af den kunnat verkställa möjliga
omarbetningar. Ett uttryck af Gino Capponi, att
Savonarola ägde martyrens hjärta, men icke martyrens
nerver, innehåller in nuce min uppfattning af mannens
personlighet. För öfrigt skall jag akta mig för att
denna gång för utskicka några förklarande anmärkningar
öfver min hjältes karaktär eller diktens poetiska
grundtanke. Ger stycket, utan alla anmärkningar,
icke en klar bild, är det nog för att visa, att det
ej duger. Det skulle vara skada, om så vore, ty vissa
episoder tycker jag själf någorlunda om, fastän jag
på goda grunder är tvehågsen om dess värde som helhet.

Sedan Snoilsky på nyåret 1883 emottagit Estlanders
anmärkningar vid poemet, hvilka särskildt synas hafva
gällt den partiskhet, skalden visat gentemot Lorenzo
de' Medici och renässansens skönhetskult, sände han
sin vän en omarbetning af första sången och ledsagade
den med följande bref:

Jag vill nu ej dröja längre med att säga dig,
hur varmt erkännsam jag är för den grundliga
och djupgående granskning, du ägnat åt min
Savonarola. Jag kan ej gifva ett mer talande bevis på
den uppmärksamhet, hvarmed jag lyssnat till dina ord,
än det, som du finner bifogadt detta 
bref -- nämligen en genomgående omarbetning af hela
första sången. Jag inser nog, att i grund och botten
kvarstår din hufvudanmärkning oförminskad äfven efter
nu föreliggande omstöpning. Renässansen är fortfarande
behandlad med bristande sympati. Men detta står nu en
gång icke till att hjälpa. Så som jag sökt framställa
Savonarola, nämligen som den, hvilken hade <i>rätt</i> i
sin opposition mot skönhetskulten, var ett lugnt,
opartiskt bedömande af denna hardt när omöjligt. I
sin löst skizzerade form, där grundidéen mera
antydningsvis framskymtar, än egentligen tydligt och
klart uttalas, är Savonarola-dikten ju <i>polemisk</i> och
medgifver icke en fullt billig fördelning af ljus och
skuggor. Den är framgången ur vissa socialpolitiska
drömmerier, som tänka sig möjligheten af en jämkning i
samfundsklassernas nuvarande förhållanden, åvägabragt
genom en nyvaknad kristendom på grundval af friheten
och broderligheten. Dikten är därföre uppfylld af
ett hemligt groll mot den klass, det samfundslager,
som monopoliserat bildningens alla resultater, endast
för att försköna sitt eget, från hopen isolerade
lif. Hos dessa jordens lycklige beherrskare har
skönheten icke ägt någon ombildningsförmåga i etisk
mening, och det är just detta som vi nu fordra
och begära af henne, om hon skall äga sitt höga
berättigande. Det är samma tanke som ligger i det
lilla stycket från porslinsfabriken. Jag medgifver,
att det vore högst ensidigt att bedöma Medicéerne ur
denna modernt exklusiva ståndpunkt, därföre är den
historiska sanningen i Savonarola icke hufvudsaken;
i mitt diktförsök har jag infört honom och Lorenzo
mera som exponenter för tvänne hufvudströmningar inom
nutiden, det belåtna bildade »beati possidentes»
och massornas dunkla instinkter om nödvändigheten
af en religiös och social pånyttfödelse. Jag har,
så som dikten uppställts, endast velat gifva luft åt
en personlig stämning, som ofta är färdig att gifva
rätt åt hvarje reformatorisk hänsynslöshet gent emot
en bildning, som endast sätter frukt till fromma
för ett raffineradt fåtal. Ingåendet i dikten af
detta personliga stämningselement kan förklara den,
jag medgifver det, nog långt drifna antipatin mot
Lorenzos tidehvarf. Med dina vinkar och råd har jag 
försökt att moderera tonen af bitterhet, som alltför
mycket färgade första sången. I sin nya form har
nämnda sång också blifvit tre strofer kortare -- en ny
fördel. Det lekamliga fråsseriet vid festgillet har
lämnat rum för en mera förfinad epikureism. Lorenzo
framträder ej längre som den krasse hycklaren, utan
mera som den skeptiske världsmannen, som regerar mildt
och hofsamt, som vill göra mänskligheten lyckligare
genom skönheten, sedan ingen mera tror på en religion,
urartad till skolastiska grubblerier eller döda
ceremonier. Jag är nyfiken att höra, om du ej skall
tycka, att första sången i sin förändrade gestalt
vunnit på dessa förändringar.

I sin helhet är dikten, det inser jag nog, <i>icke</i>
lyckad; det inre sambandet af historisk dikt och
personlig stämningsdikt är icke klart. Emellertid må
den stå kvar på sitt rum bland öfriga dikter i nästa
samling. Jag är väl ej nöjd med den, men har dock icke
råd att uppoffra den, efter som där finnas episoder,
jämngoda med andra saker som jag presterat. Tack och
heder för kritiken! Om jag ej <i>i allo</i> kunnat följa
dess anvisningar hvad Savonarola beträffar, skall du
finna i andra kommande dikter, att de dock fallit i
god jord.

Jag vill hädanefter försöka att vara mera opartisk,
åtminstone skall jag i historiska dikter söka lyssna
till häfdernas stränga sanningsröst mera än, som
nu denna gång varit fallet, till de egna personliga
stämningarna, hvilka kunna vara växlande nog. -- Så
när glömde jag påpeka, hurusom jag jämväl i tredje
sången tillgodogjort mig en af dina anmärkningar,
nämligen beträffande luckan efter orden <i>»han
vägrar»</i>. Denna lucka är nu ifylld. Savonarolas vägran
är motiverad genom dels fysisk svaghet, dels genom
det öfverhandtagande tviflet på hans egen gudomliga
mission. Det senare kan vara en följd af det förra
eller också tvärtom.

Snoilskys omdöme om denna dikt är nog strängt. Såsom
psykologisk-poetisk tidsbild är dikten betydande. 
Kontrasten mellan det förfinade lifvet vid pänningfurstens 
olympiska samkväm, där skönheten söker göra världen lycklig, 
och den eldige 
botöfvarens myndiga straffpredikan, där han, en
vredens tolk, agar de mätta och rika, är af mäktig
verkan. Diktens vackraste moment är de båda trognes
bekännelse, deras som följt Savonarola på bålet,
då han gjort afbön, och som bedyra:

<tab>Fast du har dig själf förnekat, 
<tab>Tro vi likafullt på dig.

En brist i formellt afseende synes mig vara, att
Snoilsky växlat metern i fjärde sången och i stället
för de uteslutande kvinnliga rim, som tillhör detta
trokäiska versmått, låtit kvinnliga och manliga
alternera.

Poemet blef, egendomligt nog, först tryckt i en fransk
prosaöfversättning, verkställd af Snoilskys vän,
legationssekreteraren F. von Haxthausen. Snoilsky
hade för några italienska vänner själf improviserat
en fransk öfversättning af dikten, och de hade bedt
om att få den tryckt, och tack vare Haxthausens
»smakfulla franska turnyr», med hvilka hans egen
»kanslifransyska icke kunde mäta sig», kunde Snoilsky
tillmötesgå deras begäran. Sedan tolkade på grundval
af den franska öfversättningen en italiensk skald,
professor Giacomo Zanella, dikten på de skönaste
terziner och lät införa tolkningen i Nuova Antologia
(juni 1884).

»Skulle denna dikt slå an någonstädes» -- skrifver
Snoilsky till Lagerberg -- »så vore det i Florenz,
där den store agitatorn och påfvefiendens minne ägnas
fullkomlig dyrkan och där hans staty, med korset i
handen och republikens lejon vid sidan, just i fjol
uppställdes i samma rådsal, där dödsdomen öfver
honom afkunnades.»

Och till Wikblad yttrar han:
Som du minns, ha vi varit ense om att »Savonarola»
icke tillhör mina bättre alster -- nåväl, icke
dess mindre tar den sig i italiensk öfversättning
märkvärdigt bra ut. Språket passar naturligtvis
förträffligt till ämnet, originalets litet torra
episka stil har fått en lyrisk klang och schwung,
som gör dikten till något helt och hållet nytt.

Vid ett besök i Cantagallis porslinsfabrik i
Florenz såg Snoilsky skilda ting tillverkas; en
tallrik medförde han som minne. Men han medförde ock
därifrån uppslaget till en liten åttastrofig dikt,
som i hans skaldskap spelar en säregen roll. Det
var ett poem, som ursprungligen kallades <i>Önskan</i>,
men som då det publicerades i Julkvällen för 1882
nämndes <i>I porslinsfabriken.</i> »Genom meddelande af
detta stycke», skrifver han den 19 juli 1882 till
Seligmann, »har jag lyft litet på fliken i fråga om
<i>grundtonen</i> i min blifvande diktsamling. Det finnes så
mycket här i världen, ja hela klasser människor, som
inom vår svenska poesi bra litet uppmärksammas. Som
mina sympatier alltid legat åt det betryckta, det
ringaktade, vill jag försöka att i en grupp dikter med
ämnen från dessa områden finna form för mina känslor
i detta fall. <i>Politiska</i> i vanlig mening blifva dock
dikterna icke.»

»I porslinsfabriken» är den första af de sociala
dikter, som Snoilsky alstrar under dessa år. Den utgör
ett beprisande af konstslöjden för den arbetströtte
i de låga hemmen.

<tab>Mer än en vas för furstetaffel gjord 
<tab>Min aktning har du, fat för ringa bord!

Skalden önskar sig själf att vara en <i>sådan</i> arbetare
i stället för att blåsa bubblor af granna 
ord till lek vid den öfvermättade bildningens bord.

           O, den som kunde skänka dikten så
           Den enkla form, som tusenden förstå,
           Den form, som frambär kraftigt hvardagsbröd
           Till tjänst för hunger, ej för öfverflöd!

Snoilsky kände vid denna tid djupt saknaden af en
rätt folklig uttrycksform för det han hade på hjärtat.

Då Lagerberg i ett bref hade antydt, att hans 
diktning kunde få politisk betydelse, ej minst med
hänsyn till de inre frågorna, särskildt försvaret,
svarade Snoilsky (10 mars 1883):

Du menar, att sången skulle ännu kunna äga
makt att rycka upp sinnena. Jag tror det
knappast. Skönlitteraturen har visserligen ett
ofantligt inflytande, hvilket Ibsen visat, när
den till debatt upptager sociala ämnen. I dessa är
ju hvar individ till viss grad intresserad part,
då dessa frågor så nära sammanhänga med vår egen
enskilda lycka. Den stora nationella frågan däremot
bjuder oss inga personliga fördelar, den talar fast
mer till oss om uppoffringar, med ett ord ett språk,
som våra dagars skepsis och själfviskhet ej gärna
hör på. I alla händelser förslå icke mina krafter
till ett så högt värf, för en så vid krets. Mina
anspråk syfta ej så högt. Jag känner dessutom min
hufvudbrist -- den att ej från ungdomen hafva lefvat
folkets lif. Bildning och uppfostran i ensidigt
klassisk riktning hafva gjort mig, liksom det
ojämförligt stora flertalet af våra litteratörer,
mindre ägnad att tala till de djupare folklagren ett
språk de förstå. Till skillnad från mina kolleger
känner jag dock ofta smärtsamt denna begränsning och
söker att komma däröfver. Det är en sådan stämning,
som dikterat det lilla stycket »I porslinsfabriken».

Utom de offentliggjorda alstren från hans sista
florentinertid skref Snoilsky äfven andra dikter, 
som icke funno nåd för hans öga; däribland ett poem:
<i>Apostata</i>, skildrande en frihetens affälling, en af
de »lefvande döde».

"*"

I längden motsvarade vistelsen i Italien i flere
afseenden icke rätt Snoilskys behof.

»För mera omfattande arbeten» -- skrifver han i juni
1882 till Klemming -- »känner jag, att jag behöfver
tysk luft. Här nere är man halfva året mindre upplagd
för ihärdigare intellektuella ansträngningar på grund
af värmen, som redan i slutet af maj här uppgick till
32° Celsius.»

Två månader senare heter det:

Nu längtar jag till Dresden<footnote>Till en början 
vacklade han mellan Leipzig och Dresden.</footnote> 
från det sköna, men illitterata Italien. Först på tysk 
botten kan jag i ett klimat, som hela året om konvenerar 
mina isynnerhet för värme retliga nerver, tänka på att
fullfölja mera omfattande arbeten efter en bestämd
plan. Jag behöfver dessutom så mycket böcker, och det
får jag bäst där. Jag har nu satt mig i sinnet, att
jag skall skapa mig en litterär position; står blott
hälsan bi, går jag väl omsider i land därmed. Vilja
och ihärdighet äro vid detta som allt annat de
viktigaste faktorerna. -- -- -- -- September månad
tillbringa vi på resor 
i norra Italien, till en del intressanta städer,
Ferrara, Verona, Pavia o. s. v., för att komplettera
vår kunskap om Hesperien, med hvars hufvudorter vi
äro så noga bekanta.

Från Bologna skrifver han den 28 augusti till
Lagerberg:

Du ser af min adress i början af brefvet, att jag
åter är på resa. Ja, vi hafva nu på allvar brutit upp
från det kära Firenze, där vi tillbragt två lyckliga,
oförgätliga år. Italia är alltid <i>l'unica bella</i>, men
i längden tarfvar man germansk soliditet, isynnerhet
jag, som på skarpa allvaret


vill blifva en pennans man och om hälsa och förmåga
stå bi abordera mera omfattande litterära uppgifter
än som hittills sysselsatt mig. Dresden är ju en
förträfflig vistelseort, och Ebba vet nog öfverallt
skapa ett litet paradis, äfven om det vore i en
öken. Hon har gjort det förr -- vi hafva ju ej för ro
skull varit i Sahara tillsammans!

Afresan från Italien var för öfrigt förknippad med
många vedervärdigheter och äfventyr på grund af
öfversvämningarna, som höllo familjen blockerad i
Venedig vecka efter vecka.

»Vi togo», -- heter det i bref till Estlander -- »vägen
Bologna--Parma--Milano--Como--Verona--Venezia. I Parma
föllo vi i hänryckning framför Coreggios Madonna
della Scodella. Något religiöst intryck i allvarlig
mening erfor jag icke däraf. Men hvilken ljuf
känslomystik! Ett litet stycke inspirerades däraf,
som jag sänder innelyckt.<footnote>Den sid. 301 
omnämnda Hvilan i Egypten.</footnote> Du finner naturligtvis,
att det icke är gudamodern och gudabarnet, som jag
här närmast haft för ögonen. I Verona deponerade vi
en del af vårt bagage, för att mera lösa och lediga
göra utflykten till lagunernas stad. Det var vår
afsikt att från Venezia återvända till Verona och
inpassera i Tyskland via Brenner. Men knappt hade vi
anländt till Venezia under ett rägnande, som påminte
om syndafloden, förrän vi fingo den ledsamma nyheten,
att halfva provinsen stod under vatten och att vi voro
fullständigt blockerade i Venezia utan någon annan
öppen väg än sjöleden till Triest. Vecka efter vecka
-- tre inalles -- tillbragtes under evigt rägnande
i denna afskyvärda håla (!) samt under fruktlösa
försök att komma i besittning af våra i Verona
kringflutna effekter. Till råga på allt insjuknade
lille gossen, rätt betänkligt, i strypsjuka -- så när
som på hungersnöden hade jag för ögonen alla lidanden
i en belägrad stad.»

I ett poem till sin hustru på hennes födelsedag året
efter anspelar han på denna tid:
               Då denna kära dagen 
               Rann upp för oss i fjol, 
               Han kom med mycket vatten 
               Och mycket litet sol.

               Hur Brentas böljor stego! 
               Hur rägnet öste ner! 
               Uti ett litet sjukrum 
               Steg oron ännu mer.

               Men våndan fick en ände 
               Och solen täcktes le, 
               Vi kunde tacka himlen, 
               Att än vi voro <i>tre</i>.

Under denna ofrivilliga tre veckors karantän satt
Snoilsky modell för Adolf Lindberg, som skulpterade
en reliefbild för en medalj, som Magnus Lagerberg
lät slå öfver honom. Det är samma bild, som sedan
infästs i hans grafsten.<footnote>Om den färdiga 
medaljen skref Snoilsky: Lindbergs arbete är 
mästerligt utfördt, hvarom jag själf kan döma; 
och hvad likheten angår, vann den Ebbas
fullkomliga bifall. -- -- -- -- Hälsa också från 
mig den skicklige medaljören, hvars verk nu
påminner mig om en tung tid med ett lyckligt slut. 
Jag menar de svåra dagarne i Venezia.</footnote>

»När barnet blifvit så pass återställdt, att läkaren
ansåg resan utan fara kunna fortsättas» -- heter
det vidare -- »satte vi våra personer i säkerhet på
Triestångbåten, öfverlämnande bagaget i Verona åt
sitt öde. Underbart att omtala, hafva sakerna omsider
kommit hit till Dresden i oskadadt skick. Öfver
Wien samt Prag, där Wallensteins palats befolkade
fantasien med historiska gengångaregestalter, anlände
vi slutligen till vår resas mål. Dresden är i sanning
förtjusande, med sin delvis kvardröjande parfum
af »zopf», röda klackar och rococosnirklar. I mitt
tycke erbjuder ingen stad på kontinenten så många
förutsättningar till ett 
behagligt, hemtrefligt lif med såväl materiella som
ästetiska behofven rikt tillgodosedda.»

»Jag är förtjust åt Dresden» -- skrifver han
vidare i ett annat bref --; »skön konst, musik,
biblioteker, alla bildningsmedel finnas här i
rikaste öfverflöd. Därtill är det materiella lifvet
bättre och billigare än på något annat ställe jag
känner. Florenz är nog herrligt, men för en blifvande
bostad erbjuder det ej på långt när samma fördelar
som Dresden. Italiens klimat tog i längden på mina
nerver, mitt litterära tankearbete led däraf, och
slutligen ansåg jag ogörligt att få ut mitt bibliotek
dit. Nej, Dresden, det är något annat! Här, det
känner jag på mig, skall jag först kunna arbeta med
lif och lust. Jag säger <i>arbeta</i>, ty hvad jag hittills
åstadkommit betraktar jag blott som lekverk.

Till en början bodde Snoilsky i Dresden i pension och
hotell; bosättningsbesväret uppsköts till vårsidan.

På nyåret 1883 föddes parets andra barn, dottern
<i>Elisabeth Florentina</i>.

»Gud gifve lycka därtill» -- skrifver han kort före
dotterns födelse till Estlander -- »fastän det
måste köpas med ångest och oro. Ju mer vi älska
att afsöndra oss från världen, ju kärkomnare skall
den lilla främlingen blifva. Måtte hon, den lilla
(jag skrifver så som jag drömmer, det skall bli,
ty två gossar är litet bekymmersamt) bringa med sig
en bred strimma af ljus och frid däruppifrån. Härnere
i mörkrets, svaghetens och stoftets värld kommer en
sådan där liten omedveten fridspredikant som en arkens
dufva. Den sista tiden har varit svår och smärtsamt
upprifvande, af skäl som du känner.»<footnote>Snoilskys 
första hustru hade aflidit den 16 november 1882.</footnote>

I mars inflyttade familjen i sin definitiva bostad,
Reichstrasse n:r 9, i ett kvarter söder om Böhmiska
bangården. Här hade Snoilsky glädjen i början af
sommaren 1883 mottaga sitt bibliotek, och han hade
uppställt det redan i juli.
»Sedan mitt bibliotek» -- skrifver han till Klemming
i november samma år -- »nu pryder mina väggar, har
den tidtals något domnade bibliomania lifskraftig
återvaknat. Min Ebba, hvilken alltid lägger in sin
själ i mina arbeten, har jämväl i detta fall plötsligt
uppenbarat sig som en förträfflig amanuensis. Vi
hålla just på att efter det moderna systemet på lappar
utarbeta en catalogue raisonné.»

Flyttningsbestyren och därmed sammanhängande omsorger
vållade, att »Camaenan» någon tid fick hvila.

»Jag tänkte i höstas» -- meddelar Snoilsky sin
förläggare i april 1883 -- »att forcera så, att
samlingen skulle kunnat komma ut i maj, men nu kom
den lillas födelse och bosättningsbestyren att upptaga
mig så uteslutande, att jag på två tre månader gjort
rätt ingenting. I höst däremot är allt <i>all right</i>. Jag
får sommaren på mig att i god ro producera material
för de par ark, hvilka ännu återstå att fylla i det
fixerade antalet, och därjämte möjligen tillfälle
att remplacera ett eller annat svagare stycke med
kraftigare och bättre. Som du vet, tillåter jag
aldrig <i>fyllnadsgods</i>, och du kan lita på att hvad jag
hembjuder dig är så godt som öfverhufvud <i>jag</i> förmår
åstadkomma.»

De dikter som tillkommo i Dresden före tredje
samlingens utgifvande äro, så vidt jag kunnat uppspåra
dateringen: <i>Lützen</i> (slutet af oktober eller första
dagarne af november 1882), <i>En konstnärs eftervärld</i>
(nov. 1882), <i>Den tjänande brodern</i> (dec. 1882),
<i>I främmande dräkt</i> (31 jan. 1883), <i>Rida ranka</i> (19
febr.), <i>Innocenti</i> (28 febr.), <i>I San Lorenzo</i> (18 mars),
<i>Misericordia</i> (22 mars), <i>Stenbock vid svarfstolen</i> (29
mars), <i>Till Onkel Adam</i> (juni), <i>Afrodite och Sliparen</i>
(juli), <i>Tatterskan</i> (juli), 
<i>Valborgseld</i> (juli), <i>Kärleksgrottan vid Biarritz</i> (aug.),
<i>Vinets ande</i> (okt.), <i>Judekyrkogården i Prag</i> (senast okt.).

Utom dessa innehåller samlingen följande, som
icke kunnat dagtecknas: <i>Amaryllis, Höstdag vid
Schwedenstein, Emigrationen, Blodboken, Gossarne leka
soldat, Caroline Mathilde</i> (En drottning), <i>Cavour och
hans gäst, Så och ej annorlunda</i> samt minnesdikten
öfver <i>C. J. Bohman.</i>

Bland dessa dikter äro några, trots den objektiva
formen, af en subjektiv innebörd och stå i nära
samband med den andra diktsamlingens lyriska »tankar
och toner».

<i>Blodboken</i> ville Snoilsky, såsom framgår af bref
till Seligmann 22 okt. 1883, först utdöma, emedan
han fann den oklar och i öfrigt mindre tilltalande,
hvarför han »denna gång ej ville hafva den med». Men
sedan fann han sig dock kunna låta den intagas efter
en omarbetning, dock ej på samma plats som han först
bestämt -- nämligen <i>mellan</i> »Caroline Mathilde» och
»Kärleksgrottan i Biarritz», hvilken plats han fann
»mycket illa vald». Detta kan ej betyda annat än att
han just velat dölja de tre dikternas inre <i>samhörighet</i>
och subjektiva innebörd. Men den uppmärksamme läsaren
ser nog, huru väl »blodbokens» mörka lidelse, som
genom sin oregelbundenhet synes protestera mot parkens
stela häckar, stämmer samman med Caroline Mathildes
vackert tolkade olyckssaga och med de båda älskande,
som i kärleksgrottan vid Biarritz fly undan det
förföljande kopplet och till sist 
<tab>Hamna undan storm i eget blod, 
<tab>Undan mänskoödens ebb och flod 
<tab>I det djupa, stilla, underbara.

En personligt känd dikt är minnessången öfver
Bohman, med de varma hågkomsterna från skoltiden och
hyllningen till en ädel lärarepersonlighet.

Andra skaldestycken gifva poetiska skildringar
ur någon upplefvad händelse, något reseminne,
något konstintryck, någon historisk anekdot. Så <i>I
främmande dräkt</i>, i hvilket poem Snoilsky behandlar
en sann händelse, som tilldrog sig inför hans
ögon vid en eldsvåda på nyåret 1883 -- »den enda
afvikelse jag af poetiska motiv tillåtit mig är
konstberiderskan-moderns kostym; jag har gjort henne
till bachantinna, då hon i verkligheten uppträdde
i husardräkt»; så <i>Judekyrkogården i Prag</i>, som han
först i det aldra sista lämnade till samlingen, enär
han var oviss om betydelsen af det märkvärdiga bruket
med småstenarna på grafven och ej var

[bild]
CARL SNOILSKY 1883.
fullt säker, om synagogtjänaren i Prag förklarat
honom det riktigt; så <i>En konstnärs eftervärld</i>,
föranledd af ett besök i Leipzigs konstutställning,
där den aflidna konstnärinnan Marie Parmentiers 
<footnote>Marie von Parmentier, österrikisk konstnärinna,
född 1846 (enligt annan uppgift 1850) var elev af
Schindler ocli syster till Luise Begas-Parmentier. Hon
målade mariner och landskap, af hvilka flere
utställdes å Parisersalongen: Höstlandskap
(1876), Giudeccan i Venedig (1877), Hamnen i
Dieppe o. s. v. Hon afled 1879. En konstanmälare i
Zeitschrift für bildende Kunst omtalar henne såsom
"ein jung verblichenes Talent".</footnote>
konst väckte hans intresse och bl. a. inspirerade de
djupt kända, rent personligt färgade slutraderna:

<tab>Du spörjer om mitt hjärta, 
<tab>Hur det såg ut därinne... 
<tab>Hvad själf med mig du kände, 
<tab>Det är mitt lif, mitt minne.

Så skildringen af Michel Angelos mästerverk <i>I San
Lorenzo</i> och hågkomsten af huru till och med han,
den aldra störste, fann konsten tom, då det gällde
att skänka en djupare ro åt hans andes begär; så
omdiktningen af mötet mellan <i>Cavour och hans gäst</i>. Men
främst bland dessa intryck och minnen ställer jag
<i>Innocenti</i>, den känsliga hyllningen till patrioten,
som ej en gång hann att utmärka sig i striden, förr
än nätternas isköld gjorde ynglingen till invalid,
som nu obemärkt och obelönt drar sig fram som en
förgäten frihetens soldat, nöjd med sin karga lott,
utan skymt af bitterhet och hån. Det är i detta
poem ett släktskapsdrag med vissa af Runebergs bästa
karaktäristiker af storhet i det lilla. 
Till Gustaf Retzius<footnote>Retzius och Snoilsky 
voro i flere år klasskamrater i Klara skola, sedan 
skiljdes deras banor, då den ene kom i Lyceum, den 
andre på gymnasium, för att åter råkas i Upsala. De 
blefvo samtidigt studenter, och bodde första läsåret 
i samma pension, i det s. k "Plusqvamperfektum", där 
för öfrigt den bekante nationalekonomen J. W. Arnberg 
och Snoilskys kusin Carl Trolle-Bonde, voro inackorderade. 
Våren 1883 återknöts förbindelsen mellan de gamle 
kamraterne.</footnote> -- som hos en vän fått se detta
och andra poem i afskrift och med anledning däraf
tillskrifvit Snoilsky, att dikten om Innocenti gripit
honom så, att han ännu vid mikroskopet upprepade
dess strofer -- meddelar Snoilsky följande om själfva
motivet:

Eftersom du tyckte så mycket om Innocenti, skall
det kanske intressera dig att erfara, att den
stackars mannen icke är någon poetisk fiktion,
utan en lifslefvande sanning, hvilken presenterade
sig ungefär så som jag sökt måla honom. Den enda
modifikation, jag tillåtit mig, är, att det icke var
med Garibaldis, utan med Gialdinis kår som Innocenti
fick marschera. I värkligheten gör detta intet till
saken -- den rheumatism man ådrager sig på gyttjemarken
vid Postranden är lika kännbar som den Alpernas
is förorsakar. Att jag af poetiska skäl gjorde
ifrågavarande licentia, tarfvar ingen förklaring.

De <i>svenska bilder</i>, som ytterligare tillkommo i denna
samling, äro af mera sekundär betydelse. <i>Lützen</i>
skrefs på uppdrag af Edvard Bäckström, som önskade en
minnesdikt i Posttidningen till 6:te november 1882 på
250-årsdagen. Snoilsky våndades under denna pålagda
plikt. Slutligen reste han till själfva stället för
att få inspiration.

»Festdikter sådana som i detta jubileernas tidehvarf
önskas» -- heter det i bref till Klemming -- »kan
jag icke skrifva, ehuru jag denna gång ärligt
försökte. Återstod 
alltså att se, om ett besök på själfva platsen
kunde framkalla någon stämning af enskildare natur --
resultatet har du sett i Posttidningen. Jag insåg
själf, att tonen ej var den rätta för de spalterna,
och gaf därför Bäckström full frihet att icke
intaga det. Han har gjort det ändock. Nu kommer jag
i denna vecka med en likadan harang i anledning af
Tegnérsfesten, »Skogsvandringen»<footnote>Denna var, 
som ofvan nämndt, redan författad under sommaren.</footnote>, 
men sedan skall det ej bli i brådrasket som jag utför 
dylika uppdrag, hvilka äro oändligt motbjudande, icke 
så mycket för <i>känslan</i> som för arten af den lilla 
talang jag förfogar öfver. Den är bunden till konkreta bilder,
och när jag gör det minsta afsteg från det området,
känner jag, att marken gungar under fötterna.»

»Lützen» är en vision af Gustaf Adolfs slut, som
tecknar sig för skaldens syn på bakgrund af aftonskyn,
då han besöker slagfältet.

Nog så betydande är den icke bland Svenska bilder
inordnade <i>Höstdag vid Schwedenstein</i>, som dock står
dessa dikter nära, i det den ger <i>tillämpningen</i> för
nutiden af de fosterländska minnena. Snoilsky har
själf såsom innebörden af sina svenska bilder anfört
en strof ur denna dikt. (Jmfr sid. 273.)

<i>Stenbock vid svarfstolen</i> är en vemodsfull historiebild
af den fångne fältherren, som ur hvitaste elfenben
snidar ett drömslott med tandad tinne, och som
själf drömmer, hur hans herre åter segrar under
Stenbocksmarschens toner.

<i>Amaryllis</i> är en hyllning åt det älskade minnet af
Bellman, den skald, som framför andra var Snoilsky
så kär.

Men tyngdpunkten i Snoilskys skaldskap vid denna tid
utgöra de dikter, hvilkas tendens 
förebådats af <i>Savonarola</i> och framför allt <i>I
porslinsfabriken</i>. Det är hans demokratiserande,
hans sociala dikter.

En anmälare af diktsamlingen från 1881 -- Hans Emil
Larson i Sydsvenska Dagbladet -- hade anmärkt, att
Snoilsky stod fjärran från tidens sträfvanden och
sociala slitningar, och Brandes skref i sitt 1883
offentliggjorda, något reserverade tillägg till sin
första Snoilskykaraktäristik, att skalden borde,
sedan han ställt sig i ett innerligt förhållande till
sitt <i>folk</i>, taga det andra steget och ställa sig i ett
lika innerligt förhållande till sin <i>tid</i>. Det var just
detta Snoilsky redan var på väg att göra.

Han skrifver vid denna tid till Gustaf Retzius
(Dresden 5 mars 1883) efter att hafva erinrat om
dennes ungdomsdikter:

Du vände dig snart till värkligheten. Eget nog
skulle detta ord omsider blifva äfven <i>min</i> poetiska
lösen. »Det sköna», d. v. s. den art däraf, som
yfves att vara till blott för sin egen skull, det
har jag grundligt tröttnat vid, allt i den mån min
lifserfarenhet ökats. Jag är rent af fientligt stämd
mot detta förnäma ästetiserande, som är så nära
besläktadt med stillastående på alla områden, som
genast är till hands med beskyllningar af alla slag,
så fort dikten vill draga den förskönande slöjan
undan den materiella värld, där man njuter mindre,
men lider och arbetar mera. Dikten måste, äfven den,
hafva ett annat ändamål än att blott behaga. Jag menar
ej, att den skall vara särskildt tendentiös, men den
måste vara kött och blod af det folk, den tid densamma
tillhör. Hvarje starkare rörelse af glädje eller
smärta, som bringar tidens nerver i dallring, bör hos
sångaren finna en känslig resonnansbotten. Dagens
frågor kan icke han bidraga att lösa, men han kan
erinra folket om dessa frågors tillvaro, om deras
egenskap af brännande, gifva formeln för 
mängdens dunkla känslor genom ett glädjerop eller
ett smärteskri. Dess värre, tiden ger mera stoff för
det senare, än för det förra, ju mer det allmänna
medvetandet klarnar för det myckna lidande, som
finns i världen, icke blott det, som sammanhänger med
mänsklighetens gemensamma lott, utan det, som under
årtusenden utbildats genom individers missbruk af
styrkan eller andra fördelar; genom fördomarnes och
lögnens tyranni. Jag vet, att du har ett hjärta för de
arma» de i världen åsidosatta, att du nitälskar för
att förbättra deras ställning genom upplysning och
förnuftig frihet. Efter måttet af min ringa förmåga
hoppas jag också kunna i dikten verka mot samma
mål -- åtminstone vet jag, att de gamla romantiska
skönhetsidealerna icke längre tillfredsställa
mig. Jag tror som du, att mången, som förr ansåg
min dikt med blida ögon skall mindre tycka om denna
nya riktning, men det kan icke hjälpas. Det är icke
för ernående af gunst och fördelar jag skrifver utan
för att gifva luft åt hvad jag känner, åt hvad jag
egentligen alltid kännt, fastän jag under många år
skeptiskt nedtystat dessa röster. Det finns kretsar,
som man aldrig tillhör fullkomligt ostraffadt. Nåväl,
om en konventionell kritik hädanefter skall visa sig
mindre bevågen, är bifallet af en enda läsare som du
värdt hundrade andras.

I <i>Den tjänande brodern</i> ger Snoilsky en tendensdikt,
sådan han i detta bref antydt. Det är <i>broderlighetens</i>
lära han predikar för högre samhällslager, och han
uppmanar dem att slå bryggan till arbetaren genom
sympati och kärlek:

     Lär se i den tjänande anden
     Personen  --  en like och vän,
     Tryck själfva den valkiga handen,
     Ej blott en pänning i den!
     Hjälp honom att fritt sig förvandla
     Till en, som kan tänka och handla,
     Se in i hans anlete klart!
     Lär känna arbetarn, din broder --
     Men minns: hvad du gör, gör snart! 

Programmet är det, som för många arbetarvänner
utanför socialdemokratiens led varit det gällande
och som, om det än af de skarpa motsatsgrupperna
betraktas som utopiskt, för visso ledt till mången
samhällsnyttig gärning. Ur rent poetisk synpunkt har
det förträffligt lyckats skalden att personifiera det
förbisedda, gagnerika arbetet, förutan hvilket vi ej
skulle lefva, i »den tjänande brodern», hvilken --
därför blundar icke skalden -- en dag kan varda en
stormande ande. Dikten är besläktad med Turgenjeffs
ädla och känsliga prosadikt, t. ex. en novellett
som »Tiggaren».

En motbild härtill utgör <i>Afrodite och Sliparen</i>,
i hvilket stycke Snoilsky symboliserat det gynnade
fåtalets skönhetsaristokrati och njutningslif och den
förtryckte plebejens jättekraft genom tvänne kända
bilder från Uffiziernas Tribuna.

     Stig ned, du konstens Afrodite, 
     Från din förnäma marmorhöjd, 
     Låt stenen mjukna kring ett hjärta,
     Som känner mänsklig sorg och fröjd, 
     Sänk dig med kärlek till din broder 
     Att mildra ödets hårda band,
     Att torka svetten ur hans panna 
     Och vrida dolken ur hans hand!

»Därest du finner symboliken inadmissibel, så säg
mig det öppet utan förbehåll», skrifver han till
Estlander, då han sänder honom dikten, och sedan
han erfarit hans vänliga omdöme, säger han, att det
mycket lugnat hans farhågor, att poemet skulle vara
mera metafysiskt än poetiskt.
Snoilsky hade själf mer än väl känsla af faran att
i tendensdikt lätt nog den rent poetiska stämningen
äfventyras och förflyktigas. Han skrifver sålunda
till Retzius (oktober 1883), att »grundstämningen (i
hans nya bok) är en stark medkänsla för de ringa och
svaga, men just det till en viss grad tendentiösa gör,
att mycket förefaller <i>resonneradt</i>, ett bestämdt fel i
lyriken, som fordrar <i>känslor</i> och <i>bilder</i>, ögonblickligt
framträngande, elektriskt tändande», och han fruktar,
att denna fordran icke blifvit tillgodosedd i dessa
dikter med sociala ämnen.

Emellertid har onekligen Snoilskys diskreta
konstnärsskap förmått bevara stämningen äfven i
tendensstycken, sådana som de nyss nämnda, eller
sådana deras släktingar som <i>Misericordia</i>, en dikt,
hvilken han egendomligt nog var färdig att stryka. I
det bekanta brödraskapet, där hög och låg samverka
i barmhärtighetens tjänst, ser han en symbol för
andra tider,

     Då fritt man tjänar, efter öppet val,
     Barmhärtig utom tur och ordningstal,
     Då en är lik en annan,
     En broder --  äfven utan mask för pannan --

eller i <i>Så och ej annorlunda</i>, där motsatsen mellan
olika lotter sinnebildas i den skilda jordmån,
hvari tvänne frön falla, den rika jorden och den
saftlösa skrefvan, hvaraf det kommer sig att den ena
blir en mäktig tall, den andra en kufvad telning --
eller i <i>Gossarne leka soldat</i>, med kontrasten mellan
lyckans rika söner, som leka i den präktiga salen,
och fattigskolans bleka barn, som bjudas leka soldat
en gång om året och ej få veta af »det förskönande
och ideala».

De undertryckta klassernas hat till de lyckligare
lottade har Snoilsky tolkat i <i>Tatterskan</i>,
som triumferar öfver, att det är <sp>hennes</sp> son,
en bortbyting, som nu är slottets unge herre och
sätter sin häl på tusendens nacke, ja, till och med
känner det slag, han i förbifarten ger henne med sin
ridpiska, som balsam på kinden<footnote>Man jämföre 
härmed "Konstberiderskan" i Orchidéer, flickan af 
zigenarblod, som hämnas sina bröders skymf.</footnote>.

Betecknande för Snoilskys dåtida stämning är
hyllningsdikten <i>Till Onkel Adam</i>, det föregående
släktledets demokratiske tendensförfattare, som af
den doktrinära kritiken ofta fick höra onda ord för
det han inlade en viss syftning i sitt skriftställen
och ej nöjde sig att skrifva »blot til Lyst».<footnote>För 
egendomlighetens skull må anföras följande
rader af Onkel Adam om Snoilsky ur ett äldre bref
till Fredrika Runeberg: 3 januari <i>1875</i>:

"Några skalder höras ej af, vi bygga järnvägar i
stället.-- -- -- Den ende, som inger hopp, är en ung
Snoilsky, men han är grefve och förste sekr. i
utrikeskabinettet. Hofluften kväfver den friska andan,
som förut strök genom hans skrifter. (Meddel. af
prof. V. Söderhielm.)</footnote>
Snoilsky hyllar honom såsom den, som först af alla
»förstått och skildrat fattigman», som »narrad af sitt
hjärta beträdde verklighetens gräns» och just genom
tendensen blef Sverige så kär; och han tillåter sig
här det öfverordet om hans verk:

<tab>Ej konsten, utan hjärtats snille 
<tab>Gör oförgänglig poesin.

Till och med en folkrörelse, honom i grunden så
främmande som »goodtemplarismens med förvånande
framgång krönta strid mot spritdryckerna», väcker 
hans sympati, enligt hvad han meddelar Estlander, då
han sänder honom poemet <i>Vinets ande</i>, som väl torde
vara det mest dionysiska »nykterhetspoem» i något
lands diktning. Emellertid fann dess tendens icke
nåd för Estlander, och skalden själf ber nästan ett
»pater peccavi» till Dionysos, då han skrifver till
svar (december 1883):

Tack för din kritik öfver Vinets ande. Jag gifver
dig till alla delar rätt. Metaforen i stycket är
konsekvent utförd, men därmed slutar ock allt godt,
som kan sägas om stycket. Enhvar sansad läsare måste
rycka på skuldran däråt. Nykterhetsagitationen kan
vara nyttig, men poetisk blir den icke. Drufvan har
ju samma rätt att förfriska människan som någonsin
hvetekornet eller jordpäronet -- öfverdriften eller
missbruket kan aldrig berättiga utrotningskriget. Det
enda, som tröstar mig något öfver missgreppet, är
min grundade förmodan, att 9/10 af den drufsaft,
som konsumeras i Norden, icke har mycket af den
ambrosiska synden på sitt samvete, utan snarare i sina
olyckliga verkningar anklagar oskicklige kemister. Den
bild du återväckte i mitt minne om Toskanas rankor,
hur de graciöst svaja öfver jordens stoft, där de
klänga från oliv till oliv, gjorde mig helt varm
om hjärtat. Du härliga, mörkröda landvin från Arnos
dal! Den, som förtalar dig, förtjänar dricka vatten
i alla sina dagar.

En dikt, där tendensen framträder mycket ohöljd, är
<i>Emigrationen</i>, ett oratoriskt skaldestycke, hvilket
han senare själf »icke ansåg höra poesien till». Det
är i grunden ett stycke didaktik, i stilen närsläktad
med gustavianernes och den unge Tegnérs lärodikter,
men i detaljer full af poetiska bilder, exempelvis:

<tab>Hvarje linje, som Atlanten korsar, 
<tab>Märkt med rödt på kartan se jag vill, 
<tab>Ty det är vårt hjärteblod, som forsar 
<tab>Utur öppna sår åt västern till.
Eller:

<tab>De, som gingo, komma ej tillbaka, 
<tab>Jätten skall ej släppa hvad han har. 
<tab>Med oändlig ömhet därför vaka,
<tab>Svea, öfver dem du äger kvar.

Bland den tredje samlingens yppersta stycken är dess
slutdikt: <i>Valborgseld</i>, en hymn till den ständigt nya
våren, till den eviga ungdomen, tillika en bekännelse
från skalden, att ungdomselden ånyo brinner varm i
hans bröst, att han aldrig varder Valborgselden kvitt.

Och denna eld hade tändts från gnistor ur tidens
stora brand, det sociala genombrottet.

En utmärkt kritiker, hvilken icke velat jäfva
uppriktigheten i den känsla, som sträckte »den
tjänande brodern» sin hand, har dock ansett, att det
finns mer af vackert »noblesse oblige» än af ymnig
hjärtevärme i dessa dikter, samt anmärkt, att »allt
för många andra hafva djupare och mer vibrerande
tolkat människokärlekens solidaritetsidéer för att
Snoilskys dikter i dessa ämnen skulle kunna räknas
som en ny landvinning».

Så vidt jag förstår, utgöra de emellertid en
landvinning för vår <i>svenska</i> diktning och bilda
tillsammans med vissa af Rydbergs skaldestycken
-- exempelvis Prometheus och Ahasverus, Snöfrid,
Klockorna -- och några af Bååths tidigare dikter en
säregen grupp från åren omkring 1880.

Starkare toner ha visserligen förnummits från
arbetarrörelsen närmare stående skalder, och i
Rydbergs Grottesång, diktad ett årtionde senare,
är timbren djupare och mera upprörd. Snoilskys 
sociala diktning hade, som ofvan antydts, till syfte
att bygga på välviljan mellan samhällsklasserna
och främst att tala till de lyckligare lottades
billighetskänslor och känsla af samhörighet. Säkert
är, att det sätt, hvarpå Snoilsky grep ämnet,
motsvarade många af de mest humanes känslolif och
tänkesätt vid denna tid.

Icke minst bör man beakta, att dikterna äro födda ur
en <i>positiv</i>, ej ur en <i>negativ</i> synpunkt.

Till en anmälare af hans tredje diktsamling skref
Snoilsky i dec. 1883:

Ni har till fullo träffat kärnpunkten däri: varm
medkänsla för de ringa, de vanlottade, hvilkas
höjande i andlig och materiell måtto är vår tids
högsta och ädlaste uppgift. Tack likaledes därför,
att ni betonat just den <i>optimistiska</i> tonen hos dessa
sånger. Kunde de i några befryndade sinnen gifva
näring åt deltagandets och broderkärlekens känslor,
hafva de ej ljudit alldeles förgäfves. Att söndra
och förbittra har åtminstone aldrig varit afsikten
med dem.<footnote>Bref till Karl Warburg, 14 dec. 1883.</footnote>

Ännu ett par utdrag ur hans brefväxling må anföras,
såsom intyg på hans uppfattning om tidens allmänna
stämningar.

Det ena är ur ett bref till Wikblad, 2 aug. 1883:

En och annan sådan uppmuntran, i främsta rummet ditt
varma bifall, ditt riktiga inträngande i själfva
kärnpunkten af min känslovärld, min tankegång, så
som den sökt afspegla sig i dessa nyare dikter, är
mig särskildt dyrbart just nu, då ofta ett hemligt
tvifvel plågar mig angående dessa nyaste dikters
värde i förhållande till sina föregångares. Ja, det är
sanning, jag har här bjudit till att, med bevarande af
ett idealt åskådnings- och uttryckssätt, angifva min
åsikt om nödvändigheten och rättmätigheten af djupa 
samhällslagers anspråk på en i materiellt afseende
förbättrad ställning. Tendensen är sålunda realistisk,
om någon. Däremot uttalar jag ju ständigt hoppet,
att denna framtidsdröm skall kunna verkliggöras
genom vidgad blick hos de lyckligt lottade, genom
deras uppvaknande till insikt om kristendomens
främsta bud. På denna väg blir den fruktade sociala
revolutionen endast en revolution inom oss själfva
-- en väckelse af vår bättre människa till känslor
af rättvisa och broderlighet. Kan nu emellertid
poesien behandla sådana ämnen, utan att släppa till
för många fjädrar i sin skimrande vinge? »Prosa är
för tankar, vers för syner», säger Ibsen. Jag tycker
ibland, att denna min tanke-poesi är torr och kärf,
och ändå är det mig omöjligt att leta mig tillbaka
till »das alte romantische Land». Denna nya bok får
ej betraktas som annat än en öfvergång, en kamp
med idéer och former, hvilkas rätta, definitiva
uttryck jag ännu ej funnit. Jag fruktar, att den
hvarken skall blifva idealister eller realister till
lags. De förra anse naturligtvis som en hädelse minsta
antydan, att allt ej är felfritt och oöfverträffligt i
samhället (inclusive statskyrka, fattighus, jordskatt
o. s. v.); de andra åter tycka antagligen, att jag
går till väga för hofsamt och neutralt. Strindbergs
brandraketer hafva stegrat deras anspråk. Nåväl, om
sådana högtbildade och tänkande diktens vänner som
du och Retzius känna sig tilltalade af mitt försök,
är det redan nog för mig. In magnis voluisse sat est.

Det andra utdraget förekommer i ett bref till Magnus
Lagerberg, skrifvet den 29 juli 1883:

De som i min första bok älskade <i>harmonien</i>, den
afsiktliga neutraliteten gentemot tidens strömningar,
torde dock blifva mindre tillfredsställda med det nu
absolverade 3:dje diktbandet. Någon pessimism finns
där visst icke, men det djupa intryck, jag mottager
af allt, som upprör tiden, har där flerestädes brutit
igenom. Jag är dock en som i det längsta vill hoppas,
äfven om det, som du säger, går utför med våra gamla
europeiska samhällen. Jag tror fullt och fast, att
allt det nedärfda, som gömmer en brodd till föryngring
och lif, icke skall dö, störtfloden må vara hur 
våldsam som hälst. Det är endast det i ordets egentliga
mening onyttiga och utlofvade, som, då stunden
kommer, hemfaller åt förgängelsen. Det bästa, det
eviga -- jag tänker här närmast på kristendomen --
skall uppstå renadt ur den nya syndafloden. Kyrkliga
former, t. ex., kunna dö, men icke det gudomliga. Så
äfven på det politiska området. Också här skall en ny
och rättvisare ordning så småningom utveckla sig ur
alla de slitningar, hvilka måhända förestå. Det är
ändå ingen blind slump som styr. Äfven när det ser
så ut som världen vore från vettet, utsås det frö,
hvars frukter kommande släkten välsigna. Franska
revolutionen 1789 t. ex. Ur alla dess orgier har
dock uppstått en sannare, ädlare, friare, lyckligare
värld äfven för de länder, som syntes hålla sig på
afstånd från den stora rörelsen. Alla mänskliga
framsteg på andens och materiens områden räkna,
hvad vårt sekel angår, sina anor från samma odödliga
1789 års principer, hvilka gjorde rent hus med så
mycket tyranni, skrå och tanketvång. I vårt land
tror jag icke på några våldsamma omstörtningar. Den
öfverraskande kloka och sansade hållning, Stockholms
arbetare nyligen visat i striden mot krogmonopolet,
ådagalägger en politisk uppfostran, som mången
riksdagsman kunde afundas. En sådan befolkning
gör inga revolutioner, men ernår ändå genom takt
och fasthet <i>allt</i>, som är rätt och billigt. Är det
icke jämmerligt, att med ett sådant präktigt folk
alla reformer skola stanna i stöpet genom de andra
klassernas håglöshet, oenighet och egoism, som gjorde
1883 års riksdag så sorglig.

I formellt afseende betecknar den tredje samlingen
en <i>förenkling</i> i det språkliga uttrycket.

Stilen har vunnit i bredd, kraft och folklighet. Man
må i det afseendet jämföra tonen i »Olof Rudbeck»
eller »På Vernamo marknad» med de mera »detaljeradt»
utförda bilderna i den första samlingen.
Bokens titel gjorde Snoilsky åtskilligt bekymmer. Han
fann den svår att komma till rätta med. Det först
föreslagna »Från Arno och Elbe» förkastades ; äfven en
konsttitel borde undvikas. »Dikter 3:dje samlingen»
läte ej nog särskiljande, då boken löpte fara att
förväxlas med föregångare. Han bad förläggaren sätta
titlar på förslag, och efter moget eftersinnande antog
han det af denne föreslagna »<sp>Dikter. Tredje samlingen
1881-83</sp>» såsom i all sin enkelhet den lämpligaste.

Nyss anförda bref visa, att han emotsåg denna boks
mottagande med vissa farhågor. Så skrifver han, 12
oktober 1883, till Estlander, som kort förut besökt
honom på genomresa till Italien:

Ända till början af innevarande månad var hela
min förmåga af intellektuell verksamhet absorberad
af »boken», hvars afslutande i laga tid syntes mig
hardt när oöfverkomligt. Jag har svårt att beskrifva
det tillstånd af nervositet och leda detta arbete
<i>à terme fixé</i> försatte mig i, alla de förmiddagar
som tillbragts under hopplöst stirrande på det
blanka papperet. När jag nu mönstrar resultatet
af denna månadslånga bärgsprängning i språkets
aldra hårdaste granitschakter, känner jag mig
helt förödmjukad och väger misströstande i handen
de tunna bleka skifvorna af en metall, som borde
vara guld. Analysen tillkommer ej mig att göra,
men jag rädes för utgången. När jag genombläddrar
mitt häfte, tycker jag, att jag kanske på ett tiotal
stycken när skulle vilja lägga alltsammans <i>ad acta</i>
och börja om min samling efter en ny plan. Dessvärre,
dessa på förhand ingångna öfverenskommelser medgifva
inga sådana tergiversationer -- jag måste ut och
trotsa publicitetens eldprof igen, ett under flera
månader fortsatt duggande af bladanmälningar, hvilka,
äfven när de äro förestafvade af välvilja, merendels
beröra mig på ett eller annat sätt oangenämt. Bland
alla offentliga omdömen öfver förra boken var det 
allena <i>ett</i>, som fyllde mig med oblandad tacksam
glädje, och det var ditt. Denna glädje, denna
tacksamhet är i dag ännu djupare känd än då, när jag
betänker, huru dina ord öfver inig och de stackars
dikterna gåfvo uppslaget till en varm pånyttfödd
vänskap. Redan otvetydigt befäst genom dina bref,
har den nu, som jag hoppas och tror, vunnit sitt
insegel under de alltför korta dagar, då jag var så
lycklig att se dig och din hustru i mitt hem.

Till Wikblad hade han skrifvit om det Estlanderska
besöket:

Från vår stilla värld har jag intet nytt att förmäla,
sedan de många besöken lämnat oss. Estlander,
den älskvärde och hjärtegode mannen, dröjde här
som du vet flere dagar och tog mycket del i hvad
jag skref. Jag hade dock det intryck, att denna
nya diktsamling, med sin delvis lidelsefulla ton
och sina mer och mindre tydligt frambrytande ekon
af tidens skärande hjärteskri, mindre tilltalade
honom, åtminstone i jämförelse med de harmoniska och
neutrala Nya Dikter. Det kan nu icke hjälpas -- ty,
hvaraf hjärtat fullt är, däraf talar munnen.

Emellertid skulle skaldens oro för den nya boken
visa sig onödig. Denna tredje diktsamling vann ett
emottagande som snarast var mera enhälligt bifallande,
än hvad dess föregångare vunnit.

Snoilsky var lycklig öfver framgången, såsom några
brefutdrag må vittna:

Till sin förläggare skrifver han:

Detta nervösa tillstånd, nu lyckligt öfverståndet, för
denna gång, stod väl också i något sammanhang med en
lätt förklarlig oro för bokens öde, så mycket mer som
ingen kunde bättre inse och sentera de svaga punkterna
däri än jag. Mina farhågor hafva lyckligtvis visat
sig vara ogrundade. Boken har ju rönt ett mottagande
såsom få svenska diktsamlingar i vår tid haft. Jag
är alldeles bedöfvad af denna chorus af loford,
som blygsamheten ville jäfva, men 
tacksamheten nödgar att stillatigande mottaga med
hemlig föresats att söka göra om möjligt än mera för
att förtjäna dem nästa gång. Men du kan tro mig, att
min tillfredsställelse i minst lika hög grad är känd
på den gode förläggarens vägnar. Det skulle gjort mig
bra ondt att besvika din varma tillit till min lilla
poetiska stjärna. Nå, Gudskelof, den tyckes då inte
hafva nedgått från horizonten denna

Några veckor senare till samme adressat:

Tack för ditt innerligt glädjande bref, som gaf mig
den formliga, ovedersägliga bekräftelsen på att vi
tillsammans ånyo »stått bocken» inför allmänheten som
man säger. Ja, jag tror nästan, att denna sista bok
slagit ändå mera an än »Nya Dikter». Hvarföre? kan
jag verkligen ej säga. Nu, sedan allt gått så öfver
förväntan lyckligt, kan jag bekänna, att jag hyste
stora farhågor för utgången, men ville icke säga
något, för att icke onödigtvis oroa dig. Därför att
så mycket på förhand ordats om boken, i hvilken man
väntade sig finna ett helt »vänsterprogram», tog jag
nämligen för gifvet, att litet hvar skulle känna sig
desappointerad. Vänstermännen, så tänkte jag, skulle
finna dikterna alltför måttfulla, allt för ideellt
hållna för att de hos dem skulle kunna finna något
stöd för sina idéer; högern åter skulle, enligt hvad
jag förmodade, finna samma dikter allt för mycket
tillmötesgående mot den nya tidens sträfvanden. Jag
var beredd på sötsura miner från båda hållen, så
mycket mer som det aldrig ingått i min mening att
smickra någotdera partiet, utan följa mina egna
enskilda sympatier, hvilka i ett fall kunna stå på
traditionel bas, i ett annat åter tillhöra varmt och
uppriktigt det i bästa mening <i>moderna</i>, litterärt,
politiskt och socialt framåtskridande. Du berättar
mig nu -- hvilket äfven recensionerna i tidningar af
skilda färger gifva vid handen -- att <i>alla</i> partier
förklarat sig tillfredsställda. Förklare detta den
som kan! Min tillfredsställelse ökas i betydlig mån
af att <i>Editor</i> också är nöjd och har skäl att vara det,
Att du redan kan sätta i fråga att upplägga samlingen
ånyo, är ju storartadt.
Och till Estlander 3 januari 1884:

Visst är världen i allmänhet konstig att begripa,
men den litterära världen är dock det konstigaste
af allt. Stockholms Dagblad, t. ex., som icke
hade ett enda ord om »Nya Dikter», stöter riktigt
i basun nu, likaså N. D. A., som var rätt sötsur
sist och icke kunde se annat i »Svenska Bilder»
än mer eller mindre lyckligt ihopkomna Fänrik
Stålskopior. Ingen anmälan har tills dato gjort
mig så mycket nöje som <i>Geijerstams</i>,
<footnote>I Nya Pressen, Helsingfors.</footnote> hvilken
du hade den vänligheten att skicka mig. Det
som egentligen gladde mig där, var recensentens
yttrande, att dessa senaste dikter »icke betecknade
ett öfvergifvande, utan ett fullständigande af
en tidigare ståndpunkt». Se, det slog an på mig,
och i den riktningen skall jag också bjuda till
att med, som jag hoppas, ökad klarhet accentuera
en på kärlek och fridsamhet grundad uppfattning af
lifvet och människorna. Hittills har emellertid ingen
anmälan haft tid att under julbrådskan ägna en mera
ingående granskning åt samlingens enskildheter. Med
så mycket större glädje och tacksamhet emotser jag,
hvad du en gång vill skrifva däröfver. Aga fritt,
där aga behöfves. Det klander, som kommer från ditt
rättrådiga och finkänsliga sinne, är lika kärt som
de andras alltför slösaktiga beröm. Ja, aga du. Jag
skall säga: non dolet.»

Snoilsky tackade denne sin kritiker i ett bref af
den 15 april för hans anmälan (i Finsk Tidskrift):

Att säga, att jag var tillfreds med den, är för
litet sagdt, snarare ville jag säga, att jag läst den
med rörelse -- detta ditt omsorgsfulla, kärleksfulla
ingående i mina dikter, det öfverskådliga sätt, hvarpå
du i recensionen grupperat ämnet, hvarigenom de bättre
egenskaperna hos dikterna kommit i förmånligaste
ljus, din förmåga att, utan att alldeles öfverskyla
bristerna, likväl låta dem framträda i belysning
af de starkare sidorna, allt detta visar tillfullo
den öfverlägsne kritikern, den fine smakdomaren,
men först och sist vännen. Denna sista egenskap vet
jag visst skulle varit 
lika framträdande äfven om totalomdömet öfver mitt
verk utfallit mindre gynnsamt, och jag skulle varit
dig lika tacksam ändå, och lika angelägen att taga
fasta på klandret, för att däraf hämta lärdom. Nu
utföllo dina reservationer så ytterst lindriga,
och mången gång har jag sagt mig själf detsamma,
som du nu yttrar angående betänkligheten af den
politici-sociala poesien och dess oundvikliga
docerande ton. När man som jag ej vill uppoffra
poesien för »samhällsförbättrare»-kallet, är
det senare värfvet rådligast att öfverlämna åt
den praktiske tänkaren, som har rätt att i sin
framställning dväljas vid det pinsamma och fula,
därför att det hör dit -- i poesiens värld hör det
icke hemma. Denna sanning säger jag mig ofta, men
kan ej låta bli att fela däremot in praxi. Jag tror
som du, att sådana oratoriska bitar som Emigrationen
t. ex. icke höra poesien till.

Snoilskys sätt att se på sin poesi vid denna tid
framgår ock af följande rader till Klemming:

5 mars 1884:

Var det ej besynnerligt, att min sista diktsamling
skulle få en så strykande åtgång, 6,000 ex. på ett
par månader? Jag har redan läst korrektur på den
nya upplagan, äfvensom på den fjärde af samlingen
I. Beröm är ju alltid angenämare än ovett, isynnerhet
för en diktare, hvars nervösa känslighet merendels
är ömtåligare än andras, men att detta öfver höfvan
hyggliga mottagande dikterna rönt skulle hos mig
alstra någonting liknande själfbelåtenhet, det är
så långt ifrån förhållandet, att jag i denna bjärt
bengaliska belysning endast upptäcker nya fel och
brister, som förut undfallit mig. Stundom har jag
knappt öga för annat än dessa, med förbiseende af de
relativt goda sidorna. Saken är den, att det absolut
sköna, som i en fullkomligt diktad värld vill gifva
oss ersättning för världens och människolifvets
disharmonier och skrofligheter, alldeles icke
tillfredsställer mig -- jag tror fullt och fast, att
dikten, den med, måste hafva sin plats att fylla i
tidens stora allmänna arbete för ljus och bildning,
för praktiska syften, med ett ord, i ordets högre
och ädlare mening. Men detta är en stötesten för 
poesien -- all afsiktlig tendens blir så lätt prosaisk, torr 
didaktik, partimessig förmaning. Mina poem Emigrationen, 
Höstdag vid Schwedenstein, Skogsvandringen m. fi. äro exempel
på huru sådana stycken i världsförbättrarestil <i>icke</i>
skola skrifvas. Nej, att förena ett syfte med en
form, som ej spränger de från poesien oskiljaktiga
skönhetslinjerna, det är ett problem, som samtidens
verklighetsdiktning ännu icke tillfredsställande
löst. Vi söka, vi famla, men målet skall hinnas en
gång, om en inre äkta eld värmer den sökandes bröst
och ej blott ett ästetiskt eller egoistiskt begär
efter ära och utmärkelse. För öfrigt får jag från
alla håll och kanter råd och uppmaningar att skrifva
<i>så</i> eller <i>så</i>. Förspilld möda! Jag skrifver som sinnet
rinner på -- efter recept kan jag aldrig åstadkomma
en rad som duger. För öfrigt har jag den finaste af
alla kritici vid min sida, hvars omdöme jag alltid,
om än ej strax, funnit vara det bäst grundade.

Kort före den tredje diktsamlingens utgifvande hade
han i ett bref till Lagerberg ställt horoskopet för
sitt fortsatta litterära arbete i följande ordalag:

Blott en liten kort rast, och så på väg igen efter
poesiens ideal, hvilket liksom hägringen alltjämt
flyttar sig fram -- fram. Men i dikten, liksom i hvarje
högre sträfvan, gäller det icke så mycket att <i>finna</i>
som att <i>söka</i>. Grundtanken i dessa sista dikter,
ehuru endast dimmigt antydd, skall, hoppas jag,
härnäst än klarare och bestämdare framträda, och den
lyder: bort med deri poesi, som blott vill vara till
för sin egen skull, men högt på skölden den, som ej
försmår att lefva sin tids lif, som framför allt har
ett ord för de svaga, de vanlottade i denna värld,
hvilken <i>icke</i> är den bästa, hur behaglig den än kan
förefalla för mången.
<b>VIII.

I Dresden 1883-1885. -- Dresdenerhemmet och
umgängeslifvet. -- Diktning 1884-1885. -- Yttranden i
skilda spörsmål.</b>

Så satt då Snoilsky i sitt kära Dresden, fröjdande sig
åt den framgång, hans diktsamling vunnit, och njutande
af tanken att vara sitt hemlands omhuldade skald.

Och större har väl knappast någonsin hans popularitet
varit än just vid denna tid, mot midten af 1880-talet;
det var hans diktnings solbelysta middagshöjd,
tillika den lyckligaste tiden af hans lefnad.

»Det sista året» -- skrifver han sålunda den 15 maj
1884 till Klemming -- »ja, det måste jag utmärka med
den hvita stenen. Ända sedan jag flyttade in i denna
nya bostad, har lyckan ljufligt lett emot mig. Jag
blickar tillbaka på den förgångna tiden med rörelse
och tacksamhet -- det är ej mången, som kan säga
detsamma om en så lång period af sitt lif.»

En inblick i sin bostad, det gästfria hemmet vid
Reichstrasse, där svensk som finne var 
välkommen, och där han tid efter annan ägde glädjen se
gamla vänner hälsa på, skänker Snoilsky oss i ett
bref från 1885 till Viktor Rydberg.

Först några ord om deras inbördes förhållande. Med
Rydberg hade Snoilsky, som ofvan nämndt, stått i
vänlig förbindelse, alltsedan de råkats i Göteborg
vid hans utresa 1864; under 1870-talet sände han
esomoftast genom Lagerberg sin göteborgske vän
hjärtliga hälsningar, och då Rydberg vistades i
Stockholm vid riksdagarna 1870-72, liksom eljes,
brukade de sammanträffa, och Snoilsky var en varm
beundrare af Rydberg. Något missmodig blef han 1881,
då Rydberg icke kom sig för att tacka honom för hans
»Nya Dikter», men året efter erfor han genom Lagerberg
med glädje några ord, som Rydberg tillskrifvit
denne just om dessa dikter, samtidigt med att han
anlitade Lagerbergs hjälp rörande försändelsen af
hans egen nyss utkomna diktsamling till skaldebrodern
i Dresden. Det hette i Rydbergs bref (20 dec. 1882):

Boken till Snoilsky skall genast tillsändas
dig. Samlingen innehåller nästan idel dikter, som
han förut känner. I nästa samling skola, om jag får
lefva, andra komma, och bland dem, såsom jag vill
hoppas, en dikt till honom. Jag har i hans senaste
dikter genomforskat hans själslif och utveckling,
och du kan icke tro hvilken lycka det varit mig att
hafva återfunnit honom sådan som han är. Man känner
sig så ofta sviken på mänsklig utvecklingsgång -
oftast blir det en invecklingsgång i stället -- och
man tager det då som en nåd från ofvan, när man finner
någon gå luttrad och förskönad genom lifvets eldprof.

Då Snoilsky på nyåret 1883 mottagit Rydbergs dikter,
hembar han sitt tack i följande ord:
                      Dresden, den 18 januari 1883. 

Min käre, högt värderade vän Viktor!

Mottag min varma tacksägelse för den stora glädje,
du beredt mig genom gåfvan af din diktsamling,
äfvensom för det vänliga sätt, hvarpå jag vet, att
du yttrat dig om mig. Det var en tid, då jag af din
tystnad lätt hade kunnat inbilla mig, att du kyligt
mottagit den bok, jag härom året skickade dig, om jag
icke så väl känt ditt ädla, vänfasta sinne och... din
ovillighet för brefskrifning. Utan att själf tänka
därpå, gaf du mig emellertid den bästa <i>accusé</i>, jag
kunnat tänka mig, nämligen då du i Nordisk Tidskrift
i din djupsinniga astrologiska uppsats hedrade min
lilla Sterope med ett omnämnande. Jag kan ärligt
försäkra dig, att dessa par rader gjorde mig mera
nöje än många spalter fördelaktiga recensioner. Jag
nämner denna småsak, för att visa hvilket pris jag
sätter på att i någon mån kunna skrifva dig i lag.

Men det var ej om mig eller mina saker jag här ville
tala, utan om din egen fagra, tankerika diktning, som
du nu i samlad form skänkt åt Nordens folk. Hvad den
ene och andre menar med <i>idealism</i> och <i>realism</i>, har jag
för länge sedan uppgifvit hoppet om att söka förstå;
men hvad <i>poesi</i> är, det känner jag, och det känner
också allmänhetens oförvillade instinkt, när äkta
högsång bjudes. Att din är en sådan, därom vittna de
tusenden, som känt sina hjärtan varmare och bättre
efter läsningen af dikter som Dexippos, Promethevs
och Ahasverus, för att ej nämna alla andra. Kommande
släkten skola, hur än smak och tonarter växla, i
dem återfinna samma oförgängliga egenskaper, som vi
i dem älska och beundra -- renhet, sanning, mandom,
frihetskärlek. <i>Pro libertate</i>, det skönaste ord jag för
min del känner, skulle jag vilja sätta som motto på
hela denna din diktsamling. Och den yttre skönheten,
formen -- ja, där är du nu engång obestridt allas
vår mästare.

Hos hvarje skald, som man älskar, utväljer man
sig merendels <i>ett</i> hjärtestycke. Så finnes det ett
poem i din bok, som jag öfver allt annat håller
af. Jubelfestkantaten, Promethevs, Nero m. fl. med
sitt djupa innehåll kunna vara 
mera storartade, mera betydelsefulla, men din
<i>Antinous</i> beherrskar mig med en alldeles oförklarlig,
nästan mystisk makt. Slutorden däri har jag mer
än en gång öfverraskat mig med att för mig själf
halfhögt upprepa.

Studiet af din skaldepersonlighet har varit som en
paus vid stranden af tidens snabba flod. Men den
ideala skönhet, i hvars drag vi där fått blicka in,
har icke lämnat oss så utan svar som Antinous.

En varm tack från de tvänne, som här vid Elbes vatten
hänförts af dina sånger!

Då Snoilsky ett par år senare mottog ett bref från
Rydberg, sände han följande gensvar, i hvilket
vi finna den ofvan antydda skildringen från det
Dresdenska hemmet.

                        Dresden, 24 januari 1885. 

Käraste broder Viktor!

På år och dag har intet bref gjort mig en sådan riktig
hjärteglädje som det jag för 8 dagar sedan fick
mottaga från dig. Fastän vi förut icke i egentlig
mening brefväxlat med hvarandra, hafva vi ju dock
underhållit en tyst korrespondens. Jag har <i>känt</i> din
minnesgoda vänskap omgifva mig -- i en hälsning, i ett
och annat från dig citeradt ord har jag spårat hela
ditt hjärtelag; hvarje gillande omdöme om det jag i
poetisk väg bjudit till att åstadkomma, som från dig
kommit mig tillhanda, har varit mig en den käraste
uppmuntran. Tillgifvenheten för din person, beundran,
<i>vördnaden</i> för din litterära verksamhet förläna en
särskild betydelse åt dina ord. Jag känner mig så
uppriktigt glad öfver att du på det hela taget är
nöjd med mina försök att tolka hvad jag trott mig se
bakom skönhets förlåten -- comme un enfant craintif
se penchant sur les eaux, som Musset säger. Käraste
Viktor, du får ej tycka, att det ligger alltför mycken
poetisk vanitas i mitt öppna omnämnande af denna
glädje -- det är mest därför att berömmet kommer från
<i>dig</i> som jag är så glad. När jag blott lyssnar till mig
själf, låter det minsann icke alltid så uppmuntrande.
För öfrigt, hela denna ästetiska sidan kan jag lämna
ur spelet och ändå i det rent personliga tilltal,
som ditt älskvärda bref ställer till mig, finna de
rikaste anledningar till varm tacksamhet. Jag vet,
att du skulle hålla en smula af mig, äfven om mina
vers ej vore bättre än sal. Lorenzo Hammarskölds --
och det är ytterst denna rent personliga känsla,
som får mitt hjärta att springa upp på gafvel, när
du så här kärt och oförmodadt uppsöker mig. Hur
skulle det ej varit, om du kunnat komma själf nu
under mellanterminen! Jag vet, att du skulle känt
dig hemmastadd i mitt eget älskade hem. Vi skulle
suttit så godt och förtroligt i mitt skrifrum med de
gröna möblerna och väggarna klädda af gamla sällsynta
svenska böcker, i dämpad belysning från det djupa
Erker-fönstret, där dagern kommer in genom bredbladiga
växter. Vi skulle språkat eller, då vi pauserat,
lyssnat till en liten klingande duo af barnröster,
ibland så ljuft intensiv, att själfva den afundsjuka
sångmön med sitt: »tyst, när jag kommer!» får lof att
afbryta visiten och lämna plats åt dem som <i>äro</i> hvad
hon <i>målar</i> -- fägring, omedveten lycka och oskuld. Gud
signe de kära småttingarna!

Du önskade höra litet om mina hemvanor här? Fastän
för mig outtömligt kärt och rikt, är mitt lif så
enkelt, så regleradt, så lika sig, att det kan
i några få rader beskrifvas. Dagen börjar tyvärr
något sent (jag är böjd att mildare bedöma det sega
motståndet emot reformer, när jag tänker på min egen
motsträfvighet att förändra detta till ett bättre),
därefter promenerar jag hand i hand med min lille
gosse till posten, där jag personligen afhemtar allt,
som kommer poste restante, för att hafva något mål
för morgonvandringen. Denna tager en eller en och
en half timme. Hemkomna väntar Mamma oss med frukost
kl. 1/2 11. Sedan arbetar jag, då jag kan, eller rotar
i mitt bibliotek. Middag kl. 1/2 5. Eftermiddagen
promenera min hustru och jag ett hvarf på den långa
Pragerstrasse, och så kommer kvällen vid lampan,
det bästa af allt. Då talas eller läses högt och
resonneras öfver det lästa. Min Ebba och jag hafva
fördelat de resp. språken sinsemellan, så att jag
läser svenska och norska, 
hon danska, fransyska och någongång tyska. Engelska
läsa vi ej <i>högt</i>, på grund af min magna linguæ
anglicæ ignorantia, som gör, att jag måste se orden
i <i>tryck</i> för att till fullo förstå. Det är otroligt,
hvad vi läsa. Umgänge hafva vi mycket litet af -- eget
val! --, men våra få bekanta, ett par svensk-finska,
några amerikanska samt en och annan tysk familj,
äro hyggliga, bildade och angenäma människor, med
hvilka man kan umgås sans façon, d. v. s. utan frack
och hvit halsduk. Den förstnämnda persedeln har jag
gudskelof ej bruk för mer än ett par gånger på hela
året. När jag sist skulle ha den på, fann jag också,
att en entomologisk nemesis -- malen -- se'n förra
gången haft tid att angripa den. Resande landsmän
eller diträknade finländare se vi emellertid icke så
sällan, och det förklarar till en del, att vi så litet
känt behofvet att inom själfva Dresden utvidga vår
umgängeskrets. För att nämna några namn bland dessa
besökande, hafva vi sålunda fått besök af Wikblads
(2 ggr), Retzius; Svedboms, Lagerbergs, fru Edgren
och fröken Kjellberg<footnote>Sedermera fru Vollmar.</footnote>, 
Hans Hildebrand, Centervall, Seligmann, professorerne Estlander, 
Palmén och Donner från Finland, m. fl. Hur kärt det än 
skulle vara att få träffa flera kära och dyrbara vänner 
i Stockholm, känner jag dock ingen böjelse att uppslå mina
bopålar i Stockholm och dess atmosfär af prat, käbbel,
nyfikenhet och skvaller. Vi trifvas bra här i Dresden,
och skall jag för min del kunna uträtta någonting med
mitt skrifveri, behöfver jag lugn för obehagliga eller
störande intryck utifrån. En annan sak är att engång
emellan återse gamla Sverige på kortare tid, intaga
litet provision af furudoft och Mälareglitter samt med
egna öron och ögon inhemta tids- och folkstämning,
hvarom en alltför lång frånvaro ingifver oriktiga
föreställningar. Ibland t. ex. kommer det mig före som
vore den argaste reaktion på väg att uppstå därhemma,
emellanåt, mönstrande mina minnen från 1860-talets
hoppfulla liberalism, drar jag på axlarne åt mina
farhågor. Stora omkastningar i sinnesstämningen torde
dock hafva egt rum på de sista 5 åren.
Bland nära umgängesvänner i Dresden är särskildt
att nämna numera geheimehofrådet, professor <i>Adolf
Stern</i><footnote>Adolf Stern är född 1835. Han har 
utgifvit värdefulla arbeten i litteraturhistoria, bl. a. 
en sammanfattning af den nyare litteraturen.</footnote>, 
den framstående litteraturhistorikern, äfven 
romanförfattare och skald, samt dennes maka,
den utmärkta, äfven i Sverige kända, nu aflidna
pianisten fru <i>Margaretha Stern</i>.

Stern, som senare lärde sig svenska för att kunna
tolka Snoilskys dikter -- (hvaraf ett urval utkom
1892) -- har i ett par uppsatser i Leipziger Zeitung
(Wissenschaftliche Beilage n:r 59, 60 år 1904)
skildrat Snoilskys lif och författareskap och därvid
särskildt lämnat en del intressanta meddelanden
om hans Dresdenertid, hvaraf det hufvudsakliga här
må återgifvas.

Den underbaraste slump -- berättar Stern -- föranledde
hösten 1884 vår första bekantskap. En engelsk dam,
hvars döttrar togo pianolektioner hos min hustru, hade
upprepade gånger bjudit oss på middag, och efter det
jag, i afgjord motvilja mot Dresdens internationella
societetslif, ett par gånger afböjt bjudningen,
fogade jag mig en eftermiddag i gästabudstvånget.

Grefve Snoilsky hade, som vi sedan skrattande
slogo fast, följt samma inbjudan med liknande inre
olust; vid presentationen gick det som ofta, att
vi inte hörde hvarandras namn, utan blott gjorde
bekantskap med våra bordsgrannar. Under taffeln
fäste generalkonsul R. min uppmärksamhet vid, att den
herre, som satt midt emot min hustru, var den berömde
svenske lyrikern grefve Carl Snoilsky, hvars namn
jag kände från de studier, jag gjort för slutbandet
till min »Geschichte der neueren Litteratur». Därpå
såg jag närmare på det vackra själfulla hufvudet och
den förnäma 
uppenbarelsen och skulle just, efter det att taffeln
häfts, bedja den gode generalkonsuln om att vänligt
förmedla bekantskapen med den utmärkte främlingen,
då plötsligen grefve Snoilsky själf trädde fram till
mig ocb antydde, att han läst ett och annat af mig och
varit betänkt på att göra mig ett besök. Naturligtvis
bad jag nu om tillåtelse att uppsöka honom; en half
timmes samtal bragte oss hvarandra snart närmare och
visade många öfverensstämmelser i åsikter om rörelser
och företeelser i den nyare och nyaste litteraturen
och mången gemensam sympati. Innan veckan var
tillända, växlade vi besök, och innan år 1885 gick
in hade ett nära umgänge utvecklat sig emellan oss,
som hämtade näring ur bådas vårt lefvande intresse
för poetiska och konstnärliga alster, våra historiska,
politiska och sociala sympatier och antipatier, vårt
utbyte af lefnadserfarenheter och intryck. Att äfven
våra hustrur snart funno hvarandra, och att grefvinnan
Ebba Snoilskys djupt musikaliska natur och känsla
för allt äkta i musiken blef min kära konstnärinna
till vederkvickelse och lände henne till tröst och
stöd i många strider och tvifvel, var yttermera en 
oväntad lycka.-- -- -- -- -- 

Våra personliga förbindelser hade under ömsesidig
sympati och öppet förtroende snart stegrats till
vänskap. Vi träffades ofta, och från andra vintern
af vår bekantskap blef det fastslaget, att vi skulle
tillbringa åtminstone en afton i veckan omväxlande i
hvarandras hem. Dessa aftnar afstängdes från främmande
element, ehuru någon enstaka gång den trånga kretsen
vidgades med en eller annan gäst. Sålunda besökte
Michael Bernays<footnote>Michael Bernays, berömd tysk 
litteraturforskare, f. 1834 d. 1897.</footnote> under 
en kort vistelse i Dresden två gånger grefve Snoilsky 
och två gånger oss samt fängslade oss alla genom sin 
underbara recitation af klassiska och nyare dikter och 
än mer genom den snillrika öfversikt, som han gaf af de 
homeriska sångernas olika öfversättningar och verkningar
i världslitteraturen. Snoilsky stod med älskvärd
förvåning inför den tyske litteraturkännarens oerhörda
och nästan omättliga beläsenhet, men han begrep också
genast hela den improduktivitetens fara, som denna 
mångsidiga, öfver ett dussin litteraturer utbredda
läslust medförde. Icke desto mindre påminde han sig
ännu långt senare lifligt de timmar, i hvilka Bernays
strödde ut skatterna af sitt underbara vetande för
oss, och skref till mig 1897 efter hans död: »Hvilken
brunn af historisk, språklig och litterär insikt har
icke igenmyllats genom hans död. Hvilken förlust är
det ej, att icke en af de stora omfattande planer,
hvars grundlinier vår vän så vältaligt skizzerade,
kom till verkligt utförande.»

Snoilsky höll sig fjärran från Dresdens större
litterära föreningar; han kände och visste, att han,
främlingen, saknade förstående af de personliga
förhållanden, som här rådde, och att han medförde
för litet intresse för de lokala striderna, liksom
för lokalberömdheterna. Men däremot slöt han sig
till en trängre krets, som under många vintrar
sammanträdde en gång i veckan i tur och ordning hos
medlemmarne till tvångfritt utbyte af meningar rörande
konstnärliga och vetenskapliga frågor. Till detta
sällskap, som redan existerat i Eduard Devrients
och Berthold Auerbachs<footnote>Eduaid Devrient 
(f. 1801 d. 1877), utmärkt skådespelare och teaterhistoriker. 
Berthold Auerbach (f. 1812 d. 1882) den berömde författaren 
till Schwarzwalder Dorfgeschichtcn och flere romaner.</footnote> 
dagar, och som aldrig öfverskred musernas antal, hörde i de år, 
då den svenske skalden slöt sig till det, bröderne Carl
Banck och Otto Banck, Eduard Duboc, Robert Prölss,
målaren Ferdinand Pauwels<footnote>Carl Banck, 
(f. 1809 d. 1889), komponist och musikskriftställare; 
Otto  Banck,  (f.  1824 d. 1897), skriftställare och 
kritiker, redaktör af Dresdener Journal; Eduard Duboc, 
f. 1822, utmärkt skald och romanförfattare, under pseudonymen 
Robert Waldmüller; Robert Prölss, f. 1821, framstående
litteraturhistoriker och teaterhistoriker; Ferdinand
Pauwels, f. 1830, historiemålare.</footnote>) och författaren 
af dessa minnen. I denna krets' diskussioner deltog Snoilsky
synnerligen lifligt, särskildt då det gällde vissa
samhälleliga förhållandens inflytande på litterära
personligheter<footnote>Snoilsky omtalar på 1890-talet 
i bref till Stern med sympati dessa "Kaffésymposien" 
och ber honom hälsa "Die Freunde im Café".</footnote>. 
Jag kommer särskildt ihåg några eftermiddagar: en då 
grefven redogjorde för den 
florentinska societetens förhållande till Italiens
nyare lyrik från Giusti till Carducci; en annan
då vi sågo Gustaf III:s glada hof uppstå inför
oss och i samtalsspråkets prosa fingo en aning
om egendomligheten i Carl Michaël Bellmans poesi;
en tredje då han fint och skarpsinnigt skildrade
verkningarna på litteraturen af de resor, som
nordiske, särskildt danske skalder företagit. Han
beherrskade det tyska språket så fullkomligt,
att han kunde hålla sådana föredrag, och det
var kännetecknande, att när han i talets flöde
blef förlägen för betecknande ord och gjorde en
omskrifning, denna omskrifning i regeln ännu mera
plastiskt, lifligt och åskådligt förtydligade, hvad
han ville göra oss klart.

Vid någon annans vetenskapliga utredningar förrådde
ofta Snoilsky med en kort fråga, en enda anmärkning,
huru noga och insiktsfullt han följt framställningen
och huru säkert han fattat kärnpunkten. Utom
historiska och litteraturhistoriska ämnen visade han i
synnerhet intresse för alla sträfvanden och resultat
inom den jämförande språkvetenskapen, i den mån de
tjänade kunskapen om urgamla historiska förbindelser
eller rasfrågan. Hans personliga samlarintressen
och »liebhabereien» gåfvo stundom anledning till
nöjsamma meddelanden, och ännu efter återkomsten till
Sverige sände han mig, i början af 1890-talet, utdrag
ur Norrköpingsköpmannen Lindahls berömda stambok<footnote>
Denna märkvärdiga och intressanta stambok hade
efter generaldirektör Almquist, i hvars ego den genom
släktskap med Gjörwellska och Lindahlska familjerna
kommit, förvärfvats af antikvitetshandlaren Bukowski,
af hvilken grefvinnan Snoilsky år 1892 köpte den och
skänkte sin make den såsom födelsedagsgåfva. (Jmfr
Sv. Autogr.-sällsk:s tidskrift.)</footnote>
från dennes upprepade resor i slutet af 1700-talet
i Tyskland och Frankrike, då han, enligt Seumes
uttryck, »mit den besten Köpfen persönlich bekannt
geworden war» och erhållit intressanta bidrag till
stamboken. Snoilsky meddelade genom mig sin gamla
eftermiddagskrets i Dresden de viktigaste af dessa.

Andra umgängesvänner i Dresden voro bl. a. 
fröknarna Anna och Eva Ingman, döttrar af den kände
fennomanen med. prof. E. A. Ingman. De senares
bekantskap hade förmedlats på det sätt, att Snoilsky
en gång från ett rum i ett hotell eller pensionat,
där han tillfälligtvis bodde, hörde tonerna af
några nordiska visor framtrollas på pianot och
sökte lära känna exekvatricen. Genom dessa fröknar
förmedlades bekantskapen äfven med resande finnar af
den finskhetsifrande fraktionen, bl. a. professorn
frih. E. G. Palmén.

Sommaren 1884 vistades Snoilsky i Schweiz, där han
sökte bot för sina sjuka nerver. Till Retzius hade
han skrifvit den 28 maj samma år:

Nu räknar jag dagarna till den första veckan i juli,
då jag och min kära Ebba omsider kunna bryta upp till
den lockande, hvitskimrande alpvärlden. Med kännedom
af min natur vet jag, att den toniska luften däruppe
skall stämma om mina nerver som med ett förtrolladt
stråktag -- jag vet, att strängarna skola börja
ljuda igen. Men, som sagdt, i afbidan härpå har
Camoenan varit dufven och missmodig, och det lilla,
hon sjungit, tycks icke hafva varit så tydligt heller.

I bref till Wikblad lämnar han i september följande
skildring af sommaren:

Jag känner mig mycket stärkt och kan nu åter tänka
på att vittert producera, hvilket i våras hårdt
när var mig omöjligt. Det är egentligen först
nu, sedan alpluften hunnit utöfva sin välgörande
inverkan på mig, som jag kan bedöma hur dålig jag
var före resan. Det aldra lättaste bref kostade mig
formlig ansträngning och framkallade de pinsammaste
sensationer. För att i största korthet rekapitulera
vår resas gång, har jag nu att berätta, att vi på
resan från Dresden först stannade ett par dagar i
Kissingen, för att besöka
Arvid Posse och hans dotter. De hafva, som du vet,
alltid varit Ebbas verkliga och pålitliga vänner, och
det gladde mig, att Posse äfven visade mig uppriktig
vänskap. Hans politik är jag ej kompetent att
bedöma, men att han är en <i>duglig</i> man, det kan ingen
misstaga sig på. I Schweiz sönderföll kuren i två
afdelningar, den första egnad Tarasp, den senare S:t
Moritz. Tarasp, som skulle förbereda S:t Moritz, var
en fullkomlig öfverloppsgärning, men det sistnämnda
stället var förtjänt af sitt gamla undergörande
renommé, hvilket redan efter några dagar besannades
på mig i ansiktsfärg, rörlighet, aptit, sömn -- allt
förändrades till det bättre som genom ett trollslag. I
Tarasp voro inga kurgäster från norden, men i S:t
Moritz gjorde vi bekantskap med en ung och hygglig
docent från Lund, Fahlbeck, samt en doktor-familj
Eklund från Finland, där frun befanns vara en
stor »Verehrerin» af mina ringa skrifter. Major ex
longinquo reverentia. Hyggliga tyskar kände vi många;
när det gäller Tyskland och Frankrike stå, eget nog,
mina personliga sympatier i omvändt förhållande till
de politiska. En ifrig anhängare af den genom 1789
grundlagda franska demokratien, har jag nästan aldrig
känt mig intim med någon fransos; i Tyskland möter
man vid hvart steg vänliga och hjärtliga människor,
som man blott behöfver sträcka ut handen till, för
att de genast skola komma en till mötes. Det tyska
systemet åter, med sina junkrar, Hofprediger och hohe
Herrschaften von Gottes Gnaden, är mig däremot i allo
motbjudande. Hvad skall det icke blifva en gång,
då den store Bismarck är borta och den personliga
diktatur, som han med snillets och bedriftens rätt
nu utöfvar, från att vara ett undantagsförhållande
öfvergår till en <i>institution</i>, förvaltad af personer,
hvilkas anspråksfullhet är det enda gigantiska
hos dem!

På hemvägen till Dresden hade vi på ångbåten öfver
Bodensjön den store Moltke till medpassagerare --
anspråkslös och enkel som en gammal mager skolmästare.

I München beundrade vi de många grekiska kolonnaderna
vid de breda, folktomma gatorna -- hade för öfrigt
ämnat besöka det världsbekanta K. Hofbräuerei, men det 
var stängdt för tillfället. På grund af den starka
hettan hade bairarnes törst förrättat det oerhörda,
att allt ölet var utdrucket. Det var som om man i
Monaco förkunnat: banken är sprängd!

Det framlyser esomoftast ur Snoilskys bref, hvilken
hugnad det var för honom att få göra gamla vänner
bekanta med sitt hem och sin maka. Men äfven för
andra landsmän, med hvilka han på ett eller annat
sätt kommit i beröring, stod hans hem öppet. »Bära
edra vägar aldrig åt Dresden?» -- kunde han skrifva
till en honom personligen obekant svensk litteratör. -
»Jag behöfver ej säga, att ni då skall vara hjärtligt
välkommen i mitt hem och att det skall vara mig
särdeles kärt att få stifta personlig bekantskap.»

Våren 1885 hade Snoilsky glädjen i Dresden få återse
sin höge vän konung Oscar, som var stadd på hemresa
från Turkiet. »Han visade mig», skrifver skalden,
»en hjärtlighet och vänlighet, som icke kan tänkas
större. Ehuru han icke kunnat undgå att märka, att
mina sympatier åtminstone icke äro hvad man kallar
'högervänliga', har detta aldrig ett ögonblick rubbat
det personliga förhållandet oss emellan, som alltid
varit det bästa. Nå, 

CARL SNOILSKY i BÖRJAN AF 1880-TALET.
det är sannt, politik drifver jag ju inte, och
poesien, när den håller sig inom skönhetslinien,
har ett slags tyst medgifvande att föra fritt språk.»

"*"

»Den lyriska formen åtnjuter ej längre min förkärlek
och hela min brinnande diktan och traktan går nu
ut på att söka tillägna mig andra konstformer för
allt hvad som ligger mig på hjärtat», skref Snoilsky
till Klemming kort efter fullbordandet af sin tredje
diktsamling.

Det var väl närmast åt större episka eller dramatiska
dikter som hans tanke var riktad.

»I litterär väg», skrifver han sålunda till Seligmann,
»har jag en plan, som jag i vinter skall söka utföra;
dock får du ej veta något närmare därom, innan jag
själf ser, om jag kan gå i land därmed. Jag vill ej
på förhand slå på trumma för något, som måhända blott
är ett djärft hugskott, en vacker dröm.»

Äfven på författarskap i prosaform synes han hafva
tänkt, men slagit det ur hågen. Ett par brefutdrag
från mars 1885 må visa detta.

»Prosa -- ja, den som kunde skrifva det», heter det
i ett bref af 17 mars till Seligmann. »Hvarför kan
fågeln icke simma också och tvärtom fisken flyga?»

Till Retzius skrifver han ungefär samtidigt, efter att
ha talat om en dikt, han afsåg för ett skandinaviskt
företag:

Ehuru jag naturligtvis skall anstränga mig att
göra mitt bästa inför den dansk-norska allmänheten
(den <i>svenska</i> har nu en gång skämt bort mig med sitt
öfverseende) kan 
jag ej slå bort tanken att alltsammans är
förgäfves. Våra stamfränders likgiltighet för
lyrik i allmänhet och svensk i synnerhet är mig
alltför väl känd. Det finns intet annat än »le Roman
experimental» -- »le Théâtre expérimental», som för
tillfället kan hoppas på att skörda det ringaste
erkännande hos det unga Norden. Aldrig kan det likväl
falla mig in, att däri se något smakens förfall,
någon köld för poesien, som en och annan tror sig
upptäcka däri. Jag har nu aldrig trott poesien vara
företrädesvis bunden till meter och rim -- tvärtom
medger jag villigt, att tidens sjudande idéinnehåll
naturnödvändigt kräfver den obundna formen. Jag
och andra förlegade trubadurer få finna oss däri,
om vi ej hafva kraft att följa med. För mig har
<i>versen</i> rent ut blifvit den medfödda uttrycksformen,
jag kan ej komma därur. Prosaformen blir mig alltid
mer eller mindre ett främmande tungomål. Visst kunde
jag också bjuda till att skrifva sådant, men jag vet
och känner, att det blefve långt sämre än min vers,
därför får det blifva som det är. Jag beklagar
mig icke -- när man lefver i en öfvergångsperiod,
finns det alltid så många, hvilkas utbildning en
gång fått sitt karaktäristiska uttryck, innan den
stora rörelsen begynte. Det är intet att göra vid
den saken. Lyckligtvis följer äfven publiken samma
evolution som författarne, d. v. s. att en del läsare
äfven i det längsta dröjer kvar vid den smakriktning,
som gjorde deras ungdomsfröjd. Således blir ingen
utan ett tacksamt öra, äfven om det man sjunger låter
föråldradt för andra. Här är förändringen så radikal,
att <i>sången själf</i> är gammal -- gammal såsom i musikens
värld allt nu säges vara, som icke är Wagner, denne
tonernas Ibsen.

I en karaktäristik, som åtföljde skaldens porträtt
i Ny Ill. Tidning hade jag 1885 yttrat mig om hans
äldre dikter, om hans nya skede och om ryktena, att
han ämnade pröfva sina krafter inom prosans område.

Snoilsky tillskref mig då, den 29 mars 1885, efter
att först ha förklarat själfva det meddelade 
konterfejet alldeles för ålderstiget, tragiskt
och skäggbevuxet:

Så mycket kärare var det för mig, att i Eder
sympatiska framställning just se betonad
<i>ungdomligheten</i>, som den utmärkande egenskap,
hvarigenom mina dikter först lyckades bana sig väg
inom en större krets af landsmän.

Jag tror, att dessa mina äldre dikter voro
ett någorlunda adeqvat uttryck för de känslor
och idéströmningar, som beherrskade 1860-talets
studentgeneration. Hur har icke tiden förändrats
sedan dess! Den optimistiska frihetsentusiasmen,
det kanske litet öfvermodiga uttrycket för en
brusande lifsglädje har lämnat rum för »problemer
under debatt», framdragande af det sjukliga, osanna
och förvända.

Huru är poesien ställd gent emot dessa nya
uppgifter? Illa, fruktar jag. Åtminstone äro
fordringarne på henne numera så höga, att
känslodityramberna från 1860 förefalla hors de
saison. Jag har försökt följa med min tid, icke
därför, att jag trodde allmänhetens bifall därigenom
lättare ernås, utan därför, att den sträfvan efter
<i>sanning</i>, som utmärker nutidens litteratur, synes
mig så fullt berättigad, att jag mången gång varit
frestad att ursäkta äfven dess öfverdrifter såsom
en obehaglig, men nödvändig reaktion mot de alltför
ensidiga ljusbilderna, hvilka lefva mera ett <i>ästetiskt</i>
än ett naturligt mänskligt lif.

Dessvärre finner jag dock allt mer och mer, huru
omöjligt det är för den bundna formen att till fullo
uttrycka hela denna nya värld af stridiga stämningar,
som uppröra vår nuvarande brytningsperiod. Det
är i betraktande häraf som jag i något ögonblick
af misströstan torde låtit undfalla mig önskan
att öfvergå till den prosaiska formen. Men snart
känner jag åter, att versen, rytmen, melodien en
gång för alla fått mig under sitt välde -- jag blir
dem aldrig kvitt, tonerna från min ungdomsdag. Jag
får väl därför finna mig i att en vacker dag heta
föråldrad, men det är en tröst att en gång åtminstone
hafva varit uttryck för en viss tid, låt vara för en
studentgeneration. Att den gamle, lätt 
uppflammande studenten ännu sitter kvar hos mig,
blygs jag för resten icke för.

Hur Snoilsky för öfrigt under dessa år uppfattade
sin poetiska gåfva, framgår af ett bref från hösten
1884 till hans svåger, Magnus Ruuth, som uppmanat
honom att skrifva en dikt till en religiös bild för
något ändamål.

Snoilsky svarade:

Jag har aldrig kunnat skrifva någonting dugligt, som
jag icke djupt <i>kände</i>, som icke alldeles oemotståndligt
trängde sig på mig, annars skulle det blifvit ojämnt
och matt. Jag kan icke befalla öfver min egen dikt,
icke behandla den som ett stereoskop, där jag kan
sätta in hvilken bild som hälst. Hvad jag skrifver,
om det skall hafva det minsta värde, skrifver jag
med mitt bästa blod, mina nerver, min själ. -- -- -- -- --
För öfrigt ligger det icke för mig att behandla
ett rent religiöst ämne. Just därför att jag hyser så
djup vördnad för heliga sanningar, just därför, att
jag vet, hur det återstår mig många inre strider och
tvifvel att genomkämpa, anser jag mig icke kompetent
att behandla sådana uppgifter. Jag kan ej taga dem som
värdsliga fantasimotiv; jag tror ingen skall kunna
påstå, att jag i mina skrifter sökt att vädja till
annat än mina medmänniskors bättre känslor -- detta må
tjäna till min ursäkt, att jag tillsvidare åtminstone
har försyn att vädja till det, som står än högre.

Du måste förlåta mig, och får ej vara ledsen på mig,
för att jag, efter mitt sätt att se, söker umgås
aktsamt med den gåfva, som jag skulle säga vara mig
dyrbarare än mitt eget lif, om ej det tillhörde Ebba
och barnen.

Snoilskys vittra produktion under tiden efter
fullbordandet af den tredje diktsamlingen och till
hans besök i hemlandet 1885 utgöres, för såvidt jag
kunnat utröna, af följande dikter:
<i>I solskenet</i> (tryckt i Julkvällen 1883 och tillsänd
dess utgifvare i slutet af november samma år --),
<i>Stralsund</i> {meddelad i Svensk kalender för 1884 och
alltså tryckt mot slutet af 1883), <i>En sovereign</i>
(meddelad i Ny Svensk Tidskrift 1884 och färdig i
febr. s. å.), <i>Den nya Cendrillon</i> (meddelad i Från
Seinens strand, färdig våren 1884), <i>Schloss Tarasp</i>
(sommaren 1884, meddelad i Pressade blad s. å.),
<i>Genom gallret</i> (färdig i sept. 1884, meddelad i Svea
för 1885), <i>Rebell</i> (färdig i oktober 1884; meddelad
i Aftonbladet nyåret 1885), <i>De vansinniga i Ragatz</i>
(färdig i oktober 1884, i Svensk Kalender 1885),
<i>Folkets sångmö</i> (november 1884, i Julkvällen s. å.),
<i>Klabauterman</i> (färdig på nyåret 1885; i Ny Svensk
Tidskrift s. å.), <i>Olika synpunker</i> färdig i mars 1885,
meddelad i »Saga», »<i>Två gamla engelska dikter</i>» (mars
1885, Finsk Tidskrift), <i>Sång vid aftäckningen af Linnés 
minnesstod</i> (våren 1885), <i>Laibach</i>, Julrosor
1885, Vid <i>I. P. Jacobsens död</i> (dagtecknad: 9 maj
1885; i »Politiken» s. å.) och <i>Hvita frun</i> (Svenska
Akad. Handlingar) den sistnämnda i juni 1885.

Af dessa fortsätta några den sociala diktning, som
framträdde i den förra samlingen.

Det är fallet med berättelsen <i>En sovereign</i>, om
millionären som i rikedomens dagar grämer sig öfver
sin stora barndomssorg, att ej ha mäktat hjälpa sin
arma moder, den gång hon behöfde en sovereign för
att ej kastas på gatan.

<tab>Hvad voro all världens skatter? 
<tab>Hvad brydde sig han därom? 
<tab>Det fanns blott ett mynt, ett enda, 
<tab>Det som den gången ej kom.
Vidare hör hit <i>Genom gallret</i>, ett från gatan
uppfångadt stycke om klassmotsatsen. »Problemet»,
skrifver Snoilsky till Retzius, »människornas olika
lott, är lätt att framställa, men lösningen förmår
ingen gifva, skalden kanske minst af alla. Men där
statsekonomen står svarslös, där träffar hjärtats
instinkt kanske det rätta; människokärleken, den
allt omfattande stora solidaritetskänslan skall så
småningom förstå att utplåna det där osynliga strecket
klasserna emellan, hvilket söndrar och utestänger
mer än något materiellt galler.»

Hit kunde måhända ock räknas stämningsbilden <i>Olika
synpunkter</i>; men framför allt den märkliga, på sin
tid mycket uppseendeväckande <i>Rebell</i>, ett minne
från skolåren, som förhärligar en käck »revoltant»,
en frihetsheros på skolbänken. Om denna dikt skref
skalden till sin skolkamrat Retzius:

Om ej mitt minne slår fel, har du likaväl som jag
bevittnat den skolscen, som gifvit ursprung åt
stycket. Magistern är naturligtvis S., fruktansvärd
i åminnelse, och delinkventen, som vågade fästa hans
uppmärksamhet på att klockan var slagen, hette W. Den
därpå följande örfilen och det handgripliga motståndet
mot läraren, allt passerade noggrannt såsom i dikten
berättas. Den enda licentia poetica, jag tilllåtit
mig, består däri att W., efter att hafva vägrat att
underkasta sig den tillkallade gubben Jannes [skolans
rektor] afstraffning och därför blifvit utvisad från
skolan, efter några dagar ångerköpt kom igen och lät
ex officio piska upp sig. Hans skolgång var emellertid
fördärfvad, och vid terminens slut kom han verkligen
på Bolinderska fabriken. Om han är död eller lefvande, 
vet jag icke. -- -- -- Personer, hvilkas ungdom förflutit 
under ett förnuftigare skolsystem, skola kanske finna 
dikten öfverdrifven, men du kan vitsorda, hur <i>sann</i> den är.
Af Snoilskys bref framgår, att visst folk i denna
ömtåliga tid, då dikten i en handskrift cirkulerade
bland vänner -- det var Strindbergsprocessens dagar --
rent af betecknade den som »dynamit». »Men», skrifver
Snoilsky till Retzius, »jag tar saken ganska trankilt,
sedan jag öfvertygat mig om att det, som stött somliga
för hufvudet, egentligen är den af stycket framgående
apologien för opposition i allmänhet. Hade man åter
hängt sig upp på anspelningen å en bestämd person
(S.) skulle det gjort mig ondt och upplifvat de
skrupler, jag själf yttrade. Men jag kan ej få för
mig, att S:s enskilda människa på något sätt blifvit
antastad. Han framskymtar ju blott som ett alldeles
opersonligt exempel på ett <i>system</i>.»

Själfva dikten tillhör onekligen Snoilskys mest
karaktäristiska lifsbilder; skildringen af skolans
tvång är gifven med lefvande sanning.

En originell dikt är sago-allegorien <i>Den nya
Cendrillon</i>. Snoilsky var själf, som han skref,
»litet svag för det stycket». »Efter att i tio dagar
hafva stirrat på det blanka papperet, fick jag min
lilla rococoidé, och så var det skrifvet på tre
förmiddagar. Som du vet, är det idéns conception,
icke utförandet, som utgör mitt svåraste crux.»

Skalden har här i slående drag tecknat
öfverförfiningen hos de höga klasserna, representerad
af rococotiden med all dess flärd, onatur, sirliga
och snirklade fraser, dess förmåga att gömma hvad
ej borde ses med rosenröd gaz, dess porslin och dess
herdinnor i styfkjortlar. Man söker en dag i denna
värld en sylf till en sko, som funnits i det daggiga 
gräset, och hon finnes i den fria naturen, i
hyddan hos en kolare, som funnit henne på heden;
den nya Cendrillon döpes af en rimmande abbé till
Liberté. Snart varder det af sorlet från skogen en
åska, mängden ropar det namn, som gått ut såsom en
lösen öfver bärg och dal. Kolaren slår porslinsmuren
i kras. Men den sköna, hvars namn tagits till lösen,
är borta, man har endast namnet kvar, »och det var
alltid en tröst».

Hvart flydde den underbara, hvars blotta namn gör en varm? 
I högsal finnes hon icke och icke i stridens larm. 
Hvar är den skog, där hon drömmer med hand under kind 
Och lyss på fåglarnes lockton och talar med spelande vind?

Denna allegori om frihetens vinnande och svårigheten
af dess bevarande är ett synnerligen lyckligt
poetiskt grepp, men den kunde gifva anledning till
missförstånd, då den lekfulla, elegiskt-satiriska
tonen lämpades på hela det från franska revolutionen
utgångna frihetsarfvet och kanske äfven gåfves en än
vidare adress. Med anledning af vissa invändningar
härom skref skalden till Retzius:

Jag har visst icke velat visa mig skeptisk gent
emot frihetsidén, än mindre har jag velat sparka
till det hårdt pröfvade Frankrike, därför att
det måhända låtit en del af 1789 års moraliska
eröfringar borteskamoteras. Jag älskar Frankrike,
jag anser det just i dess närvarande demokratiska
skick alldeles oumbärligt för Europa, som utan den
motvikt skådespelet af Frankrikes friare institutioner
erbjuder helt sakta och omärkligt skulle glida in
under en ny helig allians' järnok. Andemeningen
i mitt stycke är snarare den, att jag anser den
absoluta friheten, denna onämnbara längtan, som
fyller individens bröst, vara något så stort,
att den icke ens nöjer sig med att se bastiljer
störta tillsammans, utan oupphörligt måste syfta
högre, 'over de höje fjelde', Ibsen har 
sagt, att i samma stund man säger sig hafva funnit
friheten har man förlorat den, ty hvarje gräns är dess
slående i fjättrar. Häraf följer, att jag icke tänkt
på den <i>politiska</i> friheten, som ju alltid måste bli
<i>relativ</i>, vara bunden och begränsad af de former och
skrankor, som göra <i>allas</i> samlif i staten möjligt. Jag
har tänkt på den åtrå, som fyller människans tanke,
som drifver henne att aldrig slå sig till ro vid
ett gifvet resultat, utan efter hvarje ny eröfring
inom andens värld ana än skönare, än ljusare världar
därbortom. Allt detta skulle jag velat hafva sagt,
skulle jag velat inlägga i Cendrillon -- men jag har
tyvärr icke lyckats, då ni icke kommit på det klara
därmed. Allmänheten skall naturligtvis missförstå mig
tio gånger värre, och därmed får det dock vara som det
kan; men ni, mina dyrbara vänner, få icke misstänka
mig för att med nykter och kylig blick betrakta det
ideal, som jag i djupet af min barm ägnar alltid
samma ungdomligt brinnande dyrkan. Nu har jag lättat
mitt hjärta, ty jag var riktigt nedstämd af tanken,
att ni ett ögonblick kunnat tro <i>Cendrillon</i> vara ett
inlägg <i>mot</i> det, som hvarje pulsslag i mitt blod slår
och brinner för.

I ett par poem från denna tid har Snoilsky berört
sin uppfattning af diktkonsten.

Det ena är <i>De vansinniga i Ragaz</i>, en dikt, som är
typisk för Snoilskys sällsynta förmåga att från en
yttre tilldragelse föras öfver till en poetisk tanke
af rik innebörd. Han ser en skara bleka kvinnor skrida
fram och sjunga en sång; det är de sinnessjuka från
hospitalet, hvilkas andar famlande flykta i musikens
famn. Men tonerna återklinga ej ett inre, det är
blott form, icke lif. Och så följer tillämpningen på
<i>all</i> diktning:

<tab>Tom är sången, som ej lefver 
<tab>Af ens eget lif i dag,
<tab>Som ej växt till troget hölje 
<tab>Kring ens eget hjärtas slag.
<tab>Ve, att med förbundna ögon 
<tab>Söka följa diktens stig 
<tab>I en värld, som obegriplig 
<tab>För ens blick har slutit sig!

<tab>Spöklikt sköna melodier, 
<tab>Utom hörhåll fly jag vill. 
<tab>Sången själf kan ej befria, 
<tab>Det hör endast <i>lifvet</i> till.

Dessa tre strofer -- isynnerhet den första -- innesluta
ett stycke af Snoilskys diktarprogram. Och till
dem fogar sig liksom en klagan öfver att hans eget
<i>lif</i> icke varit sådant, att det kunde skänka en
folklig poesi näring: <i>Folkets sångmö</i>. Här biktar
den aristokratiske skalden på det mest intagande
sätt sin längtan efter en sångmö, som bär folkets
drag. Siarlikt sjunger han:

   Men jag spår, att snart,
   Mornad underbart,
   Står en mö med styrka och behag;
   Snart en vår skall gry,
   Då hon syns i by
   Som en majbrud på sin bröllopsdag.

   Icke herrekif,
   Folkets eget lif
   Skall hon sjunga mellan fjäll och älf;
   Folkets egen håg
   Skall i diktens våg
   Återse och återfå sig själf.
   
   Dans på logarne,
   Doft i skogarne,
   Sommarnattens halfdagstrolleri,
   Forsens strömkarlsspel --
   Allt skall bli en del
   I en svensk, en hjärtemelodi.
   Ädla svenska sång,
   Vakna upp en gång!
   Andra brunnar nog vi öste ur.
   Glad jag tystnar då,
   För att höra på
   Unga ljud af känsla och natur.

Till Seligmann skref han om detta poem:

Det är en suck af en poesitörstande själ, som tycker,
att den moderna realismen emellanåt kunde ge oss något
<i>sannt folkligt</i> i poesiväg. Bara <i>Giftas</i>-hisiorier
blir »jolmigt» i längden. Visor à la Burns och
Björnson skulle vi bäst behöfva -- något starkt,
naturligt, friskt -- men hvem skall gifva det? Ingen
som jag känner, åtminstone, men jag hoppas, det blir
framtiden förbehållet.

Intet under, att den, som sjungit denna dikt och
skrifvit dessa rader, senare hälsade Gustaf Frödings
och Erik Axel Karlfeldts diktning med oförställd
glädje.

<i>Klabauterman</i> är en af de berättande dikter, hvilka
Snoilsky ärnade låta utgöra hufvudtyngden i den nya
samling han förberedde. Det är en kärlekshistoria,
byggd på en gammal sägen om en flicka, som var redo
att offra sin fägring för att rädda den hon älskade
från död i vågorna, och som blott kan få behålla
sitt fagra utseende, om kärestan återvänder »med
oförändradt sinn».

Ur en barnbok från skoltiden,<footnote>Sjömanssägner och skepparhistorier, samlade
af Henrik Smidt. (Sthlm 1851.) Titeln på första
berättelsen däri är: Klabautermannen. Snoilsky har
i en ungdomsdikt, "Ostindiefararen", användt ordet
som appellativum: -- "min skyddande klabauterman".</footnote>
hade Snoilsky, berättar han, hämtat den trolske figuren, 
som gett stycket dess namn, ehuru han ville minnas, att 
i barnsagan han spelade en mera tragisk roll än tomten
i hans poem. Han betraktade själf detta sitt poem som
»ett halft idylliskt badinage», »en liten rekreation,
en pännelek mellan funderingarna på svårare poetiska
motiver», men om han skulle skryta, tyckte han själf,
att det var »rätt angenämt versifieradt». Emellertid
har Snoilsky gifvit den tämligen obetydliga holländska
sjömanssägnen så till sägandes ett djupare perspektiv,
genom den sista sångens vackra hymn till kärleken
såsom uppoffrande makt och såsom en världsalltet
genombäfvande ande:

Kunna för en annan 
Helt sig själf försaka 
Och af milda makter 
Dock få allt tillbaka --

Det är högsta sällhet, 
Luttrad genom smärta. 
Du har hållit profvet, 
Unga kvinnohjärta!<footnote>Man jämföre härmed motivet i Wagners "Flygande
holländaren".</footnote>

De tre dikter, som han skref kort före afresan till
Sverige, <i>Laibach, Vid Jacobsens död</i> och <i>Hvita frun</i>,
äro sinsemellan olika, men hvar för sig synnerligen
karaktäristiska för Snoilskys skaplynne: den
snabba situationsbilden från resan med dess varma
fosterländska bekännelse; den fagra minnesdikten
öfver den store danske prosadiktaren:

<tab>En genius, hos hvilken smärtan var 
<tab>Till slut det enda jordiska han hade --
och till sist historiebilden <i>Hvita frun</i>, som kan
räknas till Snoilskys yppersta svenska bilder och som
enligt min uppfattning står högst af dem alla såsom
historisk skildring. Det hvilar något rent monumentalt
öfver den karaktärsbild, skalden här skapat af den
bistre härtigen; man förnimmer skräcken och kylan
vid hans färd förbi de sorguppfyllda adelshemmen,
hvilkas herrar fallit för bilan; man förnimmer
glädjen, som klingar från småfolkets hem, då deras
härtig far förbi.

<tab>De klyftige säga, att blott för <i>sig</i> 
<tab>Han vållat blodbad och inhemskt krig; 
<tab>Men fråga bonden för ro skull äfven, 
<tab>Hvad <i>han</i> väl tror om den hårda näfven.

Och i motsats till den trotsige herrskaren --
den ljuse frimodige sexårspilten, som käckt
rider sin dvärghäst; faderns framtidshopp, som
modigt går ut i natten för att säga spöket, »hvita
frun», ett sanningens ord.<footnote>Om denna anekdot är traditionell eller diktad,
vet jag icke, men man känner, att när sköterskan
varnade den lille Gustaf Adolf att gå i gräset för
ormarne, han svarade: "Ge mig då en käpp, skall jag
slå ihjel dem", hvarpå fadern tillagt: "Tro icke,
att han är rädd." (Cronholm, Gustaf Adolfs historia.)</footnote> 
I den genrebild, som afslutar dikten, speglar sig vår 
storhetstids morgongryning. Den sympati, som skalden, 
hvilken bland sina egna anor räknade flere offer för 
härtigens hämnd, visar den myndige vasasonen, är 
undantagsvis mera geijersk än fryxellsk. Man erinrar 
sig Geijers ord om den brinnande framtid, som arbetade 
i Karls själ.

Till den kraftiga historiekaraktäristiken och den
älskvärda genrebilden sluter sig ett komiskt 
intermezzo mellan Jesper nattvakt och Joakim hakeskytt,
och det hela är omgifvet af en underbart träffad
lokalstämning från den fagra Sörmlandsbygden, från
skaldens älskade vistelseort i ungdomsåren: Vibyholm,

<tab>Med gröna rågar vid sjöastrand 
<tab>Och röda, timrade hus.
<tab>-- -- -- -- -- -- -- -- -- --
<tab>Från nylöfvad björk, från vårgrön vret 
<tab>Det ångar en hälsning mot fönsterranden: 
<tab><i>Du</i> är min man, fast med blod på handen.

Med allt skäl yttrar Karl Wåhlin i en anmälan om detta
mästerverk: »Så många oktaver har Snoilsky knappast
förut på en gång gripit öfver. Han gör här löpningar
från ena sidan af sitt instrument och kastar om från
ett fint schatteradt pianissimo till ett allegro
furioso långt ned i basklaven, och ändå har hans
konst aldrig varit mera säker och beherrskad.»

Strofbyggnaden i denna dikt motsvarar
förträffligt innehållet och är gifven med stor
konstskicklighet. Egendomligt nog har Snoilsky i
detta mönstergilla historiestycke tillåtit sig ett
svårt nödrim <i>al</i> och <i>Carl</i>, som icke eljes har sin
motsvarighet i hans diktskatt.

"*"

I Snoilskys korrespondens från denna tid  och den
närmast föregående förekomma talrika uttalanden i
tidens spörsmål, politiska, sociala och litterära.
Hans allmänna politiska uppfattning är vid denna
tid rent frisinnad och han sympatiserar med den
1880-talets liberalism, som hyllades inom vissa
intelligenta kretsar i Sverige, och som bl. a. tog
sig uttryck i Aftonbladets förändrade hållning efter
det Lars Hiertas arfvingar återköpt aktieflertalet.

Just med anspelning härpå, är det som han skrifver
till Gustaf Retzius, Lars Hiertas måg, i dec. 1884:

Hvad allt har icke din utmärkte svärfader fått gå
igenom i den vägen: förargelser öfver människors
dumhet och elakhet o. s. v. Och dock med hvilken
glädje kunna icke hans efterkommande blicka tillbaka
på hans modiga och för Sverige lyckobringande
lifsgärning. Jag frågar mig mången gång, när jag
tycker mig se små reaktionära försök här och där titta
fram: huru skulle det sett ut i vårt land, om icke
L. J. Hierta funnits ? Hvarje andlig eller politisk
reaktion <i>i stort</i> har han en gång för alla afbrutit
udden på. De som trampa i hans fotspår kunna därföre
lättare trotsa en och annan småsten, vid tanken på att
frihetens och upplysningens seger dock icke längre är
tvifvelaktig, utan att världen i det stora hela går
<i>framåt</i>, om än det emellanåt lyckas stillaståendets
män att några ögonblick fördröja färden. Så kan det
för närvarande se ut som skulle desse sistnämnde
på sista tiden förstärkt sin ställning -- men hvad
kan det i längden båta dem? Några chikaner mot den
förhatade parlamentarismen kunna de utföra, men utdela
verkliga sår, det kunna de icke. När jag talar om en
för tillfället märkbar reaktion, går jag naturligtvis
endast efter symtomer.-- -- --

Hvilket upplyftande skådespel erbjuder icke England i
denna stund. England är och förblifver urbilden för en
verklig konstitutionell stat. Däremot, en regering,
som icke äger folkrepresentationens förtroende, är
ett oting. <i>Med</i> folket, såsom det lefvande uttrycket
af alla dess stora civilisatoriska aspirationer,
har nittonde seklets kungadöme ännu en vacker mission
att fylla -- ack, att alla vederbörande 
ville förstå det. Hos folkrepresentationen är stödet,
det enda stödet -- allt annat är rörstafvar. Hur
ömkligt står det ej till i Danmark. Där kan man rätt
iakttaga allenastyrandets konsekvenser. Vi kunna
vara glada, att vi sluppe bevittna något liknande i
Norge. Den förnuftiga utgång, som striden där fått,
ger mig anledning hoppas, att man i framtiden skall
hafva försyn för att låta dylika konflikter uppstå
hos oss.

I de sista raderna anspelas på den norska vetostriden
och därmed sammanhängande förhållanden. Härom
innehåller hans korrespondens, särskildt med Lagerberg
och Estlander, icke få uttalanden. Redan under
1882 yttrar han sig ogillande om »den oförsiktiga,
rent ut sagdt inkonstitutionella politik, den norska
regeringen nu följer gentemot stortinget». På samma
gång han varmt uttalar sig om den af honom afhållne
konungens rättrådighet, säger han sig icke spå godt
af denna politik, vare sig för konungen eller de båda
rikena. Dock hoppades han, att man icke i Sverige
måtte försvåra konungens ställning.

»Tvärtom», heter det i ett bref af mars 1883, »tycker
jag, att alla partier i Sverige borde med glädje hälsa
hvarje förståndig kompromiss, hvarigenom kronan utan
att allt för mycket uppoffra sin värdighet å andra
sidan ställde tinget tillfreds.»

Men han dömde hårdt om den norska separatismen.

»Skulle en gång denna agitation leda till unionens
upplösning» -- heter det i januari 1882 -- »blefve
det ett tungt ansvar för Björnson och andra som
medverkat därtill.»

Äfven om en annan separatistisk rörelse, fennomanien,
uttalar Snoilsky liknande skarpa ord, ehuru 
ett par af finskhetsifrarne voro hans personliga
vänner. Redan 1883, efter Estlanders besök, skrifver
han till Retzius om faran af de öfverdrifter,
hvartill den af ryssarne underblåsta ultrafennomanien
höll på att urarta, då dessa icke insågo <i>hvems</i> ärenden
de gingo, och att svenskan endast utrotades för att
lämna plats åt ryskt språk och ryskt inflytande.

Finland hade han för öfrigt särskildt kärt, och
vänligheter därifrån med anledning af hans diktning
gjorde honom varm om hjärtat.

»Ack, hvad jag känner för dig» -- skrifver han
1884 till Estlander -- »som utan att nedslås eller
fälla modet måste lefva och verka bland dessa
splittringar. Hvad tror du? Skall det någonsin gå
därhän, att Runeberg i sitt eget Finland skall blifva
utländsk skald, som man känner i öfversättning
som Homeros eller Goethe? Med Guds hjälp skall
ett så präktigt folk som det finska, så härdadt
och uppfostradt i nödens skola som det är, icke
lättsinnigt kasta bort det gamla historiska arfvet
från forna dagar, utan unna en plats vid härden åt
Svea, den gamla fostermodern, som det gått emot för,
men som till gengäld kan så många vackra sagor.»

Ett år senare -- efter besöket i Finland -- skref han
till en af finskhetsrörelsens främste, frih. Palmén,
om språkfrågan följande, hvilket i detta sammanhang
må anföras:

Att du, en historiker, i detta upphöjda ämne söker
sanningen och ej som åtskilliga andra blott ett vapen
att använda i tendentiösa syften, det är just hvad jag
väntat, och det gläder mig varmt att få bekräftelse
därpå. Ja, icke sannt -- fem hundra års gemensam
historia, hvarunder Sverige och Finland delat ljuft
och ledt, det är dock ett minne, som icke kastas bort
likt en aflagd klädnad. Religion, 
lagstiftning, statslif, allt talar ju än om det gamla svenska
arfvet, och några »förbrytelser» af det slag, som
man på norsk sida med skäl förebrått Danmark, kan
man ju ej från Finland rikta mot Sverige» Att Karl
XII och hans efterträdares militära misstag tyngst
drabbade Finland, är en sanning, men att man hos oss
med likgiltighet eller blott som offerlam betraktat
denna dyrbara del af det gamla Sveriges rike, det
är visserligen en grundlös beskyllning, ehuru jag
tror, att den framställts af Forsman (Koskinen) och
hans historiska skola. Nej, jag tror fullt och fast,
att det vore till olycka för Finland, om det skulle
lyckas att fullkomligt utrota svenskt språk hos de
bildade, om de t. ex. icke skulle längre hänföras af
Runebergs sånger just i det språk hvarpå han diktat
dem. Dig kan aldrig en sådan orimlighet falla in,
men vi veta, att de finnas, hvilka önska, att finskan
blefve landets universella språk. Betänka de icke, hur
fruktansvärdt isolerade 2 millioner finnar utan någon
ideel stödjepunkt hos närsläktade folk skulle känna
sig under det kolossala Ryssland? Ännu så länge har
Finland hos de skandinaviska grannarna om icke annat
så åtminstone villiga språkrör, som inom hela den
germanska rasen skulle väcka känslor af sympati, ifall
från rysk sida något företoges mot landets politiska
ställning. Hur skulle eljes icke Finlands klagan
förklinga ohörd! Hvarje budskap om att de stridande
parterna hos eder lyssna till försonlighetens ord,
for att åtminstone ingå vapenhvila, skola vi i
Sverige hälsa med innerlig tillfredsställelse. Jag är
ingen svecoman på det viset, att jag ville pocka på
svenska språkets principat i Finland eller förorda det
uteslutande därför att det är <i>mitt</i> språk; jag för min
del tänker blott på att få bevittna Finlands lycka,
och denna befordras icke genom sinnenas söndring
i denna tidpunkt, hvilken är exceptionellt farlig,
Fruktansvärda hvälfningar sända redan sina hotande
förebud på Balkanhalfön; panslavismen rör på sig, och
när den kommer till väldet vid tsarens tron, hvem kan
säga, hvad de kunna finna på för att, som de tycka,
göra Ryssland mera homogent? Finlands konstitutionella
undantagsställning är en nagel i ögat på dem. Jag har
i höst händelsevis träffat flere ryssar, tillhörande 
den inflytelserika delen af samhället. Ehuru de alla
berömma finnarnes lojalitet och öfriga egenskaper,
uttala de dock förundran öfver deras »löjliga
envishet» att vilja hålla sig afsöndrade från den
öfriga stora ryska rikskroppen, och slutrefrängen
är alltid: »Så kan det naturligtvis icke fortfara
i längden.»

Gud låte Ryssland få så fullt upp att göra på andra
håll, att det ej får tid att sysselsätta sig med
några planer gående ut på att modifiera de nuvarande
förhållandena. Kejsar Alexander är ju personligen
en god och hederlig man, men är dock ej mer än en
människa, och panslavismen kan växa äfven honom
öfver hufvudet. Du får icke af mina funderingar, som
förresten icke innehålla annat än hvad hvar man kan
säga sig, draga den slutsats, att jag anser rätt att
söka kvarhålla finska språket på ett mera outveckladt
kulturstadium, att ej tillerkänna detsamma rättigheter
i afseende på skola, domstolar etc. etc. Tvärtom,
jag sympatiserar ju med de arbetande klasserna
i allmänhet, hoppas på deras ständigt fortgående
utveckling i andligt och materiellt afseende, och
hur skulle väl detta höga mål ernås hos Finlands
finsktalande befolkning, som väl företrädesvis är
bondestånd, annat än just på dess eget språk? Nej,
finskan och svenskan skola, som du själf säger, lefva
jämsides med hvarandra -- vara två uttrycksmedel för
samma folk, för samma själ. I ju större omfattning
båda språken kunna förstås af båda folkgrenarna,
ju lyckligare och välsignelserikare skall det
vara. Ainsi soit-il!

I det sistnämnda uttalandet snuddar Snoilsky vid de
europeiskt politiska spörsmålen.

Hans sympatier voro, trots hans vistelse i Tyskland,
fortfarande franska.

»Det intresserar mig» -- heter det i ett bref
till Estlander på nyåret 1884 -- »ofantligt det du
skrifver om Paris. Man är ju så van att under denna
reaktionsperiod läsa idel tendentiösa, nedsättande
målningar af Frankrikes inre tillstånd och utsikter,
att det var med verklig fröjd jag tog fasta på det
goda intryck, åtminstone det <i>arbetande</i> Paris gjort
på dig. 
Fransmannen som enskild person har jag aldrig
känt mig rätt dragen till, men som nation äro
fransmännen en omätligt dyrbar insats i det
stora världsarbetet. Initiativets, frihetens
rätta fädernesland -- det är och förblifver dock
Frankrike. Ve oss, om Frankrikes röst skulle
förstummas en gång under någon bourbonistisk
eller dylik munkorg. Tysken är ju ofta så hjärtans
hygglig och hederlig, men i Tyskland är ej så väl
ställdt som deras själfbelåtna organer med naiv
fariseism låta påskina. Om man talar med en tysk
i litteratur, konst, teater t. ex. (politik är
ett ämne som knappt får vidröras) är det som vore
man med ett slag förflyttad tillbaka till Weimars
quietistiska Schöngeisterei. Tänk, att Tysklands
nuvarande favoritskald är Scheffel! Jag tror som
du, att ett svårt uppvaknande förestår dem en
gång, om Frankrike ännu ett decennium får fortgå
på den lugna, fria utvecklingens väg, medan man
här förstelnar i stillastående. »Das grosse Heer»
och »die Sittlichkeit», dessa två skyddsmakter,
på hvilka Tyskland anser sig ensamt hafva monopol,
kunna i tidens längd varda rätt ihåliga stöd mot de
fria stormarna väster från Vogeserna.»

Äfven frågorna i <i>hemlandet</i> följde Snoilsky med
lifligt intresse:

»Hvad säger du om kyrkomötet i Sverige?» spörjer han
Estlander på hösten 1883, och fortsätter:

»Kan man tänka sig något så kinesiskt och på
samma gång så inhumant som de beslut hvartill det
kommit? Tänk t. ex.:

1:o) <i>förbud</i> för präster att sammanviga personer af
hvilka den ene är frånskild make. (Kyrkomötet tar
naturligtvis ej hänsyn till att lagen medgifver
sådant giftermål, så att om mötets beslut blir
lag, civiläktenskap måste medgifvas i vidgad
utsträckning.)

2:o) Bibehållande af ordet <i>helvete</i>, med ty åtföljande
föreställning om eviga straff, som öfversättning af
Schéol eller Hades.

3:o) Godkännande af ny bibelöfversättning, så till
vida, att den får offentliggöras till bruk för den
enskildes 
uppbyggelse, men med vägran, att den gamla ritualen får
rättas i öfverensstämmelse med den nya riktigare
tolkningen. Alltså en text för de bildade, en för
hopen.

4:o) Afslag på motion att underlätta dissenters'
utträde ur statskyrkan, o. s v. o. s. v. Man tänker
mera på Concilium Tridentinum än på ett kyrkomöte
i XIX seklet.»

Om <i>försvarsfrågan</i> skref han i mars 1883, då det
Posseska förslaget låg på riksdagens bord, till
Lagerberg:

Jag är bra nyfiken att se, hur svenska riksdagen
ämnar bära sig åt gentemot militär- och
skattereformfrågorna. Visar det sig, att de äro
dömda att stranda, visar det sig, att majoriteten
ej vill hafva något försvar alls -- då är det så godt
att genast uppfostra våra barn till ett annat lands
undersåtar. Det blir då mindre smärtsamt för dem att
bära den stund, då domen bryter in öfver det land,
som deras oefterrättliga fäder förstört. Skada på
land var det, det är säkert.

På nyårsafton 1884 skref han åter i bref till
Lagerberg, i en helt annan stämning:

Du säger, att Sverige är mycket förändradt på
dessa sex åren. Jag tror, du har rätt så tillvida,
att <i>folkstämningen</i> är i väsentlig grad vorden en
annan. Det hejdlösa frihetsbegäret, individens
åtrå att emancipera sig från all kontroll, allt
förmynderskap, <i>kunna</i> medföra faror, det är sant,
men jag tror ändå, att svenska folkets gros bon sens
skall förebygga de olägenheter, som stora reformer
kunna draga med sig. Men en större fara än <i>friheten</i>
finnes, och det är förstening och stillastående. Tänk
på statskyrkan, grundskatterna, latintyranniet,
det byråkratiska mångskrifveriet, statslyxen af
diverse slag, och säg, om det ej är nödvändigt, att
så småningom någon fläkt af nittonde seklets ande
inblåser lif i våra gamla döda former. En attendant,
få vi icke döma för strängt dem, som tveka att släppa
till sitt för åstadkommande af ett <i>starkt</i> försvar,
så länge så litet göres för att i andra afseenden
åstadkomma ett fädernesland med 
sådana institutioner, att man vill gifva gods och
blod för dem. Och slutligen, hvem kan undra, att
bonden knyter handen om börsen, då aldrig något
resultat synes af det som nu i 50 år beviljats för
försvaret. Jag har läst ett kommittébetänkande
om flottans tillstånd, där det säges, att hela
dussinet af våra monitorer är odugligt för öppna
hafvet. Hvarföre, frågar man sig, byggdes då immerfort
nya fartyg af denna dåliga cert, då rönet om dess
olämplighet bort kunnat göras sedan den första var
byggd? Allt annat i samma stil, både till lands
och sjös. Försvarslösa äro vi, och försvarslösa
förblifva vi -- det finns för många samverkande orsaker
därtill, för att den slocknade militäriska andan
skall kunna åtérupplifvas blott genom ett frikostigt
riksdagsbeslut. Det är väl någon pröfningens skola,
vi hafva att genomgå, förmodar jag. Emellertid,
som sagdt, tror jag, att folket i grund och botten
duger ännu, bara man ej är så löjligt rädd för det
där ordet <i>reformer</i>.

I ett längre bref till samme adressat uttalar han
sig, med anledning af en från S. A. Hedlund framförd
förfrågan, huru han ställde sig till en riksdagsmotion
om <i>Sveriges neutralisering</i> och huru en sådan skulle
upptagas i utländska ledande kretsar, afgjordt <i>emot</i>
detta förslag, aldrahälst om det skulle förbindas med
uraktlåtenhet att företaga de militära skyddsåtgärder,
förutan hvilka en neutralitet ej blefve respekterad,
och om ett dylikt diplomatiskt aktstycke skulle
uppskjuta värnpliktsfrågans lösning.

"*"

Af särskildt intresse äro gifvetvis hans uttalanden
rörande litterära spörsmål.

Vi hafva funnit, att han i viss mån intog en central
ställning mellan de i hemlandet stridande 
riktningarna. Det Strindbergska Giftas-åtalet
framkallade flere uttalanden ur hans penna. Hans
omdömen om Strindbergs författarskap skiftade efter
dettas starkt växlande art. Beundrare af »Röda rummet»
och »Mäster Olof», kunde han förklara Strindberg såsom
»den betydelsefullaste företeelsen i vår samtida
svenska litteratur». Att -- som han skrifver till
Klemming år 1882 -- Strindberg »i många fall går längre
i sin radikalism än jag under nuvarande förhållanden
anser praktiskt eller utförbart, gör ej det minsta
till saken, då själfva <i>grundstämningen</i>, hatet till
allt falskt sken, officiell humbug, Dunkelmännerei på
diverse områden o. s. v. är så ärligt berättigad». Men
»Nya riket» berörde honom ytterligt pinsamt. Och han
skref till Seligmann, att han hoppades, att Strindberg
toge revanche med sitt nästa skådespel -- »han är dock
en för genuin talang för att skrifva paskiller».

Strindbergs diktsamling som utkom i slutet af 1883,
gjorde likaledes Snoilsky bedröfvad, ej minst på grund
af utfallen mot verkliga eller inbillade fiender.

Om <i>Sömngångarnätter</i> var uttalandet betydligt mildare:

»Där finnas», heter det i ett bref till Estlander, »flera 
rätt vackra ställen, t. ex. allokutionen till hemlandets 
gamla granträd, som förf. får se i Jardin d'acclimation. 
Han är på sitt besynnerliga vis en patriot, trots ilskan 
mot alla sin nations historiska minnen. Skärgården utanför 
Stockholm med sina gråa bergsknallar, sina ruggiga tallar 
och sin bleka himmel äro hans idealer i fråga om natur.»
Verkligt entusiastisk blef Snoilsky, då han på våren
samma år i »Ude og Hjemme» läste Strindbergs klassiska
fredsnovell »Samvetskval».

Till Wikblad skref han härom 25 juni 1884:

Apropos tidskrifter, ber jag dig enträget att i Ude og
Hjemme för i våras läsa Strindbergs »Samvetskval»,
som verkligen slagit mig med förvåning och mer
än upprättat min aktning för hans stora litterära
förmåga, hvilken blifvit ej så litet rubbad genom
alla de obehagliga excesserna i hans »Dikter». Ingen
kan läsa denna novell utan att utropa, och det med
rörelse till på köpet: <i>Se där en skald!</i> Att han icke
kan skrifva vers, gör intet till saken. -- -- -- Mig
har läsningen däraf gjort uppriktigt glad -- jag begär
ej bättre än att bli öfverträffad, när litteraturen
reellt vinner därpå, och här är ett stort löfte.

Och ungefär samtidigt hette det i bref till Seligmann:

»Samvelskval» är det mest poetiska, hvilket hittills
utgått ur den produktive författarens penna. Ja,
det är så bra, att jag för min del läste det icke
blott med beundran, utan med rörelse, hvilket är
mera. Det är mig en gåta, hur samme man, som bryggt
ihop de obehagliga invektionerna i »Dikter», kunnat
höja sig till en så storsint och på samma gång ljus
uppfattning af lifvet. Det vore att önska för svenska
litteraturen, som behöfver de få krafter den har,
att denna novell betecknade en hälsosam kris i sin
författares utveckling -- ett afsked en gång för
alla till småsinne och personlig grällystnad. Man
är verkligen orättvis där hemma i Sverige, om man ej
för »Samvetskvals» skull förlåter författaren några
af hans tidigare litterära synder.

Så utkom i slutet af 1884 »Giftas», och i samband
därmed följde det åtal för »gäckeri med sakramenten»,
hvilket väckte så oerhördt uppseende och upprörde
hela Sverige.
Snoilskys uppfattning, som nära sammanföll med
sådana mäns som Viktor Rydberg, S. A. Hedlund
(Handelstidningen), Gustaf Retzius (Aftonbladet),
Nordenskiöld, Gyldén o. a. af den frisinnade
intelligensen, var den, att om han än ogillade de
åtalade uttrycken, själfva åtalet var ett missgrepp.

Hans korrespondens innehåller flere uttalanden om
detta celebra mål.

Man påtänkte i Stockholm från den litterära vänstern
en opinionsyttring, en protest mot det Strindbergska
åtalet, och Snoilsky tillspordes, om han ville
underteckna; han telegraferade till svar, att han ej
kunde detta utan att känna i hvilka ordalag gensagan
vore affattad.

I bref till Retzius, 19 oktober 1884, uttalar han
sig på följande sätt:

Jag tror för min del både att åtalet var onyttigt och
olämpligt -- onyttigt, därför att det åtalade stället
först genom lagens åtgärd tillvann sig en så allmän
uppmärksamhet. (Jag själf t. ex. hade ögnat igenom
boken utan att observera det.) Olämpligt därför,
att en sådan straffbestämmelse som <i>tukthus</i> icke står
i något förhållande till ett skriftligt crimen, som
icke upptager en tredjedels sida. Därtill kommer, att
lagens ingripande i religionsmål smakar för mycket
af gamla ofrihetstider. Men denna sak tagen som
speciellt fall, är dock icke vacker. En författare
som Strindberg, hvars ord hafva en sådan portée,
borde kunna finna andra uttryck för att uttala sin
individuella åsikt, i stället för ett så hånfullt
gyckel med en tro, som är otaliga människors enda
hopp i lifvet och enda tröst i döden.

Jag förmodar, att om en sådan protest kommer till
stånd, den måtte uttala visserligen sitt ogillande
af en åtgärd, som för en tros-sak hotar att döma en
snillrik 
författare till straffarbete, men på samma gång <i>beklaga</i>,
att samme författare förgått sig. Att uteslutande
uttala klander mot själfva åtalet och inskränka sig
att betona olämpligheten af detta, är detsamma som
att undertecknarne göra sig fullt solidariska med
Strindberg i de ifrågavarande utlåtelserna. Detta
skulle jag för min del aldrig vilja göra, ehuru
jag, i händelse jag vore juryman och ställd framför
alternativet att behandla Röda rummets och Mäster
Olofs författare som en missdådare, skulle plädera:
<i>icke skyldig</i>.

Några dagar senare sände han Retzius ett bref, som
han bad honom införa i Aftonbladet, <i>därest</i> en protest
komme till stånd. Det löd:

Herr Redaktör.

Åtspord per telegraf, om jag ville underteckna en
protest i anledning af det mot Aug. Strindberg väckta
åtalet, har jag icke ansett mig kunna sätta mitt namn
under en skrift, hvars ordalydelse i öfrigt var mig
obekant, så mycket mer som protesten i själfva den
religiösa delen af frågan möjligen innehölle sådant,
som jag kunde finna med min känsla oförenligt att
underskrifva. Illa skulle jag emellertid hafva
förstått att i dikt och sång uttala min kärlek till
friheten, om jag ett ögonblick kunde misstänkas att
sympatisera med den världsliga maktens ingripande i
frågor, som röra individens tro eller otro. Ehuru,
som jag hoppas, en förklaring från min sida sålunda är
öfverflödig, känner jag mig dock lifligt uppmanad att
vid detta tillfälle gifva tillkänna, huru äfven jag
uppröres af blotta möjligheten, att en högt begåfvad
och <i>sin<7i> mening ärligt hängifven författare för några,
låt vara ytterligt hänsynslösa uttryck skulle kunna
ådömas ett straff, hvars stränghet alltför mycket
erinrar om religionsförföljelsernas lyckligtvis
försvunna tidsålder.

När senare Snoilsky fick kännedom om en af Viktor
Rydberg affattad adress, som uppmanade till ändring
af Tryckfrihetsförordningens bestämmelser 
om straff för religionsmål<footnote>Meddelad i mitt 
arbete om Viktor Rydberg.</footnote>, förklarade han sig
icke hysa någon betänklighet mot att underskrifva
en handling, så värdig i form och berättigad i
innehåll. Den blef emellertid aldrig offentliggjord,
och detta reformkraf står ännu olöst.

Såsom Snoilskys slutomdöme om åtalet må anföras
följande rader ur ett bref till Estlander (oktober
1884):

För ögonblicket är den svenska allmänheten så
passioneradt sysselsatt med detta famösa mål, att
allt annat litterärt träder i skuggan. Nog äro höga
vederbörande bra enfaldiga, och nog gifva de bra ofta
anledning att tänka på det gamla historiska uttrycket
om folk, »som ingenting lärt och ingenting glömt». Om
de vackert låtit Strindberg denna gång få vara i fred,
så hade han visst stupat på sina oanständigheter
i Giftas, som, ehuru kvicka och drastiska de här
och där äro, likväl äro öfvervägande otäcka. Men
nej, han skulle klämmas efter för sin hänsynslösa
politiska och sociala opposition, och då man icke
hade ruter att åtala någon af hans böcker i sin
helhet, plockade man ut tio rader om nattvarden,
i förhoppning att få allt religiöst folk som eljest
kan vara rätt oppositionellt ibland, till ryggstöd. 
-- -- -- -- Jag tror, att allt själfständigt tänkande folk,
i Sverige -- -- -- ogillar Giftas, men ännu högre åtalet.

Då Strindberg frikänts, yttrade Snoilsky till
Seligmann:

Efter sådana triumfer, åtnjutna utan eget lidande,
är han skyldig allmänheten en storartad valuta i hvad
han hädanefter skrifver. Blir det mera Giftas, kan
han riskera att mot sig framkalla ett omdöme, hvilket
segervinnaren har mera att frukta af än martyren. Qui
vivra verra. Det vore emellertid mycket orättvist
att neka, det äfven hans sista beryktade bok vid
sidan af mycket motbjudande innehåller 
saker af framstående förtjänst, t. ex. skizzen <i>Måste</i>,
som är obeskrifligt förträfflig. <i>Fågel Fenix</i> är
också vacker.

I brefven till samme adressat förekomma för öfrigt
ofta smärre uttalanden om andra tidens litterära
företeelser, om Daudet och Goncourt, om Jacobsen,
Kielland och Ibsen.

Den sistnämnde var nu föremål för Snoilskys stora
beundran, och de starka omdömena om <i>Gengangere</i> finna
ingen motsvarighet i hans bref från dessa år. Tvärtom
är han harmsen öfver uttalanden i Stockholmspressen,
hvilka nått honom genom Wikblad. Han svarar denne
(1 oktober 1883):

Att lefva midt uppe uti Stockholms nuvarande litterära
atmosfär måste dock äga egenskapen att drifva folk
till exasperation. De profstycken, du delgaf mig af
pressens omdömen om Ibsen, äro pyramidaliska. Man
vore färdig att med slutna ögon och svärdet i båda
händer hugga in bland denna fänad, som vågar komma
fram med sådana ord om Nordens främste skald. <i>Våldtägt
och galen norrman</i> -- da hört alles auf. Recensionen
öfver fru Edgrens sista bok, som du förut sände
mig ur Aftonbladet, var äfven högst opassande och
orättvis i tonen, äfven om vissa anmärkningar kunde
vara grundade. Är det Flodman, som är ordinarie
recensent där?

Om Ibsens <i>Vildanden</i> skrifver han ett år senare (1
december 1884 till Seligmann):

Det är på samma gång det sorgligaste, men måhända
originellaste och djupaste af allt hvad Ibsen,
världens störste dramaturg, skapat -- icke till <i>glädje</i>,
men till <i>eftertanke</i> för samtid och eftervärld.
<b>IX.</b>

Åren 1885 -- 189O. -- Besök i hemlandet och Finland. --
De sista åren i Dresden. -- Diktningen under dessa
år. -- Uttalanden i skilda ämnen. -- Hemflyttning.

I Snoilskys korrespondens förekomma stundom svar
på förfrågningar, om han icke kunde tänka sig att
återvända till hemlandet eller åter ingå i tjänst.

Men han svarade afvisande eller afböjande. »Den usla
diplomatien» -- skrifver han på nyåret 1883 -- »där
jag förspillt gagnlöst mina bästa år hyser jag en
afsky för, som ej med ord kan återgifvas, och förr
ville jag låta hugga af mig handen än åter draga på
de handklofvarne. Nej, Gud ske lof, jag är fri som
fågeln och <i>fritt</i> skall jag sjunga.»

Ett löst framkastadt hugskott, att möjligen
landshöfdingplatsen i Göteborg inom kort kunde blifva
ledig och honom erbjuden, afböjde han halft skämtsamt,
halft allvarligt.

Emellertid vaknade lusten hos honom att, efter sex
års frånvaro, besöka hemlandet.

År 1884 hade han på Sanders föranstaltande invalts
i Nationalmusei inköpsnämnd för året, men 
svarat, att han ej kunde fungera, då hans vägar icke
förde mot norr detta år. På nyåret 1885 meddelade
han emellertid sina vänner sin afsikt att hälsa på.

»Vi umgås med planen att göra ett kortare
besök i Sverige» -- skrifver han den 9 febr. till
Lagerberg --»nämligen först till Stockholm, där hos
gamla mormor kvarlämna de små och så därifrån på en
tur åt Dalarne, Jämtland o. s. v. Näst vår längtan
att ännu en gång få omfamna Ebbas åldriga moder,
är resplanen framkallad af min önskan att på ort
och ställe göra iakttagelser och studier i och för
ett tillämnadt poetiskt arbete. Då man vill skrifva
för svenskt folk på svenskt språk, går det ej an att
alldeles tappa bort gamla landkänningar -- tid efter
annan måste man förnya förrådet af hemlandsluft i
poesiens lunga, om ej sången slutligen skall få en
främmande ton och ej mera anslå den rätta strängen
hos folket. <i>Om</i> denna tillämnade sångarfärd blir
utaf -- hälsoskäl och andra anledningar kunna göra,
att den uppskjutes till ett kommande år -- finge man
ju också mottaga <i>andra</i> intryck än de blott poetiska
och kunde därpå grunda en bestämdare uppfattning än
jag nu kan hafva, huruvida någonsin en återflyttning
till Sverige vore önskvärd -- sårbar som jag är både på
egna och min Ebbas vägnar, måste jag känna en verkligt
varm sympati komma mig till mötes från vida kretsar,
för att jag skulle gå in på att eventuellt utbyta vår
trygga och lyckliga fristad i Dresden mot hemlandets
visserligen kära, men måhända skarpa luft.» 

Och i ett bref till Estlander en månad senare varierar
han samma ämne, då han sänder honom Klabauterman
till genomläsning:

Några flera dylika lyriskepiska småberättelser
skola gifva grundtonen åt den volym jag hoppas kunna
utsläppa nästa år. Mera omfattande planer har jag
också, men uppskjuter härmed; sedan idén att i sommar
besöka Norden 
allt mer och mer mognar, känner jag på mig, att det
intryck, jag skall komma att medföra från detta
besök, kommer att äga afgörande inflytelse på
arten och innehållet i hvad jag hädanefter kommer
att skrifva. Den moderna litteraturen med sina
experimenter, sitt tvifvel, sitt rufvande öfver
samhällets alla sorgliga olösta problemer har slagit
djupa, djupa klor i mitt mottagliga sinne. <i>Skönheten</i>
kommer mig mången gång att framstå som ett hån
mot allt det verkliga elände, som möter vid hvarje
steg i lifvet. Jag känner visserligen till fullo,
huru otillräckliga mina framställningsmedel äro
för att gifva luft åt alla dessa stridiga känslor,
jag känner, huru min alstringskraft löper fara att
försvagas af allt detta, men det är ej lätt att komma
ur det. Familjen och fäderneslandet äro, när allt
kommer till allt, räddningsmedlen för oss, vacklande
och omtöcknade nutidsmänniskor. Det första stödet har
jag och känner det fastare, varmare dag från dag -- men
fäderneslandet? Jag behöfver andas in igen en dosis
hemlandsluft, om det skall gå att i längden skrifva
svenska för svenskarne. Jag behöfver se och känna, att
det finns ett varmt rum för mig i det gamla landet,
icke för att jag anser mig hafva mycket att pocka på --
några mottaganden à la Strindberg ber jag Gud bevara
mig från i min relativa ringhet och obemärkthet -- men
ett godt svenskt välkommen från <i>de få</i>, som känna och
förstå, det kan jag ej neka, att jag skulle oändligt
värdera. Jag vet, att jag sedan skulle finna svenska
toner såsom aldrig förr. Tempus providebit! Skulle
det nu än ytterligare foga sig så lyckligt, att
vi på hemvägen från Stockholm kunde få tillbringa
ett par dagar ute hos eder i finska skärgården,
i landtlig afskildhet, då vore visserligen denna
sommar välsignad.

"*"

Resan anträddes i juni månad och kosan styrdes
först till Stockholm, där Wikblad och hans hustru
med en vänskap och en kärleksfullhet, som Snoilsky
ej tröttnade att prisa, tog sig an familjen, 
icke minst dess småttingar. Snoilsky var mycket
glad åt sin Stockholmsvistelse:

Här i Stockholm hafva vännerne till mig och mitt
författarskap mottagit oss med en hjärtlighet, som
gör mig helt varm, bara jag tänker därpå. Måtte jag
kunna på något sätt förtjäna och återgälda all denna
vänlighet.

Ett besök i Uppsala var förknippadt med Namnlösa
Sällskapets tjugufemårsfest, till hvilken han diktat
en vemodsfylld festsång, där han särskildt besjöng

»Vännerne, som uteblifvit, ack, men utan återbud»,
främst »allas älskling», Ernst Björck.

Snoilsky begaf sig därefter med sin maka på
en långresa i svenska och finska bygder. Först
västerut. I Hjo besöktes den sjuke vännen Edvard
Bäckström. Snoilsky skref om detta möte till deras
gemensamme vän Wikblad:

Första anblicken af den gamle vännen var djupt smärtsam; 
han var en ruin mot den Edvard, jag mindes för 7 år sedan; 
men sedan jag väl hunnit vänja mig vid <i>utseendets</i> 
förändring, igenkände jag under loppet af vår samvaro mången 
glimt af det gamla lynnet -- hans trofasthet var helt densamma 
och hans glädje öfver besöket omisskännelig.

Det är samma stämning, som han föga mer än ett
halft år senare gaf poetisk form i grafdikten öfver
Bäckström:

<tab>Det var på Vetterns strand vi åter möttes, 
<tab>Se'n många år ej sammanfört oss tu. 
<tab>Din eld var tynande, din gång den tröttes, 
<tab>Men hjärtat strax dig kände -- det var du. 
<tab>I dessa drag med plågans allvarsprägel
<tab>Jag fann min gamle lekkamrat igen. -- --
Från Hjo gick färden till Göteborg, där Snoilsky
gästade sin gamle medarbetare på numismatikens fält
Magnus Lagerberg å det vackra Råda, fordom Martina
von Schwerins bostad, »där svenska sångens idkare
varit välkomna gäster förr i tiden och där den störste
bland dem lämnat efter sig minnen».

Han kom nu ock i beröring med S. A. Hedlunds och
Viktor Rydbergs<footnote>Rydberg vistades denna sommar i närheten af Särö,
men hade rest in till Göteborg för att under flere
dagar sammanträffa med Snoilsky.</footnote> krets.

En vacker fest gafs söndagen den 18 juli å Råda, till
hvilken åtskilliga representanter för det litterära
Göteborg voro inbjudna, liksom äfven några resande
främlingar, däribland Snoilskys danske öfversättare,
Otto Borchsenius.

De, som under dessa dagar knöto bekantskap med
Snoilsky, bevara ljusa, oförgätliga minnen. Skalden
stod då i sin fulla mannakraft och sin fulla skönhet
samt kände tydligen glädje och hugnad öfver den våg
af sympati, som kom honom till mötes.

Från Göteborg företogs en tur genom Dalarne, Jämtland
till Norge och genom Norrland.

»Vår resa», -- heter det i ett bref från Sundsvall den
16 augusti till Seligmann -- »har hittills varit i allo
angenäm och rik på sköna intryck från naturen i höga
norden. Bland det myckna jag där sett och njutit,
vill jag särskildt framhålla Rättvik, där söndagen
med sitt pittoreska vimmel af båtar fullastade med
kyrkfolk utgjorde en makalös <i>ursvensk</i> bild, vidare
Frösön med sina doftande ängar och björkstammar
speglade i Storsjöns lugna yta, Tännforsen med sin
hvitskummande vattenmur samt först och sist <i>Molde</i>,
Molde, Blomsternes By, som Björnson sjunger. Molde,
vet du, det är Nordens pärla. Utsikten öfver fjorden,
där 52 mer eller 
mindre snöiga toppar blicka ned ur fjärran, det är ett
skådespel, som lämnar allt annat bakom sig. Det mest
utsökta sällskap hade vi där också -- Dietrichson med
familj samt Ibsen jämte fru. Du vet, huru Ebba och
jag beundra Ibsen. Under fyra dagar hade vi glädjen
att sällskapa med honom från morgon till kväll, och
jag är glad att medföra ett varmt <i>personligt</i> intryck
af den store, gåtlike mannen. Mot oss var han högst
älskvärd, ja meddelsam. Han hade naturligtvis icke
sett min senaste diktsamling (III), men jag skulle
gärna vilja, att han finge den, icke därför att jag
inbillar mig, att han, som nu helt är uppgången i
dramatiskt skapande, synnerligen skall värdera den,
men som ett prof af min tacksamhet för oförgätliga
stunder, som hans diktargenius beredt mig.»

Äfven för Ibsen var samvaron i Molde »en velgörende
Berigelse, uden Sammenligning den ädleste Erindring,
vi har taget med os fra vort Ophold i Norge», såsom
han skref i ett bref, där han tackar Snoilsky för
tredje samlingen af hans Dikter, »fra först til
sidst et Værk, fuldt værdigt Skandinaviens störste
nulevende Lyriker».

Öfver Sundsvall styrdes kosan till Finland, där
Snoilsky sade sig hafva upplefvat kanske »de
märkvärdigaste och skönaste dagar i hela sitt
reselif».

I ett bref från Helsingfors af den 26 augusti till
Lagerberg kastar han en återblick öfver färden:

Det mottagande, som jag rönt i detta för mig hittills
så främmande samhälle därbortom Bottniska viken, har
varit ett sådant, att hvarje skildring däraf skulle,
lagd i min egen mun, förefalla som det odrägligaste
skryt. Jag skyndar att förutskicka den förmildrande
anmärkningen, att <i>en</i> del af den hyllning, för hvilken
vi här varit föremål, väl gällt oss i vår egenskap
af <i>svenska</i> gäster, ty, oaktadt alla här rådande
partistrider angående språkfrågan, har jag dock äfven
hos »fennomanerne» spårat många drag af den forna
tillgifvenheten för Sverige. Icke dess mindre har
den uppmärksamhet, som visats mig personligen för
mina skrifter, varit tillräckligt stor att förvrida
hufvudet på hvar och en, som icke, i likhet med mig,
har en viss dosis själfkritik. -- -- -- -- Bland nya
vänner, som jag här förvärfvat, är jag särdeles
förtjust i målaren Edelfelt, som, oafsedt att han
är en verkligt stor konstnär, är en synnerligen
intagande personlighet.

Redan vid första steget på finsk jord väntade en
angenäm öfverraskning. Tullviseringen inställdes och
ersattes af en -- serenad. I Vasa började »festandet»,
och där fick Snoilsky återse en gammal bekant -- sin
myntsamling, som efter A. W. Stjernstedts död hamnat
hos den finske mecenaten Antell. Från Vasa foro de
svenska gästerna dels med järnväg, dels i båt och
vagn genom Tavastland, med rastedagar i Tammerfors
och på Rapola gård, där professorn frih. Palmén och en
koloni af svensk-finska vänner visade dem gästfrihet.

Särskildt bevarade Snoilsky färden öfver sjön Roine i
kärt minne, och då Palmén, som i tidningen »Finland»
(26, 28, 29 augusti 1885) skildrat färden »från
Tammerfors till Tavastehus med Carl Snoilsky», sände
sin reskamrat dessa blad, svarade denne:

Jag hembär dig min innerliga tacksägelse för din
skildring, som kommit oss att ånyo genomlefva de kära
dagar, vi i ditt sällskap tillbragte på färden genom
det sköna Tavastland. Vi hafva åter förnummit suset af
Roines älskliga vågor, åter tonernas hälsning på den
lummiga åsen vid det idylliska Rapola och än mera all
den varma, oskrymtade hjärtlighet, hvarmed du och de
dina mottogo de svenska gästerna; hur talar den ej
ånyo till oss på de ställen i din 
reseberättelse, där du direkt omnämner dem, som
fingo vara de lyckliga hufvudpersonerna i denna lilla
oförgätliga Odyssée. Kan det vara underligt, om jag
älskar Finland -- det har för mig blifvit rent utaf ett
stycke fädernesland. Du må vara fennomaii huru mycket
som hälst, skall du ändock icke förmena mig, den
svenske sångaren, att känna mig så att säga andligen
hemma i det land, där jag varit så lycklig och där
jag för det ringa jag förmått uträtta inom området
för min lifsgärning skördat ett erkännande, som skall
sporra mig att anstränga mig till det yttersta. -- -- --

Jag tror fullt och fast på en lycklig framtid för
Finland -- så mycket blod, så mycket tålamod har icke
offrats förgäfves; edra gamla f. d. kamrater i ljuft
och ledt bortom Bottenhafvet skola glädjas öfver eder
lycka och aldrig vara så själfviska, att vi glömma
Lönnrots folk för Runebergs, fast det nu icke kan
hjälpas, att blodet är tjockare än vattnet.

I Helsingfors omhuldade Estlander och hans maka det
resande paret.

Här återsåg Snoilsky också sin vän från Romatiden,
Severin Falkman. Han yttrade, att denne icke saknades
vid något tillfälle »bland de vänner, som förvandlade
vår vistelse i Helsingfors till en oafbruten fest».

»En utfärd företogo vi tillsammans, Falkman och
jag. Den gällde Sveaborg. Vi läto sätta oss öfver
till hufvudfästningen, där vi, enligt föreskrift,
fingo anmäla oss hos kommendanten, general Baggowut,
eller Bagghufvud, som detta namn af svenskt ursprung
förut skrifvits. Den gamle generalen förstod endast
ryska, men Falkman kunde tillräckligt däraf, för
att framställa vår åstundan att besöka Ehrensvärds
graf. Vi sågo ju inte ut som militäriske spioner
och fingo tillstånd att oförhindradt vandra omkring
under eskort af en underofficer. Då vi framkommo
till monumentet, var en rysk soldat sysselsatt med
att putsa detsamma. Jag tror, att uppsåtlig vanvård
skulle gjort ett mindre smärtsamt intryck på den
svenske besökaren. 
<i>Fuimus Troes</i>. Gripen och uppskakad återkom jag
till Helsingfors och var ur humör för den dagen.»

Den 24 augusti var en större fest anordnad i
Helsingfors för skalden och hans maka, därvid
professor Vilhelm Bolin höll hälsningstalet, och den
26 augusti gästade Snoilsky, i sällskap med Estlander,
Tavaststierna och andra den finska kulturens män,
den åldrige Topelius på hans landtställe Björkudden
<footnote>Tavaststierna skildrade i Helsingfors Dagblad 2
oktober 1885 detta besök, en skildring, som återgafs
i flere svenska blad och som senast omtryckts i en
uppsats af Söderhielm i Ateneum 1898.</footnote>,
därvid värden i vältaliga ord bragte sin sångarbroder
en hyllning, hvari det bl. a. hette om den svenske
hedersgästen:

Han vet -- och något vet jag också -- hvad ett rykte
är värdt. Vi veta, att vi bära vår skatt i lerkärl,
på det att kraften må vara Guds och icke af oss. Ofvan
oss står det högsta, som vi aldrig nå, urkällan, af
hvilken vi äro det blekaste återsken. Och när man
prisar oss rika eller lyckliga för att vi stundom
finna ett ord, som länge legat outtaladt i människors
bröst, så svara vi: det är icke af oss, det bästa vi
förmått är icke vårt verk, det är oss gifvet. Det
är sörjdt för att träden icke växa till himmelen,
hvarje gåfva medför sin tuktan. Och då minnas vi
Goethes ord om Tasso:

<tab>»Der Lorbeerkranz ist, wo er dir erscheint, 
<tab>Ein Zeichen mehr des Leidens als des Gliicks.» 

Vi tömma denna droppe af lif och glöd för den skald, som  under
vida  vandringar lärt sig tillhöra mänskligheten,
men som aldrig upphört att med hjärterötterna tillhöra sitt 
fädernesland -- för honom, som alltid ägnat sitt manliga ord 
åt hvad samtiden äger ädelt och fruktbart, men aldrig böjt knä 
för dess afgudar; för honom, som aldrig slösat sina skatter
för ära och vinning, men skänkt dem kungligt fritt åt sitt folk 
och världen.  -- -- --
Jag slutar med gossens ord, när han i vintersnön
hörde en vårens fågel sjunga:

<tab>Tack guldfågel, 
<tab>Ja, tack guldfågel.

Dagen därefter gästades Borgå, där besöket vid
Runebergs forna hem och den grift, där han hvilade,
gjorde djupt intryck på Snoilsky. Vid den fest,
som här gafs, tolkade Snoilsky den tacksamhet,
hvari han stode till Runeberg såsom den store,
oupphunne mästaren. Samma känslor gaf han uttryck i
det vackra poem, som han ett par dagar senare sände
lektor J. E. Strömborg att offentliggöras i Borgå
tidning, »såsom ett litet prof af sin tacksamhet för
den minnesrika dagen och af den hågkomst för lifvet
han hemförde därifrån»:

<tab>Borgå, du gamla, på minnen rik! 
<tab>Dikten har älskat din stilla vik. 
<tab>Här hade svanen sitt varma bo, 
<tab>Här har du fredat hans sista ro.
<tab>-- -- -- --
<tab>Borgå, du lilla vid frostig strand,
<tab>Är dock en kungsstad i sångens land!

Själf fick Snoilsky mottaga en skaldehälsning från
Karl August Tavaststierna, innehållande anspelningar
på olika af hans dikter.

Natten till den 29 augusti lämnade Snoilsky Finland,
ännu på båten hälsad af studentsång. Den finska
resans kära minnen sammanfattade han i dikten <i>Till
Finland.  Tack och hälsning.</i>

I Stockholm stannade Snoilsky ännu några veckor. Den
17 september var en festlighet anordnad till hans
ära. Den erhöll en egendomlig, vemodsfull prägel
genom Edvard Bäckströms 
versifierade hyllning åt Snoilsky. Jag ser talaren ännu för
mig, huru han bräcklig och svag, mer lik en vålnad
än en lefvande människa, skred fram till bålen,
för att till sin kamrat från skolan, universitetet
och sångförbundet rikta några strofer, som kanske
voro hans svanesång. Det var som han sade »trohetens
förgät mig ej» han bjöde den, som mäktade skänka
»snillets eterneller».

I slutet af september hade Snoilsky på hemfärden
vistats i Skåne och farit öfver till Köpenhamn
för att sammanträffa med sin äldsta dotter, som
han icke sett på sex år. Mötet aflopp »så godt och
tillfredsställande som möjligt» och skänkte honom
stor hugnad.

Vid ett annat besök i Köpenhamn gästade det Snoilskyska 
paret Georg Brandes och gjorde tillsammans med
Anne Charlotte Edgren en visit hos gamla fru Johanne
Luise Heiberg, som -- skrifver Snoilsky -- »mirable
dictu hade reda på mina poetiska produktioner». I
Lund bragte studentkåren under sång och flygande fanor
skalden en hyllning. Den 28 september reste familjen
till hemmet i Dresden.

»Ja, nu äro vi åter hemma i det gamla Dresden» -- skref
han i oktober, till Klemming -- »och det är verkligen
märkvärdigt, hvad vi trifvas där. Naturligtvis var det
ytterst kärt och lärorikt att återse gamla Sverige
och trogna vänner där, men jag kan ändå icke påstå,
att jag på minsta vis är hemsjuk. Lugnet, stillheten
äro vordna så att säga min lifsluft, och jag rädes,
att Sverige kommer att blifva mig för bråkigt och
oroligt, om jag en gång hamnar där på allvar. Intet
inbillar jag mig, att man skall göra någon affär af
mig, då jag kommer andra gången, men det blir ändå
så mycket som jag där måste underkasta mig, hvilket
jag här är 
alldeles fri ifrån. Jag tror nästan, att det vore
bättre att endast komma hem någon gång på besök,
men bo ute. Dock framtiden får afgöra.

Att Snoilsky i allt fall vid denna tid hade allvarliga
tankar på återflyttning till hemlandet och närmast
bosättning i Uppsala, framgår af hans brefväxling.

»Aldrig, aldrig» -- heter det i bref till Lagerberg
-- »få vi så sälla dagar i Sverige. Det är endast
plikten att gifva barnen en svensk uppfostran, som
gör, att vi fortfarande hysa planen till uppbrott
härifrån. Om det sker redan i höst, därom äro vi dock
ännu i ovisshet. Det beror på, om vi till den 1 april
kunna erhålla uppgift på en våra behof motsvarande
lägenhet i Uppsala, hvilken ort för oss förenar
Stockholms angenäma sidor, i betraktande af det
nära grannskapet, och den relativa stillhet vi
eftersträfva. Motser jag sålunda den ifrågavarande
hemflyttningen utan egentlig entusiasm, är jag
emellertid glad, att jag varit i Sverige, bland annat
därföre att visst folk fick se, hur innerligt väl
det gått för sig, och att man där icke för mig är
så helt likgiltig som somliga hoppats. Ja, afunden
skall kanske tycka, eller rättare den <i>har</i> tyckt --
hvad också brefvet till Hedlund gaf vid 


CARL SNOILSKY 1885.
handen -- att man gjort långt mera affär af mig än
jag förtjänat. Nå, jag vill själf gifva dem rätt
däruti. Hvad jag åstadkommit, är jag visserligen
ej stolt öfver, då jag djupt känner, hur omätligt
afståndet är till det verkligt stora, sköna och
sanna -- och för öfrigt har jag, som du nog vet, en
formlig skräck för allt som stöter på ovation. Icke
dess mindre var jag glad och tacksam denna gång för
<i>allt</i> hvad som kom mig till del. Efter allt hvad man
obestridt och oemotsagdt fått ösa öfver mig i sex år,
var det för mig en stund af upprättelse att vid min
älskades sida få höra ett par ord af <i>tack</i> i mina
fäders land. Nu har jag en gång fått höra det, och
kommer jag igen, behöfver det icke upprepas oftare.»

Det blef emellertid nu intet af den påtänkta
återflyttningen. »Vi stanna här ännu en vinter i hopp,
att under ett års lopp nya och bättre tillfällen
måtte yppa sig», skrifver Snoilsky till Wikblad
februari 1886.

"*"

Förhoppningarna, att den nordiska resan skulle skänka
Snoilskys diktning nya och starka impulser, kunna
knappast sägas ha gått i fullbordan. Det är väl sannt,
att vistelsen i Sverige och Finland gaf anledning
till en rad vackra dikter: <i>I Rättvik, Tännforsen,
Stockholmsbild</i>, de redan nämnda <i>Till Finland</i> och <i>Borgå</i>
samt <i>Finlands värn</i> och <i>Vid Valkiakoski pappersbruk.</i>

»Hela förra året» -- skref han 1887 till Lagerberg
-- »drömde jag om att i en serie taflor besjunga
bilder från Sveriges natur och andra minnen från det
senaste besöket, men däraf vardt föga eller intet. De
lyriska stämningarna äro oberäkneliga och låta ej
befalla sig.»

De svenska dikterna äro situationsbilder och
lokalskildringar af det slag, hvarmed Snoilskys 
sångmö alltid visat sig förtrogen. Dock låter det
sig icke neka, att hon trifs bättre i färgrikare
nejder. En kritiker -- J. A. Runström -- anmärkte
redan 1881<footnote>Ny Svensk Tidskrift sid. 447 
noten.</footnote> »den betydande roll koloriten eller
det pittoreska spelar i Snoilskys skaldskap och att,
då man rätt fått syn härpå, man lätt kunde frestas
till det antagandet, att hans fantasi nödvändigt
behöfde de stora synerna, det rika färgskimrande
lifvet för att äggas till kraftig produktion och att
hans poesi därför måste blekna och tråna hemma i det
färglösa Norden».

Ett präktigt skaldestycke är hyllningen åt Runebergs
minne såsom <i>Finlands värn</i> gent emot stormar från
öster:

<tab>Om molnet kommer, orkanens tolk, 
<tab>Och visar sin knutna hand, 
<tab>Den man, som sjungit ihop ett folk, 
<tab>Än skyddar i sången sitt land.

Men den betydelsefullaste af de från resan inspirerade
dikterna är den först sommaren 1886 fullbordade <i>Vid
Valkiakoski pappersbruk</i>.

Det är en i hela sin läggning rent af typisk
Snoilskydikt, med dess poetiska symbolisering af
en yttre iakttagelse. I lumporna, som söndermalas i
papperskvarnen, ser han <i>lidandets</i> symbol, och det som
skall tryckas på dessa trasor, hvilka druckit svett
och blod och tårar, blir den gamla sagan om sorg och
brott, om smärta och död. Men från något blad bland
dessa tusen ark skall en röst öfverklinga bruset; det
är barmhärtigheten, som i sitt bad renar de trasor,
dem människor försmådde:
<tab>Mot lidandet är stäldt ett annat ord:
<tab><i>Medlidande</i>... När det går ut kring världen, 
<tab>Kanhända från en Dostojewskis bord 
<tab>På tiggarns klutar det begynner färden.

Närmast efter hemkomsten till Dresden började Snoilsky
syssla med tanken på nya Svenska Bilder. En anekdot,
som han läst i Biografiskt lexikon, under rubriken
Tibell, gaf honom idén till <i>Den trettonde mars</i>
<footnote>Ny Svensk Tidskrift januari 1886.</footnote>, 
bilden af den störtade Gustaf IV Adolf, i det
ögonblick det går upp för honom, hvad det är som
orsakat hans olyckor och hans fall.<footnote>Den här 
efter Crusenstolpe meddelade
anekdoten omtalar, hurusom Gustaf IV Adolf vid
åsynen af de trasigt klädde, af hunger, köld och
mattighet vacklande landtvärnsmännen bestört
frågat, huru saken hängde ihop, under det en stråle
af ljus började skymta i det dunkel, hvari man höll
honom. Tibell hade emellertid då afvändt spörsmålet
med en antydan, att ungdomen möjligen tagit
sig för mycket till bästa under den gästfrihet,
som obetänksamt visats den.</footnote>


Något år innan Snoilsky skref dikten, hade han för
öfrigt i ett bref till Lagerberg, som på drottningens
af Sachsen uppdrag intresserat sig för hemförandet
af Gustaf IV Adolfs stoft, uttalat sig i viss mån
tvekande om, huruvida det vore klokt medgifva detta,
enär det kunde tydas, som hade man en skuld att
afbörda; härefter hade han tillagt: »Den stackars
Gustaf IV må gärna erkännas hafva ägt många enskilda
dygder, men hvad hans afsättning beträffar, hade
denna endast det felet att komma två år för sent.»
Det är också de <i>enskilda</i> dygderna hos den olycklige
monarken, Snoilsky i sin dikt låter verka försonande.

Ganska egendomligt är att iakttaga motsatsen i
uppfattningen af den olycklige Gustaf Adolf hos
Runeberg och hos Snoilsky.
Den förre framställer honom -- i enlighet med den
allmänna folkopinionen -- såsom den löjlige dåren,
hvilken söker axla Karl den tolftes skrud och
föra hans svärd. I motsats till denna ironiska
bild, som verkar med komisk styrka, uppfattar
Snoilsky konungaskepnaden tragiskt, såsom ett offer
visserligen för sin egen inskränkthet och envishet,
men ock för andras sanningslöshet och brist på
uppriktighet. Och Snoilsky har härvid, liksom senare
den romanförfattarinna, hvilken skildrat »Konungens»
utvecklingshistoria, framhållit de försonande
momenten i hans psykologi: hans rättrådighet, hans
sannfärdighet.

<tab>Hur kunde det gå så förtvifladt slätt, 
<tab>Så jämmerligt som det gjorde? 
<tab>Han var ju en kämpe för sanning och rätt, 
<tab>Därtill en Herrans smorde!
<tab>-- -- --
<tab>Och åter ensam emot sitt bord 
<tab>Han sjönk, den beklagansvärde. 
<tab>Uti sitt mörker ett sanningens ord,
<tab>En stråle af ljus han begärde.
<footnote>Synpunkten af Gustaf IV Adolf -- Napoleonsfienden
-- såsom <i>sanningens</i> och <i>rättens</i> målsman har tidigt
framkommit i världslitteraturen.

Redan 1802 skref <i>Wordsworth</i> följande sonett,
offentliggjord 1807.

<tab><i>The King of Sweden.</i>

The voice of song from distant lands shall call 
To that great King; shall hail the crowned Youth 
Who, taking counsel of unbending Truth, 
By one example hath set forth to all 
How they with dignity may stand -- - or fall, 
If fall they must.  Now, whither doth it tend? 
And what to him and his shall be the end? 
That thought is one which neither can appal 
Nor cheer him; for the illustrious Swede hath done
The thing which ought to be; he stands above
All consequences: work lie hath begun
Of fortitude, and piety, and love,
Which all his glorious ancestors approve;
The heroes bless him -- him their rightful son.

Bekant är ock den unge <i>Victor Hugos</i> ode till "Colonel
Gustafson", september 1825, där det bl. a. heter:

Pour mériter ce rang auguste, 
Aux vertus par le ciel offert, 
Qui plus que lui fut noble et juste? 
Et qui, surtout, a plus souffert? 
Cet homme a payé tant de gloire 
Par des malheurs que la memoire 
Ne peut rappeler sans effroi; 
C'est un enfant des Scandinaves;
C'est Gustave, fils de Gustaves, 
C'est un exilé, c'est un roi.</footnote>
Rätt »con amore» sysslade Snoilsky i december 1885
med en annan svensk bild, den stora dikten till
fru Lenngrens ära, hvarmed han firade Akademiens
hundraårsjubileum mars 1886: <i>En afton hos fru
Lenngren.</i> 

Då Wirsén skulle skrifva själfva den egentliga
festdikten till akademiens högtid, hade Snoilsky för
afsikt att bjuda »ett lyriskt intermezzo», men det
råkade bli »en hel historia i tre afdelningar».
<footnote>Snoilsky räknar då andra sångens båda afdelningar
som två.</footnote>--
»Jag säger med Walter Scott: hade ej tid att skrifva
kort».<footnote>Bref till Klemming 18 dec. 1885.</footnote>

Ofvan -- sid. 19 -- är omtaladt, huru högt Snoilsky
ställde den gustavianska skaldinnan. Han afsåg,
skref han, icke något retoriskt praktstycke i vanlig
stil, utan ett försök att genom anbringande af
små realistiska drag gifva en någorlunda åskådlig
skildring af skaldinnans husliga interiör och 
umgängeskrets, alltsammans grupperande sig kring en liten
diktad situation:

»Jag äger, till exempel bland mina källor en
fullständig planritning af fru Lenngrens bostad,
med uppgift på möblemangets utseende o. s. v. Men
dessa yttre detaljer gifva endast ramen till bilden,
det anekdotiska förrådet beträffande själfva personen
är, som du vet, förvånande sparsamt, då man betänker
hvilken hög plats hon innehar i litteraturen. Man
har ju ej ens en noggrannare beskrifning på hennes
yttre apparition, utom ett par medaljongbilder,
efter gammal idealistisk uppfattning försedda med
lagerkrans (»spenat i håret», lär hon själf sagt)
och hårklädsel à la grecque.»<footnote>Bref till 
Klemming.</footnote> 

Därför var Snoilsky angelägen att få kännedom om mera
intima enskildheter. Förgäfves sökte han i en gammal
uppsats i tidningen »Tiden», som han mindes sig ha
läst i sin barndom, några sådana, och han lät äfven
efterhöra hos mig, som då sysslade med en monografi
öfver fru Lenngren, om jag tilläfventyrs kände några
biografiska smådrag, hvilka kunde göra den lilla
poetiska genrebilden mera åskådlig.

Efter diktens offentliggörande skref han ock, att han
hoppades, det jag icke upptäckt något direkt fel mot
tiden eller kostymen; han hade ej anspelat på någon
dikt, som ej veterligen varit författad 1796, och
den enda licentia poetica han tillåtit sig var att
lägga en butik midt emot fru Lenngrens bostad, ehuru
Klemming upplyst om, att det endast fanns en mur.

För öfrigt hade han icke lust att komma till
jubelfesten för att läsa upp poemet; han ansåg det 
vara »nog starkt realistiskt i stil och diktion för
det festliga tillfället».

Han var senare, enligt hvad K. A. Melin antecknat
(1890), icke rätt nöjd med första afdelningen, som
vållat honom stort besvär, och han ansåg, helt visst
med orätt, att det kunnat vara nog med den andra.

Man har kallat Snoilsky en eftergustavian -- om med
rätt eller orätt, därom kan stridas. Säkert är,
att han tagit i arf rätt mycket af den gustavianska
tidens klarhet, fina vett, dess spirituella behag
och stränga formsinne. Och i denna dikt biktar han
sin sympati för den krets, som slog ett slag för
sundt förnuft, och särskildt för den »osynliga»,
kvinnliga medlemmen i den akademiska kretsen.

<tab>Guitarrn är stum på Bellmans fattiggraf, 
<tab>Den sprungna bågen läggs på Kellgrens kista, 
<tab>Då är det <i>hon</i>, som fängslar land och stad 
<tab>Med några visor i ett tidningsblad.

Snärten åt »svärmaren» Reuterholm, »ljusets fiende»,
är i någon mån orättvis; dennes förhållande till våra
vitterlekare tål att ses äfven från annan synpunkt
än den traditionella<footnote>Reuterholms brefvexling i 
Riksarkivet lämnar därom intyg.</footnote>; men ett poem 
är ju ingen litteraturhistorisk afhandling. Med kärleksfull 
pietet framtrollar skalden <i>interiören</i> af det hem, 
där som det en gång försmädligt sades »tépresidentskan för
akademiherrarne» förde spiran.

Det är en af de vackraste hyllningar, som en svensk
diktare ägnat en föregångare, en hederssång, hvilken
verkar desto mera kraftigt som den ej blott <i>prisar</i>,
utan ock <i>skildrar</i>; den ger ett stycke 
lif, en verklighetsbild, som ställer den gustavianska
tiden i dess älskvärdaste dager.

Ännu en svensk historisk bild är att nämna; det är <i>I
Svedenborgs trädgård</i>, som tillkom sommaren 1886 och
som Snoilsky offentliggjorde i den godtköpsupplaga af
samtliga Svenska Bilder, hvilken då utgafs, närmast
för skolornas skull, där de börjat läsas. Dikten
utgör en lekfull anekdot om den store andeskådaren
som barnavän.

Smärre dikter, hvilka tillkommo under senare delen
af 1885, voro <i>Tidningspojken</i>, offentliggjord i
Julkvällen 1885 -- besläktad med »Olika synpunkter»,
utgör den en hyllning åt det nyttiga, morgonfriska
arbetet i motsats till drönarlifvet -- <i>Utom tullen</i>,
en liten vemodsfull situationsbild, som meddelades
i en välgörenhetskalender, »Dagsländan», och <i>Vid 
urskogsgränsen</i>, som trycktes i Svensk kalender för 1886,
men som icke medtagits i den fjärde samlingen. Det är
en bild från striden mellan det bortdöende urfolket
och en frambrytande kultur.

<tab>Han stod där vid urskogsgränsen, 
<tab>De gamle jättarnes son, 
<tab>Såg slätten därnere brukas 
<tab>Af småfolket långt ifrån.

<tab>De byggde tempel och gårdar, 
<tab>De grofvo och hägnade in
<tab>Och döpte om sina täppor 
<tab>Beständigt med min och din.

<tab>Då greps han af rasande vrede; 
<tab>Med klubba i björnstark hand 
<tab>Han rusade ned på åkern, 
<tab>Gick löst på närmaste man.
<tab>De togo alla till fötter, 
<tab>Men borta i byn slogs larm;
<tab>Försåtligt ett slungadt bronsspjut 
<tab>Begrof sig i jättens barm.

<tab>Liksom en stupande fura 
<tab>Han sjönk bland gungande ax;
<tab>Nu vardt det af små och stora 
<tab>Ett stim kring den fallne strax.

<tab>De mätte hans väldiga skuldror 
<tab>Och prisade gudarne visst, 
<tab>Som lärt dern att fälla de starke 
<tab>Så lyckligt med konst och list.

<tab>Men inne i urskogsmörkret 
<tab>Bland mossiga hällar grå,
<tab>Där väntade jättekvinnan 
<tab>Med sina hungriga små.

<tab>En ekorres snabba prassel, 
<tab>En susning i tallens topp --
<tab>Otåligt strök hon ur pannan 
<tab>Sitt gula hår och såg opp.

<tab>Och gång efter gång förgäfves 
<tab>Ett lekande gossepar
<tab>Sprang fram några steg mot snåret 
<tab>Och ropte: nu kommer far!

I februari 1886 mottog Snoilsky underrättelsen om den
käre vännen Edvard Bäckströms bortgång. Till deras
gemensamme förtrogne Wikblad, som underrättat honom
om dödsfallet, skref han:

Alltså är då vår käre Edvard ej längre bland de
lefvande -- jag tyckte i höstas efter återkomsten
från Hjo, att han hade tagit sig mycket, och
kunde ej föreställa mig, att hans slut skulle vara
öfverhängande. Frid med den gode, 
trofaste vännens minne! Du har i sanning rätt uti
att den gamla ungdomskretsen på ett sorgligt sätt
glesnar. Vi öfverlefvande skola så mycket trängre
sluta oss tillsammans med vår skatt af gemensamma
minnen. Vår vän Edvard var, som vi veta, på de
sista åren ej mer densamme som i yngre dagar. Hans
förstörda hälsa hade äfven inverkat på det fina och
ömtåliga strängaspelet i hans inre, men hjärtats
godhet, trohet och pålitlighet öfverlefde på ett
oförgätligt sätt aftagandet af de lysande, men mera
flyktiga egenskaperna. För världen blef han kanske
icke <i>allt</i> hvad han var ämnad till, men för oss,
som han höll af och som älskade honom tillbaka,
är hans minne ingen <i>torso</i> -- för oss står han hel,
hel i det ädlaste och bästa. Nu är förmörkelsen,
den som jordiskt lidande framkallat, för alltid
öfverstånden. Edvard bad mig en gång i ett bref --
jag vill minnas med anledning af grafverserna öfver
Bohman -- att på samma sätt skänka äfven honom en
blomma, då han ej skulle finnas mera. Jag slog då
bort det som ett skämt, men erinrar mig nu hans ord
med djupt vemod. Några stackars strofer af den lyra,
som han älskade, är den enda gärd jag kan gifva --
men den skall han få.

Det skaldestycke, Snoilsky med dessa rader bebådade,
var den sorgedikt, som återkallade barndomsminnena
från skolbänken, sångidrotterna i studentkammaren,
triumferna å skådebanan och som slöt med en anspelning
på vännens dikt om Syrenerna:

<tab>Din sångarvår var kort; du kännt det ofta, 
<tab>Då till din egen sinnebild du satt 
<tab>De violetta blommor, hvilka dofta 
<tab>Ifrån en majdag till en juninatt.

Sommaren 1886 tillbragtes af Snoilsky och hans
familj på Sandhamn, där den sköna ensamheten mellan
gråa klippor och den blånande hafsviken outsägligt
tilltalade honom, och där hans små 
fröjdades åt att tumla omkring bland lots- och
fiskarebarnen. Något arbetade han här på sin nya
diktsamling, men icke så mycket, som han hoppats
hinna med, och till hösten kunde den i hvarje fall
icke blifva färdig.

Omedelbara frukter af vistelsen å detta fiskeläge voro
dikterna <i>Namnet i klippan</i> med dess rörande hyllning
åt förnöjsamheten, lyckan och troheten i det ringa
kallet, åt det enkla hemmet med dess egen prägel och
med namnet hugget i klippan, därför att det var en
bostad för lifvet, samt <i>Lyckliga dagar på Sandhamn</i>,
där skalden tecknar ett genreporträtt af sig själf
vid skrifbordet utanför mästerlotsänkans stuga,
omgifven och störd af sina små.

<tab>Men hela dikten stannade i stöpet
<tab>Och vardt till detta enda: jag är lycklig!

Då Snoilsky i november 1886 till årets »Julkväll»
sände Seligmann ett nytt poem, tillade han: »Jag tror,
det duger».

Denna dikt var <i>Poesiens vandring</i>, hvilken skulle
gifva anledning till en liten vitter strid.

Skalden skildrar först en fest på solbelysta höjder
för lyckans barn; poesiens gudinna sväfvar omkring
de rika borden och bringar underbara rosors gärd
till de öfvermätta. Denna krets, som hållit dagens
bekymmer fjärran, har lefvat i en värld af harmonisk
skönhet och sökt borttaga malörten i nektarskålen -- de
lidanden som ett annat släkte djupt under de lyckliga
utstår -- genom en handfull allmosor. Poesiens gudom
styr nu vandringen ned till själfva nödens hålor;
hon står stum 
inför synerna ur hungerns herradömen, och då hon
bjuder sina blommor, svaras det:

<tab>Hon bringar blommor, blommor blott, åt oss! 

Slutstroferna innebära en dyster profetia.
Hur djärft det än säges, att allt är väl beställdt,
så står dock icke tviflet att hugsvala; tunga spadtag
undergräfva samhället.

                             Tiden gnagde grunden 
       På åldrad värld, från hvilken sången flytt.

Det finns i själfva anslaget af detta poem något,
som erinrar om en af dikterna i Almas Efterladenskab
i Paludan Müllers »Adam Homo»:

På Middelaldrens Borge, man fortæller, 
Stod Dandsen tidt og Gildet ovenpå, 
Mens nedemmder, i den skumle Kjælder, 
I Lænker smægtende de Fångne låe.

Sådan sig Himmerige mange drømte. 
De Salige sad høit i Herlighed, 
Mens nedenfor med Hylen de fordømte 
I Mørkrets Dyb en evig Pine led.

Hvem havde holdt det ud i Dandsens Vrimmel, 
Hvis Fængslets Suk var trængt til Borgens Sal? 
Hvem kunde finde Freden i en Himmel, 
Hvor end man troede på en evig Qval?

Själfva innebörden i poemet är en förklaring,
att »det sköna», diktkonsten -- ja konsten öfver
hufvud -- måste förklara sig insolvent inför de kraf,
som tidens orofyllda sociala förhållanden ställer,
eller som skalden uttalade i ett nyss anfördt bref
till Estlander: »<i>Skönheten</i> framstod som ett hån mot
allt det verkliga elände, som mötte vid hvarje steg
i lifvet.»
Dikten framkallade en gensaga från <i>C. D. af
Wirsén</i>, som i Stockholms Dagblad för 15 december
offentliggjorde ett lika nämndt skaldestycke, hvari
det bl. a. hette om poesien:

   Hon trodde ej om hårdhet blott de rike 
   Och ej att dygd blott finns i armods dal.
   -- -- -- -- -- --
   Hon icke grumlar gärna, men förklarar; 
   Hon ej förbittrar, men försona vill.
   -- -- -- -- -- --
   Ej stoft hon skytt på fotens fina sålor, 
   Men hällre än att säga »mörkt är allt», 
   Hon sökte, när hon kom till nödens hålor, 
   Att tända ljus och eld, där det var kallt.
   -- -- -- -- -- --
   Ej från en åldrad värld skall flykta sången, 
   Blott <i>där</i> hon hämtar mod i dagens kvalm  -- 
   Tills hon sin vandring gör för sista gången 
   Till rymd där jordisk sång blir himmelsk psalm.

Snoilsky antog, enligt hvad han skref till Seligmann,
att Wirsén uppfattat hans dikt såsom angrepp på sin
egen poesi.

»Tvärtom! Det är snarare <i>min</i> egen, som jag där suttit
till doms öfver, nämligen öfver den eudämonistiska
skönhetskult, som jag i så långa tider offrat åt. --
-- -- Att polemisera genom att åstadkomma en vandring
n:o III, där den arma poesien på sin gyllene koturn
åter skulle ut och skumpa, det faller mig icke in.»

Emellertid fortfor Poesien att »vandra», tack vare
andra poeter<footnote>Exempelvis offentliggjorde en af 
tidens yngre skalder under märket "Tertius interveniens" 
i Nya Dagligt Allehanda för den 17 december en längre dikt,
som närmast var riktad mot tendenspoesien och tidens
dystra lynne.</footnote>.
»Hvad säger Ni om» -- skrifver Snoilsky i mars 1887
till Otto Borchsenius -- »att Poesiens vandring ännu
alltjämt fortfar i de svenska provinsbladen? Jag
har nu sett ej mindre än sex olika poetiska repliker
därpå, och förmodligen finnas ännu flere.»

Närmast sysslade Snoilsky med tvenne större dikter af
episerande art och som fängslade hans intresse. Den
ena var <i>Aurora Königsmark</i>.

Snoilsky hade under vistelsen i Dresden väl ofta
drömt sig hän till de tider, då Karl den tolftes
motståndare,

             Augustus, boren af Sachsen 
             Och Polens valde monark,

residerade i Elbestaden. Och vid hans sida framträdde
då inför hans fantasi den sköna, kloka och lärda
svenskan, som var den »starke» konungens älskarinna
och premierminister. Åt hennes fruktlösa försök att
stifta fred mellan sin herrskare och sitt hemlands
monark, kändt från den bekanta Tegnérska strofen:

             Högbarmad, smärt, gullhårig, 
             En ny Aurora kom; 
             Från kämpe tjuguårig 
             Hon vände ohörd om,

ville Snoilsky gifva en ny och ädlare innebörd.

Snoilsky låter henne drifvas till sin fredmäklarbedrift 
af <i>fosterlandskärlek</i> och beundran för sitt hemlands 
unge hjälte. Hon ensamt hade talat mot kriget; hon skulle 
nu frambära Augusts bön om en bättre fred.

Det må vara -- som Estlander påvisat och som Snoilsky
medgaf -- att det ligger något 
ohistoriskt, osannolikt i denna Auroras fosterlandskärlek,
sådan den framträder i uttryck som dessa:

           Jag älskar Hans Kristofers 
           Och Otto Vilhelms land.
           -- -- -- -- -- --
           Med några pänndrag plundrad 
           På ärfda herresäten,
           Förskjuten och förgäten 
           Jag har dig ändå kär.
           -- -- -- -- -- --
           När dina murar höllo
           Och när de falska föllo,
           Då var jag svensk.  Jag jublat
           På Karvas, Dünas dag --

eller i hennes sorg öfver Pultavas nederlag, trots
den skymf, hon fått röna af Karl. Men det ligger
dock onekligen en tragisk poesi, en nästan Victor
Hugosk kontrastverkan i detta motiv: svenskan, som
är mätress åt svenskfienden och som täres af kärlek
till sitt hemland och sin herrskares besegrare.

För denna poetiska tanke, som låg Snoilsky, den
biltoge fosterlandsdyrkaren, så nära, får man
bortse från att fosterlandsbegreppet knappast vid
skiftet mellan sjuttonde och adertonde seklen ägde
den styrka som senare, vare sig för kondottierer
af Königsmarkarnes art eller för mätresser af
Auroras. Den psykologiska motiveringen är genomförd
med mycken styrka, och Estlander betonar, att »vore
det fråga om uppränningen till ett drama, kunde
omtanken knappt vara större».

Dikten, som består af sju sånger och är Snoilskys
längsta poem, är för öfrigt ojämn. Högst stå 
i min tanke första och femte sångerna. I den första
utvecklar Snoilsky en behagfull komik, som i ton och
stil något påminner om den gustavianska, särskildt
om fru Lenngrens. Man märke strofer som

     I Dresden visas allt ständigt
     För gapande eftersläkt
     Den hästsko, som högst egenhändigt
     I tvänne hälfter han bräckt.

     Lik Herkules spännande höften 
     Och lutad mot klubbans skaft, 
     Han bröt ock de starkaste löften 
     Med rent af ohygglig kraft<footnonte>
Den poetiska karrikatyren af August är naturligtvis
ej historisk. Lektor Hallendorff har nyligen i
en uppsats om Karl XII och August kritiserat de
traditionella teckningarna såväl af Karl XII:s som
Augusts deltagande i denna konflikt och anmärkt,
att man dömt båda för strängt och att särskildt
August "tett sig som den kuriösaste karrikatyr af
statsman och krigare", men att man på senare tid,
särskildt i Sachsen, börjat nagelfara urkundernas
vittnesbörd och därvid visserligen gått till motsatta
öfverdrifter. (Hist. Tidsk. 1905, s. 74.)</footnote>.

Eller

     Som hjorten och vilda svinet, 
     De sköna föllo i strid, 
     Ty dygden var skör som porslinet 
     I August den starkes tid.

Öfverlägsnast är femte sången, som skildrar hofvets
forna förtjuserska såsom abedissa i Quedlinburgs
jungfrustift, där »lifvet kryper i nötta spår, med
trötta steg»,

     Och vanan vallmodroppar dryper 
     På såret i en barm som teg.

Lefvande framstår den fallna favoriten i dessa
quatrainer: 
     Ej längre i gavotten rör sig 
     Den växt, som hofvets afund väckt. 
     Junoniskt långsamt nu hon för sig 
     Med kambrik på sin svarta dräkt.

     Den mogna skönhet August glömmer, 
     Af hvem är väl dess höst begärd? 
     En page kanske om henne drömmer,
     Af sjutton årens trånad tärd.

Och hvilken liten historisk situationsbild gifva ej
dessa fyra rader:

     Så lefves i den lilla staten 
     Hvar kväll, då stiftsfrun tar emot 
     Vid l'hombrebordet och muskaten 
     Uti små glas på svarfvad fot.

Själf hade Snoilsky fäst stora förhoppningar vid
denna dikt -- förhoppningar som gäckades. Poemet hade
vuxit under utarbetandet. I april 1887 omtalar han,
att han för att författa ett poem till publikationen
»Från Mälarstrand» -- »Stockholmsbild» -- måst lägga
åsido Aurora Königsmark, »en längre berättande dikt
i fem sånger»<footnote>Första sången meddelades i Ny Sv. Tidskrifts majhäfte.</footnonte>. I juni omtalar han den som en dikt
i <i>sex</i> sånger, »det längsta versstycke jag författat»,
och då han i juli sänder det till Stockholm, är det i
sju afdelningar och med följande förord: »den längsta
dikt jag skrifvit (måhända äfven i vissa afseenden,
psykologiens och detaljernas rikedom, den bästa)»;
i augusti skrifver han, som eljes var så blygsam i
fråga om sina egna alster: »Vid förnyad genomläsning
af Aurora Königsmark, finner jag mitt 
intryck bekräftadt, att detta stycke är n:o 1 af allt
hvad jag i poetisk berättelseväg åstadkommit»<footnote>
Ur bref till Seligmann.</footnote>.

Under sådana förhållanden förstår man, att Snoilsky
missmodigt såg kritiken ställa sig jämförelsevis
oförstående, och särskildt Estlander ur rent historisk
synpunkt utdöma motivet.

Snoilsky svarade denna sin främste och eljes mest
förstående kritiker, nov. 1888:

Att Aurora Königsmark lämnar åtskilligt öfrigt att
önska har du nog rätt i; jag vill här endast försvara
mig emot att illa hafva återgifvit den <i>historiska</i>
bilden. Jag har aldrig menat, att hon skulle vara
strängt historisk. Händelsens yttre grundlinier har
jag respekterat, men hvad angår de inre psykologiska
momenten, har jag diktat på fri hand, anseende
det vara tillåtet med en blott och bart historisk
bifigur att tillägga henne känslor och stämningar,
som jag nogsamt vet, att hon icke ägt eller kunnat
äga. Det gäller här blott, om karaktären, så som jag
tänkt mig den, utvecklas följdriktigt. Det torde icke
hafva lyckats mig, åtminstone har kritiken varit
enig i att finna det; men detta oaktadt tror jag,
att <i>en</i> bland sångerna som detaljskildring betraktadt
tillhör det bästa i boken; jag menar den som börjar
»I Quedlinburg nu lifvet kryper etc..

En annan större dikt var <i>Ginevra</i>, som Snoilsky
redan påbörjat 1881, men som lades åsido och först
nu fullbordades. Den behandlar en gammal florentinsk
sägen, som redan Shelley börjat bearbeta, ehuru hans
poem blott föreligger som fragment. Den Snoilskyska
dikten är hållen i en stil, snarlik den som Byron
använder i sina smärre berättelser. Själfva den
gamla sägnen, fäst vid en gata i Florenz, omtalar,
hurusom Ginevra älskade Antonio Rondinelli 
-- hos Snoilsky en simpel spelman, hvars visor lefde
på folkets läppar --, men tvangs att äkta en viss
Agolanti.

   Dryg och bred,
   En tjurhals ofvanför en gyllne ked, 
   Han skulle bryta denna bleka lilja,
   Se'n far och mor först brutit hennes vilja.

Efter att de varit gifta några år, föll hon i
vanmakt, ansågs död och jordfästes. Hon vaknade
emellertid upp i kyrkan, där hennes lik var bisatt,
men då hon uppsökte sin make, afvisades hon som en
vålnad. Hon tog då sin tillflykt till Rondinelli
och gifte sig med honom. Anklagad för tvegifte, blef
hon dock frikänd. Eftersom den ursprungliga Ginevra
blifvit af kyrkan förklarad död, hade nämligen den
återuppståndna rätt att ingå nytt äktenskap.

Denna sägen har Snoilsky med lätt hand ombildat;
han låter hennes vanmakt inträda omedelbart efter
brölloppet med den förhatlige Agolanti, och han ger
på ett lika fyndigt som vackert sätt åt sägnen en
symbolisk vändning, då han lämpar den på hela Italien
såsom häfdens slumrande prinsessa, hvilken till sist
uppstår från sin bår och förnyar en gammal ättesaga.

   Ginevra, af förtryck i grafven bäddad, 
   Ginevra, ur sin graf af kärlek räddad.

"*"

I maj 1887 företog Snoilsky tillsammans med
Adolf Stern ett besök i Weimar till det tyska
Goethesällskapets årsstämma.
»Vi anlände» -- berättar Stern -- »en dag tidigare,
än stämman öppnades, till staden vid Ilm. Med
lifligt, nästan passioneradt intresse uppsökte
skalden de minnesvärda platser, som voro honom
väl bekanta från hans kännedom om klassisk tysk
diktning och om Goethes, Schillers och Herders
lefnadshistoria, men som han först nu fick skåda. Jag
var hans förare. Bland alla de bevarade minnena
från svunna dagar gjorde Goethes »Gartenhaus»
i parken det djupaste intrycket på honom, och
redan under tillbakagången genom Stern och till
Residensslottet vaknade i hans inre de verser, i
hvilka han firade Goethes genius' allestädes närvaro
och oförgänglighet:

                 Barn af stunden, här vi vandra
                 Lika släktet, som försvann;
                 Oss det gäller som de andra: 
                       Vi äro skuggor.
                 Den som lefver här -- det är han.

Förstärkt blef intrycket genom deltagandet i den
minnesvärda generalförsamlingen 21 maj detta år,
då Erich Schmidt lämnade redogörelse för sitt fynd
af »Urfaust», och genom de färder, som vi gemensamt
företogo till Trefurt och Belvedere, vid hvilka många
bilder ur Weimars gyllene tid åter uppstodo, och jag
med öfverraskning iakttog, huru lefvande människor
och förhållanden från denna tid dvaldes i hans
fantasi. Snoilsky läste och lefde sig allt djupare
in i Goethes dikter; omarbetningen och fullkomnandet
af hans tolkningar af balladerna sysselsatte honom
allvarligt, och den svenska återklangen af Goethes
visor vaknade väl redan då i hans inre.»

Snoilskys egenskap af Goethe-öfversättare
skänkte honom en viss medborgarerätt i det tyska
samhället. Redan 1884 hade han skrifvit till
Seligmann, då han begärde ett par exemplar af sin
Goethe-öfversättning: »Det är endast genom att uppvisa
denna, som jag hos en eller annan tysk kan dokumentera
mig som en 'literary man'.»
I Böhmen -- det vackra Obergrund bei Bodenbach --
tillbragte Snoilsky sju behagliga och stärkande
veckor af sommaren 1887 och lade där sista hand vid
den <sp>fjärde samlingen</sp> af sina dikter, som utkom till
julen samma år.

I motsats till de båda föregående bär denna samling
icke någon sär-prägel inom Snoilskys diktning; de
berättande dikterna gifva dock ett visst episkt tycke
åt en väsentlig del af dess innehåll.

»Eftersom jag vet, att du med vänligt intresse
betraktar mina litterära förehafvanden» -- hade
han skrifvit i april 1887 till Palmén -- »vill
jag nämna, att jag till hösten ämnar utgifva mina
Dikter fjärde samlingen, en volym af samma omfång
som föregående. Jag väntar mig icke mycket däraf. Det
mesta har varit tryckt förr i tidningar och kalendrar;
det hela har ingen ny cachet i förhållande till de
tre föregående volymerna, som hade hvar sin särskilda,
utmärkande ton. Jag hoppas ändock, att min diktnings
vänner och välönskare för gammal bekantskaps skull
skola förunna mig en anspråkslös »succès d'estime»;
det blir kanske sista gången jag uppvaktar dem,
åtminstone med en lyrisk bukett.»

Diktsamlingen mottogs med varmt erkännande. Den
utkom ju, kan man säga, i en tid, då just en ny
riktning höll på att bryta in i vår poesi. Men
medelålders-släktledets store lyriker kunde alltjämt
påräkna sympatier hos läsekretsen, och de anmälningar,
som kommo till synes i tidskrifter och tidningar,
buro honom nogsamt bud därom.

Likväl rönte -- som ofvan antydt -- den berättande
dikten Aurora Königsmark ej det bifall skalden
räknat på.

En missräkning blef det mottagande, som kom en af
Snoilsky utförd öfversättning af <i>Artur Fitgers</i> »Die
Hexe» till del.
Redan 1883 skref han om detta stycke till Estlander:

Utfördt med Meiningarnes makalösa samspel och
dekorativa resurser, gjorde detta i och för sig
snillrika stycke ett intryck på mig, som ingen
teaterafton gjort, åtminstone sedan jag i min ungdom
såg Dumas fils och Augier på Gymnase och Comédie
française. Jag fick strax idén att öfversatta Hexan
för svenska scenen och har skrifvit till kompetent
håll därhemma, för att få veta, om stycket anses
lämpligt för vår scen.

Först år 1886 synes det emellertid ha blifvit
uppgjordt, att han skulle öfversätta stycket för
Kungliga teatern, och han uttalar på nyåret 1887 för
Klemming sina farhågor, att det ej komme att göra
lycka, »då det gåfve klerikalismen hugg».

Stycket är ett djärft arbete.

Såsom dess hjältinna framställes en fritänkarinna
i ordets mest ytterliga bemärkelse, en lärd kvinna,
som förnekar både gudom och ett lif efter detta. Det
är en högförnäm adelsdam under Trettioåriga kriget,
Thalea, som, under det hon tror sin trolofvade vara
död, ägnat sig åt djupgående forskningar tillsammans
med en förföljd judisk lärd och som får namn om sig
att vara »hexa».

Arbetet, som ju har vissa beröringspunkter med
stycken som Nathan den vise och Uriel Acosta, äger
tvifvelsutan både dramatiska och poetiska förtjänster,
men äfven afgjorda brister som konstverk. Och det är
i det hela ohistoriskt, framför allt är den tanken
anakronistisk, att de olika sekterna på Trettioåriga
krigets tid skulle låta sina tvister hvila för att
gemensamt bekämpa <i>otron</i>; det är en mera
senfödd tanke, efter den franska revolutionens
dagar. Det kan dock ha varit författarens mening
att i en historisk förklädnad under bilden af
svunna dagars argaste förföljelseform gifva
en sinnebild af våra dagars strider. Så var ock
Lessings Nathan en omklädnad af upplysningstidens
åskådningar i korstågstidens dräkt; så öutzkows
Uriel Acosta en förklädnad af »das Junge Deutschland»
i 1600-talets. Sedd ur denna synpunkt, är styckets
tendens frihet, icke blott för hvar flock af troende,
utan ock för hvar individ, i motsats till den allmänna
uppfattningen, att hvarje trossamfund skyddar sina
bekännare, men ropar ve öfver alla, som icke bekänna
sig till någon konfession.

Det var nog mera styckets dramatiska och poetiska
förtjänster än dess tendens, som lockat Snoilsky
att tolka detsamma. Men att denna tendens, som dock
i Tyskland flerestädes vållat förbud mot styckets
uppförande, likväl icke frånstött öfversättaren,
är uppenbart.

Annorlunda skulle förhållandet bli på vissa håll
härhemma. Stycket fick efter uppförandet ett rätt
oblidt emottagande, som väl till någon del berodde på
utförandet. Ursprungligen var hufvudrollen tillämnad
Olga Björkegren, som emellertid lämnat scenen, då
stycket gafs.

Året efter -- juni 1888 -- skrifver Snoilsky till
Palmén:

De konservativa andarne resa sig väldeligen på den
finska landtdagen, men deras svenska själsfränder
gifva dem minsann icke efter. Deras sista bragd är
slopandet af det
åt fåfängliga nöjen ägnade hem, som varit helgadt
Patriis musis. Vid debatten härom inträffade det för
mig märkliga, att min ringhet för första gången blifva
omtalad i en riksdagsdebatt. Det tyska skådespelet
<i>Hexan</i>, som jag i min enfald ansett vara mera
poetiskt än polemiskt, uppfördes nämligen i höstas
på Stockholms scen i min öfversättning, men försvann
från scenen efter andra representationen, emedan
den tongifvande kritiken i »Hovedstadens Aviser»
stämplat stycket som ateistiskt. Under teaterdebatten
framhöll Waldenström åter denna af teatern och mig i
förening begångna synden såsom skäl för slopningen,
och så vardt det.

När Snoilsky lämnade sin maka ett exemplar af fjärde
diktsamlingen, hvilken han redan i november 1885 i
bref till Klemming betecknat såsom den sista lyriska
samlingen, skref han å försättsbladet den tjusande
tillägnan <i>Till E.</i>, hvilken tillägnan sedan prydde
den verkligt sista diktsamlingen, af 1897, och där
en strof lyder:

     Den stråle, ur diktens källa sprang, 
     Skall varda all;
     Här hör du kanske dess afskedsklang, 
     De sista dropparnes fall.

Kort efter utgifvandet af den fjärde samlingen
(nov. 1887) skref han till bokförläggaren Hugo
Geber, som efter den Seligmannska firmans separation
öfvertagit förlaget af de äldre samlingarna:

Det har allt sin riktighet, att jag tillsvidare
betraktar min lyriska verksamhet som afslutad med
Del IV. Måhända skrifver jag härnäst någon större
sammanhängande dikt i bunden form; måhända öfvergår
jag till författarskap på prosa, vare sig dramatiskt
eller novellistiskt. Jag är ännu ej på det klara med
hvad jag förmår utanför det område jag hittills odlat.
En viss misströstan grep honom ock vid denna tid; han
började tvifla om den betydelse, hans sångargärning
hade för hans land.

Han uttalar sig på följande sätt i ett bref till
Estlander november 1888, då han erkänner emottagandet
af hans kritik.

Tack, käre vän, för den ingående granskning, du
ägnat min fjärde samling, i likhet med hvad du redan
gjort med dess föregångare. Behöfver jag säga dig,
att jag läst den med innerlig glädje. Ingen af mina
anmälare har, så att säga, <i>kärleksfullt</i> beflitat
sig att uppdaga det bästa jag i dessa dikter velat
nedlägga; och där min förmåga icke fullt motsvarat
intentionerna, har ingen vidrört bristerna med så lätt
hand. Jag är i sanning lycklig öfver att mina dikter
vunnit en sådan vän -- det hjälper mig öfver mycket
tvifvel och missmod, som den litterära smakriktningen
i Sverige -- om man ens kan tala om något intresse
för litteraturen där -- eljes ingifver mig. Mina
böcker <i>köpas</i>, det är visserligen ett faktum, men
jag kan aldrig få för mig, att de läsas af annat
än ett försvinnande fåtal. Därhemma ligga de på
salongsborden, men i allmänhetens hjärta tror jag icke
där är någon plats för dem. För hvar gång jag besöker
hemlandet<footnote>Snoilsky hade sommaren 1888 ånyo 
besökt Sverige.</footnote> finner jag allt mer och mer klart,
att den hemliga växelverkan af ömsesidig sympati,
som finnes mellan en omtyckt skald och hans folk,
alldeles icke existerar hvad mig beträffar.

Det skulle hafva varit bra kärt att kunna till
brefvet bifoga några poetiska bidrag, men tyvärr
har jag föga af den sorten. Dels ligger jag alltid i
träde några månader efter hvarje ny publikation, dels
har detta år icke funnit mig särdeles upplagd. Lilla
Elisabeths nu lyckligtvis öfverståndna skarlakansfeber
absorberade mig för längre tid; så kommo andra,
redan omnämnda ledsamheter, hvilka verkade till den
grad nedstämmande, att jag hardt när började betrakta
mitt litterära sysslande som alldeles gagnlöst. Nu
skall jag till 
att anstränga mig igen; så länge jag kan draga en så
pass betydlig inkomst däraf som fallet är, har jag
icke rätt att slå strängaspelet i väggen. Så länge
det ger godt hus, får jag hålla vid, allmänheten
obetaget att sysselsätta sig med annat under
föreställningen. Jag bifogar ett litet impromptu,
en stämningsbit kallad »Nya och gamla Stockholm»,
som dock tillsvidare endast är för portföljen, icke
för tryckpressen. Du känner nog till sådana utbrott
af mismod, som vi alla hafva, men det gäller att icke
låta kufva sig däraf. Hur vedervärdigt än mycket i
tiden förekommer mig, glömmer jag bort alltsammans,
när hela familje-fyrväpplingen är tillsammans, när
jag ser de mina omkring mig. Vi äro som fyra blad på
en stjälk och lefva uteslutande med och för hvarandra.

Den dikt, som Snoilsky omtalar i detta bref -- »Nya
och gamla Stockholm», och som först offentliggjordes
i »Jul» 1889 -- utgör ett beprisande af det <i>gamla</i>
Stockholm i nattstämning, hans ungdomsstad, »svärmisk,
rik på sång och fägring», i motsats till det nya
Stockholm -- »dagen, full af öfvermodig ton», i hvars
skarpa ljus han ej fann sig hemma.

Snoilskys lyriska alstring efter utgifvandet af
hans fjärde diktsamling och till hemflyttningen
1890 utgöres för öfrigt endast af följande dikter:
<i>Täflan</i> (i Svensk Kalender för 1888; 1887); <i>Till
Fratres amicitiæ veræ</i> (1888); <i>Till Grekland</i>(1888);
<i>Vibyholm</i> (Svea för 1889; 1888); <i>Citron och Nyponblomma</i>
(Julkvällen 1888); <i>Ett minne från Molde</i> (»Julrosor»
1889); <i>Lyckoprins</i> (Svea 1890; diktad i augusti 1889);
<i>Stridiga andar</i> (Julkvällen 1889); <i>Ericson och Monitor</i>
(Album för litteratur och konst 1890).

Bland dessa är »Till Fratres amicitiæ veræ» ett af
de många intygen om Snoilskys trofasta hjärtelag mot
gamle vänner och gamla minnen. Från 
fjärran ort sänder han till de forna lyceikamraterna,
som fira trettioårsminnet, sin hälsning:

           Med bägarn jag ej kan klinga
           Vid skål som ur hjärtat sprang:
           Ur rimmen söker jag tvinga
           En glasharmonikas klang.
           Amicitiæ fratres veræ,
           Ur fjärran hälsar jag er,
           I dagens gäster, och flere,
           Som aldrig samlas här mer.

<i>Citron och Nyponblomma</i> är ett behagfullt berättadt
japanskt plaisanterie om den verkan en spegel gör
hos ett släkte, som icke anar dess tillvaro.

»Jag hörde nyligen» -- skrifver Snoilsky -- »berättas
ämnet som anekdot, hvilken föreföll mig till den
grad löjlig, att jag ej kunde motstå frestelsen att
poetiskt behandla den. Fastän det komiska icke tillhör
min speciella genre, tror jag icke, att sagan förlorat
på min behandling. Åtminstone skall du finna verserna
gjorda con amore.»<footnote>Bref till J. Seligmann 
13 november 1888.</foornote>

På vår tid, som sett japaneserna i civilisation
minst sagdt mäta sig med européerna, verkar dikten
något öfverraskande.

I <i>Lyckoprins</i>, dikten om den lille resanden, som vid
en järnvägsolycka icke anar faran, behandlar Snoilsky
poetiskt en tilldragelse, som han iakttagit vid en
järnbaneurspåring i Schweiz sommaren 1889, om hvilken
han förtäljer:

Jag kan berätta, att jag och de mina i går, då vi
hitkommo, hardt när råkat ut för en stor olycka,
då nämligen på vårt tåg lokomotivet och kolvagnen
utspårade och krossades. Som farten, till följd af
stationens närhet, redan var saktad, lyckades det
att kunna hålla passagerarevagnarne 
kvar på spåret, men hade olyckan händt några
ögonblick förut, då vi gingo för full iltågsfart,
hade förmodligen hela tåget utspårat -- -- -- Jag känner
mitt blod isas vid tanken på det öde, som kunnat
drabba icke mig, men de tre som jag älskar högre än
mig själf.<footnote>Bref till Klemming, dagtecknadt 
Weesen am Wallensee 11 augusti 1883.</footnote>

En betydande dikt är <i>Stridiga andar</i>, i hvilken skalden
gifvit poetisk gestalt åt de skilda åskådningarnas och
intryckens strid om ett ynglingasinne. Och i <i>Ericson
och Monitor</i>, hvilken var färdigskrifven, då Melin
år 1890 besökte Snoilsky i Dresden, har skalden,
inspirerad af en nyss läst John Ericsonsbiografi,
bringat den store emigrantens minne en hyllning och
med sitt fosterländska spårsinne skildrat hans bragd
såsom Sveriges insats i slafverifrigörelsen.

För öfrigt planerade han redan sommaren 1888 en större
poetisk berättelse eller en diktcykel på omkring 4
à 5 ark, hvarom han brefväxlar med Geber på hösten
samma år, då han hoppades att fram på nyåret kunna
lämna gynnsamma underrättelser om idéns framträdande
i synlig form.

Men Snoilskys produktion dessa sista år af hans
Dresdenertid var af flere skäl föga ymnig, icke minst
på grund af att hans framtids planer voro osäkra och
att oron härför pinade honom.

Du förstår -- heter det i ett bref af oktober 1889 till
Estlander -- att medan allt för den närmaste framtiden
står och väger, det poetiska lynnet, detta rörliga
vatten, som hvarenda förbitågande molnsky förmörkar,
icke kommer till sin rätt. Den ro, det glada mod,
som jag behöfver för att kunna helt öfverlämna mig
åt diktens ingifvelser, vill icke återkomma. Den
djupa och berättigade misstro, som hos mig uppkommit
gentemot hemlandet, däri jag känner mig 
vara absolut öfverflödig, hviskar oupphörligt till
mig: hvartill tjänar sång och spel? Det är med
verklig vedervilja jag söker framtvinga den poetiska
stämningen i och för de gamla vanliga bidragen till
årets kalendrar o. d. Jag har hvarje år så godt som
gjort upp med mig, att det skulle vara slut med dessa
poetiska servituter, men så kommer jag mig icke för
att i rätt tid säga »nej» till den ena sollicitoren,
och därmed har jag äfven bundit mig för de andra. Rika
äro de icke, dessa återstående ax efter slutad skörd.

Under sådana förhållanden rann hans plan att försöka
sig såsom dramatisk författare alldeles isär.

Tanken på arbete för scenen var dock gammal. Redan
1881 finner man honom i bref till Klemming omtala
dessa afsikter; under Meningarnes upprepade besök
i Dresden fick tanken ny näring. Under vintern
1887 skrifver Snoilsky: »Jag njuter och frossar af
absolut poetisk improduktivitet, men studerar ifrigt
Meiningarne hvilka vi haft den lyckan ett hafva här
en hel månad.»

Då Estlander anmälde Snoilskys fjärde diktsamling,
gör han anspelningar på de dramatiska dragen i vissa
dikter och yttrar:

Den träffande, stramt hållna karaktäristiken
skulle lätt, tycker man, kunna öfvergå till
scenisk gestaltning; om sedan jämväl det för dramat
egendomliga framställningssättet skulle på samma
sätt stå skalden till buds, återstode naturligtvis
att se. Som en teknisk studie torde man emellertid
få anse öfversättningen af Fitgers »Hexan», och
ingen vän af svensk vitterhet kan väl annat än med
lifligaste intresse tänka på en sådan utveckling,
om det därmed skulle lyckas denna vitterhet att en
gång erhålla en verklig dramaturg.

Och Ibsen uppmuntrade honom ju efter samvaron i Molde
1885 att gripa sig an med ett dramatiskt ämne.
Det kom till och med ut ett rykte -- i Aftonbladet,
mars eller april 1888 -- att Snoilsky förberedde ett
drama. Visserligen förklarade han det »bara vara en
anka» och tillade: »Gud vet, hvar folk får sådant
ifrån». Men alldeles utan grund var dock icke denna
uppgift. Det ämne, som främst lekte honom i hågen nu
och tidigare, var de båda Messeniernes tragiska öde.

Han tilltrodde sig emellertid icke att lösa
uppgiften. Hans hopp att kunna föra sin sångmö öfver
på dramats mark förblef ouppfylldt.

Bland andra litterära uppgifter, som han planlade,
men som icke kommo till utförande, voro ett par
antologier. Den ena skulle omfatta utländsk lyrik,
öfversatt af svenska skalder, men Richard Bergströms
»Främmande lyror» kom honom i förväg, och ehuru
Snoilsky ej rätt gillade denna antologis plan, uppgaf
han dock sin egen.

»Jag hade eljes tänkt» -- skrifver han i november 1887
till Geber -- »att utom äldre öfversättningar för min
projekterade antologi dels själf, dels genom andra
åvägabringa enkom gjorda öfversättningar från sådana
främmande skalder, hvilka vi hittills icke haft några
svenska tolkningar utaf, hvarigenom jag skulle gifvit
en fullständig profkarta på alla länders bästa lyriska
skalder, representerade genom goda efterbildningar. De
gamla fornkvädena hos de respektive folken skulle jag
lämnat å sido, endast upptagande stycken ur de sista
2 à 3 århundradenas poesi -- den moderna med ett ord.»

Han tillägger ett par månader senare:

-- -- -- Bergström har löst uppgiften på ett helt
annat sätt än jag tänkt göra. Han har sålunda tagit
med folkvisor, fragment ur alla möjliga forntida
epos-dikter, med ett 
ord, trott sig kunna gifva en fullständig bild af
alla folkslags poesi i dess historiska utveckling. Jag
tror det vara oriktigt att i en sådan antologi upptaga
dylika poetiska minnen från folkens barndom -- för att
blifva njutbara fordra de en hel apparat af litterära
och historiska noter, som en dylik bok ej kan gifva.

Härefter kommer han in på den andra antologiplanen:

En svensk antologi skulle jag äfvenledes en gång
hafva lust att redigera -- icke ordnad kronologiskt
som Eichhorns och Warburgs -- utan efter <i>innehållet</i>:
patriotiska, erotiska, naturbeskrifvande, sociala
etc. etc. dikter, liksom Freiligraths antologi
öfver Englands lyrik (The rose, the thistle and the
shamrock), den bästa antologi, som någonsin utkommit
i något land.

En plan, som sysselsatte honom redan denna tid och som
han aldrig släppte, var den att få utgifva sina dikter
omordnade efter en ny plan i en samlad upplaga till
billigare pris. Flere bref till Geber sysselsätta sig
med denna älsklingsplan, som han hoppades få utföra
så snart alla hans diktsamlingar åter samlats på
en förläggarehand<footnote>Geber hade, som nämndt, 
öfvertagit den gamla firmans förlag och därmed förlagsrätten 
till samlingarna I-III, men Seligmann innehade inom viss
tid (1892) förlagsrätten till fjärde samlingen.</footnote>).

»Allt skulle sammanställas i grupper efter ämnenas
beskaffenhet, en och annan svagare dikt utplockas och
ersättas med bättre inedita o. s. v., med ett ord, det
hela skulle verka som en nyhet och blifva en populär
upplaga, som ej behöfde kosta mera än hälften af hvad
de 4 banden nu kosta, men lämna en rik ersättning
genom ökad spridning». (30 januari 1888.) »Det är
just denna samlade upplaga» -- skrifver han i september
1889 -- »som, tillgänglig för ett billigt pris, först
skall i lätt öfverskådlig form erbjuda svenska folket 
mina dikter och bereda dem det rum äfven på menige
mans hylla, som de torde förtjäna. Jag tror att
godtköpsupplagan af Svenska Bilder var ett mycket
godt grepp i den vägen.»

I mars 1890 sände han sin förläggare den plan till en
samlad upplaga, som först tretton år senare, samma år
han dog, blef -- ytterligare utvidgad och förbättrad --
och lagd till grund, för de Samlade Dikter, hvilkas
utgifvande han ty värr icke själf fick upplefva.

Snoilsky var mottaglig för den uppmärksamhet, som
kunde komma hans diktning till del i utlandet. Han
omtalar i sina bref med en viss glädje en eller annan
uppsats i detta afseende, bl. a. i den danska pressen,
där ju eljes svensk litteratur sällan observerades;
han skref exempelvis 1884 till Seligmann:

Jag är mycket känslig för ditt välvilliga bemödande
att göra mina alster kända i utlandet, ehuru jag
ej väntar mycket resultat af öfversättningar. Vi
stackars svenskar äro en gång för alla slagna
till en slant. Bland alla våra skalder har ingen
utom Tegnér, och han endast genom en enda större
dikt, Frithiof, lyckats varaktigt eröfra en plats
i den anglo-germaniska läsevärlden. Runeberg,
hvars skorem jag icke är värd att upplösa, har,
trots mycket förtjänstfulla tolkningar, aldrig
vunnit annat än en flyktig uppmärksamhet hos några
litteraturälskare ex professo här i detta Tyskland,
där man ännu räknar sådana småherrar som Geibel
och Scheifel till litteraturens heroer. En tysk
litterat sade nyligen, att Runebergs dikter blott vore
»Eisperlen». De vilja nu en gång alltid hafva »die
patetischen Geberden». Sann känsla, hvars uttryck ger
sig tillkänna utan <i>larm</i>, märka de icke. Härmed vill
jag visst icke visa mig otacksam för dina bemödanden
att göra mig litet känd härute, jag menar blott,
att <i>jag icke är optimist<ä/i> i fråga om resultatet.
Några år senare började i Tyskland uppmärksamhet
fästas vid Snoilskys diktning, då Adolf Stern
år 1888 i Magazin für Litt. des Auslands (Band
2 VII. sid. 211-214) offentliggjorde en uppsats
om Snoilsky, hvilket gaf Henrik Ibsen anledning
tillskrifva denne:

Det var med levende tilfredstillelse at jeg for et
par dage siden lägste afhandlingen om dig i Magazin
fur die Litteratur. Jeg har så ofte tænkt paa, hvor
önskeligt det vilde være for en alsidig förståelse
af den skandinaviske poesi her i Tyskland, om dine
digte i större omfång kunde blive översatte. Det
er ganske rigtigt hvad Adolf Stern antyder, at du
representerer en ejendommelig side af totalbilledet
som nödvendigtvis bör og må tages med. Nu håber jeg,
det vil komme. Hvad det gælder om, er at finde en
oversætter med hvem du personlig kan konferere.

Denne öfversättare var redan funnen i Stern, som i
slutet af samma år i samma tidskrift offentliggjorde
en talangfull tolkning af Den nya Cendrillon. Han
hade nämligen med Snoilskys hjälp lärt sig svenska,
och småningom hade hos honom mognat planen att
tolka och utgifva ett urval af den svenske vännens
dikter. Snoilsky omtalar saken i dec. 1888 för Geber:

Ingenting bidrager väl så mycket att i det egna
hemlandet grundfasta en vitter författares rykte som
öfversättningar till främmande språk, oafsedt fördelen
i synnerhet för den, som tillhör en liten nation, att
få sina alster spridda inom en större krets. Den, som
skrifver i <i>bunden form</i>, är härvidlag bra illa ställd,
ty huru sällan förmår en öfversättare att återgifva
lyrikens originala doft. Sedan jag bor i Tyskland
har jag väl från tio olika håll fått mottaga försök
till öfversättning af större och mindre cykler ur
mina dikter, 
vanligen med begäran, att jag skulle <i>auktorisera</i>
de ifrågavarande försöken, men <i>alla</i> hafva varit så
otillfredsställande, att jag nödgats afböja hvarje
sådan anhållan. Nu tror jag mig hafva funnit den
rätte, näml. professorn vid härvarande Polyteknicum,
den ansedde litteraturhistorikern Adolf Stern,
som, själf skald, beherrskar det poetiska språket
fullkomligt. Härtill kommer, att han och jag äro
intima vänner och kunna samarbeta, då vi bo i samma
stad. Han har nu för afsikt att under loppet af nästa
år verkställa en tysk upplaga af ett urval bland mina
dikter, omfattande ett band å c:a 200 sidor. Då jag
dagligen kan hafva ett finger med vid tolkningen,
är tillfället verkligen ensamt stående i sitt slag
att omsider få en <i>god</i> öfversättning till stånd. Om
två år kommer jag antagligen att lämna Dresden för
att återflytta till Sverige, och då är tillfället
förloradt.

Emellertid fortskred Sterns arbete långsamt
-- upptagen som han var af andra litterära företag
-- så att Snoilsky befarade, att icke den lilla
volymen skulle komma till stånd, och på nyåret
1890 var han betänkt på att låta den af Ibsen
rekommenderade öfversättarinnan Emma Klingenfeld,
som då börjat lyckligt tolka några af hans dikter,
öfvertaga uppdraget.

Vid tiden, då Snoilsky skulle lämna Dresden grep
emellertid Stern saken ifrigare an, och efter
afflyttningen sänder han Snoilsky den ena tolkningen
efter den andra. De framkalla skaldens lifliga
erkännande. »Icke ett ord, icke ett uttryck skulle
jag önska annorlunda» skrifver han t. ex. en gång. År
1891 (med tryckår 1892) utkom Sterns förträffliga
samling af ett femtiotal Snoilskytolkningar -- på
tre undantag när alla från skaldens senare diktning
(fr. o. m. 1879). Denna samling framkallade erkännande
karaktäristiker af Snoilskys dikt af 
tyska kritici<footnote>Att nämna äro Otto Banck (i 
Dresdener Journal), Rob. Proelss, Wolfgang Kirchbach 
(i Nationalzeitung), hvars recension Snoilsky betecknar 
som "geistvoll und gehaltvoll" och H. Zschalig (tvänne 
uppsatser i "Beilage zur Allgemeine Zeitung i München,
mars 1894) hvilka Snoilsky med skäl omtalar såsom
"verständnisvoll, schmeichelhaft", och som han säger
ha vållat honom stor glädje.</footnote>.  (Senare har 
bl. a. Hans v. Gumppenberg ypperligt tolkat enstaka dikter.)

"*"

Rörande allmänna ärenden innehåller äfven dessa
år Snoilskys brefväxling uttalanden, om än icke så
talrika som förut.

De storpolitiska frågorna och bekymren för Norges
antiunionella sträfvanden sysselsätta särskildt
hans tankar.

Så skrifver han 12 februari 1886 till Lagerberg:

Hvad Norge beträffar, har till och med <i>jag</i>, som i
statsrådssaken bestämdt stod på storthingets sida,
ändtligen förlorat tålamodet, sedan det allt mer och
mer tydligt framträder, att det icke är så mycket
royauténs öfvermakt som <i>Sverige-föreningen</i> man vill
åt. Den gräns, där eftergifter äro omöjliga, har
nu öfverskridits.

Den 18 april 1888 skrifver han till den samme:

Så, du har återsett den store Björnson. Han är en
ståtlig natur, full af lifaktig genialitet och,
som jag tror, varm och uppriktig, men han är en
förskräcklig ideolog, en af dessa människor, som
aldrig taga hänsyn till bestående fakta, utan flux
vilja genomföra det <i>absoluta</i> rätta. Nu äro människorna
inga dygde-abstraktioner, som kunna tillägna sig den
fullkomlighet, de nämnda ifrarne yrka på, och följden
blir endast villervalla, oenighet och missförstånd,
i stället för att praktiskt folk, genom att jämka
och lirka, verkligen skulle hunnit ett stycke fram
på den väg ideologerna utpeka. 
Sedlighetshistorien är ett välment vurmeri och
fullkomligt oskadlig, men hans inblandning i
Sveriges och Norges unionella förhållanden är
olycksdiger. Hvartdera landet skall vara absolut
själfständigt gentemot det andra, yrkar han --
bon! Men han glömmer, att genom unionens upplösning
bådas s. k. själfständighet kan löpa fara att krossas
af en tredje makt, som stoppar båda i sin ficka och
skrattar åt fraserna.

I bref till Borchsenius yttrar han sig flera gånger
om den danska författningsstriden, t. ex. i mars 1887:

Tiden är svår för en hvar, som älskar friheten och
framåtskridandet. Hade jag ej den fasta tron, att
mänskligheten ändå går framåt, trots alla försök att
klafbinda dess fordran på fri utveckling, skulle jag
mången gång vara färdig att tänka: hvartill tjänar
allt? Makt går ändå för rätt. Men jag vet, att allt
detta är öfvergående. Den Fimbulvinter, som pustar ut
öfver hela Europa från reaktionens stora is-centrum,
Berlin, skall ej räcka i evig tid.

Om våra inhemska frågor äro uttalandena mera
sparsamma.

Rörande det stora spörsmål, som år 1887 vållade
riksdagens upplösning och sammankallandet af 
majriksdagen, uttalade han sig i bref till Lagerberg,
hvilken nyligen såsom frihandlare invalts i andra
kammaren.

Att du är emot brödtullar, fägnar mig naturligtvis
ehuru jag är nog uppriktig att bekänna, det jag icke
förmår dana mig någon själfständig åsikt beträffande
sakens rent ekonomiska sida. Emellertid, när jag vet,
att gemene mans brödföda faktiskt skulle fördyras
af en sådan tull, bör man rösta emot den af <i>sociala</i>
skäl, äfven om landets ekonomi i sin helhet lider
däraf. -- -- -- För öfrigt är jag frihandlare äfven af
esprit de contradiction -- jag behöfver blott veta, att
vissa reaktionära blad äro prohibitistiskt sinnade, 
för att mina sympatier instinktlikt skola draga sig
öfver på andra sidan.

År 1889 i maj skrifver han till Wikblad:

Med stor fröjd har jag hälsat den utgång den
s. k. »munkorgslagen»<footnote>Justitieministern 
Örboms vid riksdagen samma år framlagda k. proposition 
om utsträckande af bestämmelserna i strafflagens 
Kap. 10 § 14 äfven till den, som offentligen, muntligt 
eller i skrift uppviglade till "åtgärd, som innebär 
hot mot samhällsordningen", hvilken proposition af 
riksdagen afslogs.</footnote> erhöll. Det finns alltså
ännu någon opposition mot tyskeriet, hvilket i allo
är ägnadt att återföra liknande tider, som vårt arma
land fick gå igenom vid århundradets början.

I litterära ämnen förekomma enstaka meddelanden. 
Strindbergs diktning intresserar honom alltjämt 
och föranleder uttalanden på godt och ondt. I
»Jäsningstiden» finner han »mycket förståndigt vid
sidan af de vanliga extravaganserna», och glades
särskildt åt »det lika sanna som djupa yttrandet om
den norska litteraturens icke oblandadt fördelaktiga
inflytande på den svenska». »Jag skulle vara glad åt
att hafva sagt det.» Den samtidigt utgifna Giftas
II finner han däremot vara en »sanslös diatrib»
mot halfva människosläktet<fotnote>Bref till Seligmann 
nov. 1886.</footnote>.

»Hemsöborna» gladde honom på grund af den slående
kraften och sanningen i skildringen af skärgårdens
natur och folklif; särskildt prisar han slotterscenen
och snöstormen ute på det tillfrusna hafvet, men
beklagar, att »författaren haft hjärta fläcka sin
bok genom att så till sägandes slå ut bläckhornet
midt uti den» (åsyftar ett par scener: kyrkobesöket
och missödet under bröllopsfesten)<footnote>Bref till 
Albert Bonnier dec. 1887.</footnote>.
Gent emot »Fröken Julie» ställde han sig mera tveksam;
den besynnerliga figuren kunde i hvarje fall »aldrig
bli typisk som specimen af en race». Kåserierna öfver
blomster- och djurlifvet finner han »högst intagande»:

»Strindberg har ett eget sätt att gifva med ena och
taga med andra handen. -- -- -- Men hvad <i>kunde</i> 
icke den mannen om han bara <i>ville</i>»<footnote>Bref 
till Jos. Seligmann dec. 1888.<footnote> .

Ett arbete, som slog honom med glad öfverraskning,
var Heidenstams <i>Vallfarts- och Vandringsår</i>.

»Det är jämt upp den märkvärdigaste poetiska debut jag
bevittnat», förklarar han för Seligmann. »Där finns
verklig <i>genialitet</i> på sina ställen.» Men på samma
gång uttalar han sina tvifvelsmål, om författaren till
dessa egendomliga dikter komme att gifva mycket mer.

Till Heidenstam själf skref han den 16 april 1888:

I går erhöll jag er bok och lämnade den icke innan
jag läst den till slut. Mitt första intryck var
<i>förvåning</i>, att sådant skrifvits i Sverige utan
att jag ännu hört författaren omtalas; min nästa
känsla var glädje att vara en bland de första, som,
innan omdömet hunnit blifva en banalitet, får äga
tillfredsställelsen att med namnet <i>skald</i> hälsa eder
välkommen i vår litteratur. Skald är ni -- en verklig
och ursprunglig. Visserligen kan man icke alltid säga,
att edra dikter sjunga -- men så kunna de i stället
desto mera <i>måla</i>. Edra bilder från Österlandet äro
ofta förträffliga, lefvande, färgrika omhöljen för
tankar. <i>Djufars visa, Namnlös och Odödlig</i> ville jag
genast framhålla bland de stycken, som obetingadt
intagit mig. Men äfven de flesta andra innehålla
talrika skönheter. Här ligger dock mindre vikt på
om det 
ena stycket i sin helhet lyckats bättre än det andra
-- hufvudsaken är att ni öfverallt är er själf, att
ert sätt att se och känna ingenstädes påminner om
förebilder. Det är icke någon uteslutande litterär
utveckling ni har bakom eder -- ni har lärt af den egna
lifserfarenheten, af de egna ögonens vittnesbörd. Den
stora allmänheten skall måhända icke strax få syn på
det värdefulla i edra taflor; och det slags trånga
kritik, som underkastar sångmön husförhör och utdelar
betyget godt och dåligt i den mån »åsikterna» befinnas
mönstergilla, torde komma med protester; men hos den
lilla minoritet, som ännu har känsla för hvad äkta
poesi är, oberoende af alla estetiska och dogmatiska
regler, hos den är er sak redan vunnen genom detta
första debutarbete. Mottag min uppriktiga lyckönskan
och tro mig vara en varm vän af eder diktning.

"*"

Om Snoilskys yttre förhållanden under dessa år är
ett och annat att meddela.

Våren 1887 medförde åtskilligt bekymmer genom en
gammal afhållen svensk trotjänarinnas sjukdom och
död hemma i hans bostad, som därigenom blef alldeles
upp och nedvänd och i 30 graders värme förvandlades
till sjukhus. Vistelsen samma sommar i det skogrika
Obergrund vid Elbe verkade välgörande efter dessa
svårigheter.

Sommaren 1888 hade han -- som ofvan omnämnts --
tillbragt i hemlandet och bland annat besökt Vibyholm,
där hans moster, grefvinnan Bonde residerade, samt
ägnat stället och dess härskarinna ett sympatiskt
kväde.

Denna sommar råkade han i Stockholm Zacharias
Topelius, »blid och snäll som alltid». »Han blef
intagen i barnen och de i honom.»
Våren 1889 flyttade Snoilsky till en annan bostad
vid samma gata, Reichstrasse, alldenstund familjen
behöfde större utrymme; han var synnerligen förtjust
i sin nya bostad och uttryckte sin förhoppning att
i en så behaglig omgifning åter kunna börja dikta.

Skalden kände sig emellertid vid denna tid klen till
hälsan och ansåg sig böra genomgå en nervkur samt
uppsökte därföre de schweiziska alperna. Tyvärr
voro regn och dimma familjens trogna följeslagare
nästan hela tiden, både i Klosters, nära Dever,
där den egentliga luftkuren skulle undergås, och
vid Vierwaldstädtersjön, där han tänkt njuta behaget
af efterkuren.

»Visserligen» -- skrifver Snoilsky -- »stodo
bärgjättarne mest inhöljda i gråa, drypande
regnmantlar och visst frambjöd sjöns yta samma
trista färg; men icke dessmindre känna vi de goda
hälsoverkningarna af det härliga, stålsättande
klimatet.»

På resan till Schweiz sökte han i München Ibsen,
och i Zürich Gottfried Keller, till hvars varmaste
beundrare han alltid hört, men hade den oturen ej
finna någon af dem hemma.<footnote>Bref till Estlander 
och Seligmann.</footnote> 

I Klosters sammanträffade han dels med sin
Dresdenervän Stern och dennes maka, dels med
skriftställarinnan fru Helena Nyblom.

Stern berättar, att det var i en olycklig tid som de
kommo dit.

»Det vackra gröna dallandskapet i Prättigau hade
förstörts under byggandet af en smalspårig järnväg
mellan 
Landquart och Davos och fylldes af bruna italienska
arbetares oväsen; vi måste uppstiga till Schwarzsee
och Davos Kulm eller flykta till Bad Serneus för att
finna den stillhet och vederkvickelse, på hvilka vi
hoppats. Grefve Snoilskys förhållande till dessa
motigheter var beundransvärdt. Utan dåligt lynne,
utan de minsta uttryck af misshag, var han oss en
föresyn som outtröttlig spatsergängare, när det
gällde att finna ett lummigt ställe, där vi kunde
rycka oss bort från banbyggets bråk och läsa, drömma
eller prata och dit icke signalpipans, verktygens och
maskinernas larm nådde. Men om vi på återfärden till
vårt hotell eller på vandringen till Klosters Brücke
och Dörfli råkade mellan arbetarnes skaror, så hade
han de vänligaste hälsningar och alltid ett deltagande
skämtsamt ord på deras eget språk. Man kände, att
sådana dikter som »Den tjänande brodern» och »För
sent» och andra hade strömmat ur djupet af hans inre,
att han utan reflexion eller ordkram besatt allt,
som man brukar sätta i scen såsom »socialkänsla», och
därtill ett lefvande medlidande med alla plågade och
betryckta. Det behöfde naturligtvis icke blott vara
kroppsarbetarne, i hvilkas trångmål han tog del; jag
glömmer icke, hurusom under vårmånaderna 1888 kejsar
Friedrichs tragiska öde fyllde honom med stilla sorg.»

Våren 1890 upplefde han den stora glädjen, att hans
äldsta dotter, hvars ädla sinnelag han ofta prisat,
tillika med sin make, friherre Axel Gyllenstierna,
besökte hans hem i Dresden. En svår stötesten hade
därmed försvunnit från vägen, och han kände sig
häröfver lycklig och tacksam.

Sommaren 1890 afslöts hans utländska vistelse med en
kur i S:t Moritz. På vägen dit tillbragte han ett
par angenäma dagar i München, den ena hos Ibsen,
den andra hos Paul Heyse.

Efter en färd genom vinterklimat och snölandskap kom
familjen fram till S:t Moritz, där en
ögonblicklig dekorationsförändring inträdde: »Högblå
luft och strålande sol. Jag älskar detta ställe,
som är verkligt undergörande för allt hvad som heter
angripna nerver», skref han.

Och på hösten skedde återflyttningen till Sverige.

Den närmaste anledningen till denna var, att utsikt
yppats för Snoilsky till en befattning i statens
tjänst: öfverbibliotekariebefattningen vid Kongliga
biblioteket efter hans vän G. E. Klemming. Utan
svårigheter nådde han icke detta mål, såsom naturligt
var, då hans befordran skedde på grund af andra
förtjänster än bibliotekstjänstgöringens.

Första gången frågan föres på tal är i ett par bref
från och till Klemming vid årsskiftet 1887--1888, då
Klemming antydt sin benägenhet att afgå på grund af
obehag i tjänsten och frågat, om Snoilsky hört »några
rykten» om successionen. Sedan Klemming uttryckt sig
tydligare, svarar Snoilsky (febr. 1888):

Skulle verkligen frågan om successionen äga någon
grund? Till mig har ingen yttrat ett ord därom,
och själf har jag således aldrig tänkt ditåt. Ja, du
kunde nog hafva rätt uti att ett sådant erbjudande,
<i>om</i> det gjordes, vore värdt att taga i allvarsamt
öfvervägande, då en dylik verksamhet kanske vore
den som skulle passa mig bäst, på samma gång som
därigenom bestämd anledning gåfves att återflytta
till Sverige. Ty att gå därhemma utan att göra något,
kunde jag ej. Men hvad är det värdt att grubbla
öfver detta projekt? Det är ju ingen post, hvartill
man själf ställer sig som sökande, och det fordras,
att vederbörande själfva fråga, och denna fråga blir
antagligen icke framställd. Bästa lösningen vore,
att du själf ännu ville hänga kvar i seldonen.
Vid ett besök i Stockholm på sommaren 1888
hörde Snoilsky sig för om saken. Konungen, hans
gamle gynnare, var mycket benägen därför, men
d. v. ecklesiastikministern, Gunnar Wennerberg,
sade Snoilsky öppet, att han <i>icke</i> vore böjd för hans
kandidatur, då han önskade befordra främste mannen
inom verket (H. Wieselgren).

»Att jag i somras» -- skrifver Snoilsky vid jultiden
1888 till Klemming -- »ännu tänkte mig möjligheten af
att en gång i framtiden tant bien que mal fortsätta
dina traditioner, var väl blott en fåfäng illusion
å min sida, eftersom Wennerberg synes tänka sig
successionen annorlunda. Emellertid är det ännu ett
stycke tid till afgörandets stund -- jag hoppas <i>åratal</i>
-- och hvem vet, hvad vederbörande då tycker?»

Enligt hvad Wennerberg förklarade för mig vid ett
tillfälle, då jag besökte honom för att mottaga
meddelanden för hans biografi i Nordisk familjebok,
hade han ansett, att särskildt den långsamma befordran
inom biblioteket påkallade, att icke den främste inom
verket förbiginges, när han vore en i allo kompetent
man; men då han slutligen insåg, att dennes utnämning
icke läte sig genomdrifva, hade han ej velat göra en
kabinettsfråga af saken, såsom fallet däremot blef
med en annan utnämningsfråga något år senare. Det
fanns dessutom äfven en tredje framstående aspirant,
Elof Tegnér. Från olika håll skedde bearbetningar
för den ene eller den andre.

Inom konseljen hade emellertid Snoilskys kandidatur
starka förespråkare i hans båda personliga vänner
Gustaf Åkerhielm och Herman Wikblad.
Med synnerlig glädje emotsåg dock Snoilsky icke
hemflyttningen.

Till Estlander skrifver han härom på hösten
1889:

Det är vår brännande fråga att snart fixera tidpunkten
för återflyttningen till Sverige. För både Ebba och
mig gestaltar sig denna som det tyngsta offer vi
i vår egenskap af föräldrar kunna göra för våra
barns framtid. Särskildt hvad på mig ankommer,
betraktar jag denna sak som en verklig sorg, och
jag känner, att jag, då jag vänder ryggen till det
trygga hemmet i Dresden, där jag varit så lycklig,
lämnar den bästa delen af min lefnad bakom mig. --
-- -- Det finns endast en händelse, som skulle göra
hemflyttningen mindre tung för mig. Din vänskap
för mig gör, att jag under förtrolighetens insegel
kan yppa, det öfverbibliotekarien Klemming afgår i
början af nästa år, och jag har efter lång tvekan hos
vederbörande <i>privatim</i> anmält min förhoppning att vid
platsens återbesättande komma i åtanke. <i>Möjligen</i>
får jag detta ämbete, hvilket, oafsedt att det
i ekonomiskt afseende vore särdeles önskvärdt,
skulle skänka mig en ställning, en verksamhet, som
skulle stoppa munnen till på visst folk. Men tyvärr,
jag aktar mig visligen för att öfverlämna mig åt
några sangviniska inbillningar. Jag tror, att Kungen
personligen vill mig väl, men härvidlag finnas andra
faktorer, som han måste taga med i beräkningen. Är
det så att chefskapet för K. Biblioteket går mig
förbi, vore generalkonsulatet i Helsingfors vid
eventuel ledighet en post, som vore synnerligen
eftersträfvansvärd. Ingenstädes skulle jag finna
den vänskap, den sympati, som jag vet skulle möta
mig där. Dock, att erhålla denna plats, därtill
äro utsikterna ännu långt mindre än fallet vore med
K. Biblioteket<footnote>Redan i februari 1886 hade 
Snoilsky i bref till Wikblad antydt möjligheten att 
blifva generalkonsul i Finland.</footnote>.

Mot slutet af år 1889 var nog saken faktiskt
afgjord. Men man uppsköt ärendet. Klemming ombads
tillsvidare kvarstå, och under tiden blef 
Snoilskys kandidatur i pressen föremål för
skarp nagelfaring, därvid man skred till grofva
öfverdrifter, frånkände honom bokkännedom (!) och
kritiskt omdöme och antog, att sysslan blott gåfves
åt honom såsom en sinekur, en »skaldepension».

Härvid må anmärkas, att Snoilsky afgjordt besatt
betydande kvalifikationer för platsen, men däremot
saknade andra. Han ägde i eminent grad just
<i>bokkännedom</i>; han var en lärd bibliognost, och med
hänsyn till äldre svensk litteratur en af de främste
kännare vi någonsin ägt. Att söka i detta afseende,
såsom en angripare gjorde, jämställa honom med en
viss bokamatör eller en bokauktionarie måste, som
han själf skref till Werner, »förefalla komiskt»;
»men det finns nog» -- tillade han -- »en stor hop för
hvilka sådana yttranden äro evangelium, så snart de
fått trycksvärtans hälgd».

Ägde Snoilsky sålunda i detta afseende de yppersta
förutsättningar för platsen, hälst han under sin
Dresdenervistelse fortsatt sina bibliografiska studier
med stor ifver<footnote> Exempelvis genomgick han 
Dresdenerbibliotekets betydliga samling af historiska 
och militära ströskrifter från 1600-talet för att 
anteckna sådana som saknas i Klemmings stora biografier.</footnote>, 
så saknade han däremot erfarenhet i ett biblioteks skötsel, <i>bibliotekstekniken</i>, som nu utgör ett alldeles 
särskildt yrke, kan man säga; härutinnan kunde han, 
som ej tjänstgjort en dag i ett offentligt bibliotek, 
naturligtvis icke uthärda jämförelse med någondera af 
sina medtäflare.

På vissa håll ville man emellertid i enlighet med en
äldre uppfattning, att hans <i>skaldemeriter</i> 
skulle låta vågskålen luta till hans förmån vid en
<i>ämbetsmannabefordran</i>, och själf var han icke alldeles
främmande för dessa synpunkter, såsom framgår af
följande bref till Estlander i juli 1890 då han
meddelar sin flyttning:

Du kan naturligtvis räkna ut, att det är
bibliotekarieposten för hvilken höga vederbörande
hafva mig <i>in petto</i>, som ändtligen gjort slag i saken,
så att den länge påtänkta flyttningen till Sverige
blifver en verklighet. Att den företages med allt
annat än lätt hjärta, har jag sagt mer än en gång
förut; min hustru och jag vänta oss ingenting där
att kläda i hoppets leende färger, men omsorgen
om lille Carls uppfostran och ekonomiska hänsyn af
imperativ art göra det till en plikt att icke afstå
från utsikten till en säker ställning, äfven om denna
måste köpas med icke små obehag. Det var en tid jag
gjorde mig illusionen att jag på grund af min ringa
vittra verksamhet, i det hela skulle vara en välkommen
gäst i hemlandet, vara en som man gärna ville unna
en liten bit fast mark att stå på, och en liten bit
af Sveriges bröd; det var en hård men nyttig läxa att
erfara att så icke precis är fallet; därom har pressen
dragit försorg att underrätta mig. Kanske skall äfven
detta hafva något gagn med sig, känslan af att icke
hos allmänheten äga något öfverseendets saldo skall
göra, att jag med dubbel ifver, dubbel arbetsamhet
beflitar mig om att fylla de nya plikterna. Folk
skall få se, att jag icke tänkt mig den ifrågavarande
posten som en sinekur. För resten är jag icke så
otacksam att glömma, att vi åtminstone hafva <i>några</i>
goda pålitliga vänner i Sverige. Kungen har särskildt
visat en vänskap, så minnesgod och trofast, att den
utgör ett lysande undantag från det gamla skriftens
ord om furstars brist på just dessa egenskaper -- -- --.

I september 1890 var Snoilsky i Stockholm, och den 10
oktober skedde hans utnämning till Öfverbibliotekarie.
                    <b>x.

Snoilskys hemkomst. -- De sista åren: 189O -- 19O3. --
Snoilskys personlighet.</i>

Snoilsky hade -- såsom vi funnit -- med en viss
bäfvan motsett den framtid, som kunde beredas
honom i hemlandet. »Snart skola vi sålunda äga
glädjen träffa eder» -- heter det i ett bref till
Wikblad på sommaren 1890 -- »det är en af de stora
ljuspunkterna i framtidstaflan. Skuggor finnas äfven
i denna, men jag vill nu ej dröja därvid. Måhända
blir allting mycket lättare och bättre än jag nu på
afstånd bedömer det. Mången orolig fråga gör jag mig
i tysthet angående det sätt, hvarpå opinionen inom
och utom Kungl. Biblioteket skall emottaga mig i min 
nya verksamhet. -- -- -- Jag har annars ett visst 
förtroende till min förmåga att inverka conciliant 
på människor.»

I detta afseende skulle Snoilsky blifva sannspådd. 
Särskildt betygar han i flere senare bref det goda 
förhållande, hvari han råkade till den man inom 
biblioteket, hvilken ägt skäl att känna sig 
förbigången, och sin tacksamhet mot denne, för det han
besparat honom det plågsamma medvetandet, att han
förbittrat hans sinne.

Emellertid skulle Snoilskys befordran blifva föremål
för anmärkning af 1891 års konstitutionsutskott: --
andra kammarens ledamöter med hjälp af en röst från
Första kammarens utskottshälft. Utskottet framhöll,
att platsen påkallade, utom andra egenskaper,
»en genom långvarig bibliotekstjänstgöring vunnen
erfarenhet»; den utnämnde hade emellertid helt och
hållet saknat den på praktisk erfarenhet grundade
kännedom om biblioteksväsendets olika grenar, hvilken
utskottet ansåg borde fordras.

Inom riksdagen försvarade ecklesiastikministern
Wennerberg utnämningen -- »äusserst schwach»,
skrifver Snoilsky till Stern -- och åberopade
bl. a. ett utlåtande om Snoilskys bibliografiska
insikter (af Klemming), hvari det sades, att som
»bibliognost i svensk riktning efter Eichhorns
bortgång ingen torde öfverträffa honom»; vidare
jämförde ministern utnämningen med de senaste
riksarkivariebefattningarnas besättande med historici
utom arkivets tjänstepersonal. Andra kammaren lade
betänkandet i denna, liksom andra punkter, »med
gillande» till handlingarna.

Denna händelse vållade gifvetvis Snoilsky åtskilligt
bekymmer. Särskildt harmade det honom, och med skäl,
att Adolf Hedin i sitt angrepp under Andra kammarens
debatt låtsade, som om Snoilskys <i>börd</i> varit den enda
befordringsgrunden. 
»Han tycktes icke veta» -- skrifver Snoilsky till
Adolf Stern -- »annat om mig än att jag är <i>adelsman</i>
och därför befordrats. Att jag icke är alldeles utan
litterära meriter, syntes talaren obekant.»<footnote>Öfvers. 
ur ett bref af 27 april 1891.</footnote>

I bref till samme adressat omtalar han för öfrigt,
att konungen, liksom för att betona, att hans majestät
ej ångrade utnämningen, gjort honom ett timslångt
besök dagen efter riksdagsdebatten.

Snoilsky omtalar 2 juni 1891 för Estlander, huru
förhållandena utvecklat sig. De sociala svårigheter,
som han trott skulle utgöra förnämsta hindret för
trefnad därhemma, hade i verkligheten reducerat sig
till ett minimum af obehag:

Som vi icke gå 'till hofs' eller deltaga i stora
världen, utsätta vi oss icke för att draga allt för
stora vexlar på denna välvilja, och så är allt bra
på denna sida.

Har här sålunda allt gått bättre, har däremot
allt gått sämre i ett afseende, där jag, naivt nog,
inbillade mig finna mitt förnämsta stöd: allmänheten,
nämligen den som hämtar sin visdom från tidningar,
tog afgjordt parti emot mig i biblioteksfrågan. Jag
hade trott, att jag betydde <i>något</i> härhemma, men vet
nu, att jag betydde intet.

Efter att därefter ha sökt finna ut några orsaker
utanför saken själf, hvilka han tror hafva medverkat
till opinionen -- bl. a. politisk antagonism mot
Wennerberg<footnote>I ett bref i nov. 1891 om samma 
sak till Palmén skrifver han, att man ville pricka 
regeringen, och så fick också han sin rundliga dusch, 
ty "naar det regner paa Presten, drypper det paa 
Klokkeren".</footnote> -- yttrar han:

Dessa kombinerade tunga falanger fingo mig under sina
fötter, och det var icke roligt att i månader låta
dagligen trampa på sig. Men äfven den värsta storm
går öfver, 
och nu sedan sista salvan tillsvidare aflossats,
på riksdagen, har lugn inträdt. Säkert är, att jag
fått dyrt betala det ekonomiska ryggstödet af lön på
stat. Allmänheten vet icke, men du bör veta, att jag
endast af högst tvingande skäl utbytt min lyckliga
hemtrefnad i Dresden emot detta getingbo. Jag har icke
rätt att ångra mig, och jag bär resigneradt obehagen,
då jag vet, att jag, mänskligt att döma, tryggat de
mina mot en möjlig ekonomisk débacle. Det enda, som
skulle gräma mig, vore medvetandet, att min medtäflare
H. W. hade kvar ett törne i själen. Lyckligtvis är
detta icke förhållandet. Prässen har åt honom flätat
en liten martyrkrona, som han bär med gladt humör;
det är helt mänskligt, men <i>mig</i> har han aldrig visat
annat än vänlighet, och det är lika erkännansvärdt
som ovanligt. Jag kommer mycket godt ut med alla
mina medarbetare, som äro kunnigt och hyggligt folk
utan undantag.

»Jag trifves väl i biblioteket», skrifver han ett
halft år senare till Palmén, »där jag, som jag hoppas,
haft tillfälle att visa en boksynthet, som man väl
inte trott mig om.»

Säkert är, att Snoilsky med sin urbana personlighet
införde en <i>fredsæra</i> i Kungl. Biblioteket, där
eljes allt från Wallmark-Hammarskiölds och ned till
Klemming-Ahlstrands tider det <i>vänskapliga</i> samarbetet
just icke precis tillhört traditionerna.

»Den poetiska frihetstiden därute på kontinenten» --
heter det i ett bref till Estlander 1893 -- »ligger
nu så långt tillbaka som en dimmig dröm. Jag har
åter funnit mig till rätta i svenska förhållanden
och fyller mina dagliga plikter så godt jag
kan. -- -- -- Min verksamhet i Kungl. Biblioteket,
hvilken begynte under bra plågsamma auspicier, behagar
mig ganska mycket. Ett och annat kommer där alltid
att förblifva mig främmande; andra detaljer åter vet
jag mig beherrska fullkomligt lika bra eller bättre
än någon annan där.» 
Hans håg låg företrädesvis åt den äldre svenska
samlingen. Bland annat utarbetade han en förträfflig
»catalogue raisonnée» öfver bibliotekets samlingar
af svenska historiska planscher, hvilket arbete,
skrifver han, tilltalade hans historiska sinne i
så hög grad, att han tyckte sig skrifva nya svenska
bilder, under det han studerade dessa gamla flygblad
och figurtaflor, på hvilka menigheten först fick läsa,
»hur dess hjälte seger öfver Tilly vann».

Om Snoilskys verksamhet såsom bibliotekarie har hans
efterträdare yttrat, då han i Kungl. Bibliotekets
årsberättelse för 1903 omtalar hans bortgång, att
hans vidsträckta litteraturkännedom och lefvande nit
för förkofrandet af de samlingar, hvilka stått under
hans vård, på mångfaldigt sätt kommit dessa till godo,
och att särskildt, tack vare hans bemödanden i samma
riktning som Klemmings, bibliotekets äldre svenska
afdelning i väsentlig mån riktats och fullständigats.

"*"

I november 1891 skref Snoilsky till Palmén:

Det är ändå godt att sitta här i gamla Sverige
igen. Visst tänker jag ibland med saknad på lagrarne
vid Arno och syrenerna vid Elbe, när ibland de grå
dimmorna lägga sig kring den aflöfvade Humlegården,
där gubben Linné står och fryser i sitt bronstäcke;
men då jag från mina biblioteksfönster kan se mina
små ungar tumla omkring med sina skolkamrater i den
rymliga parken, tänker jag ändå med tacksam glädje på
lyckan, att de äro svenska barn i <i>Sverige</i>. Kritiska
tider och stora världen omskapande händelser förestå;
äfven till vår lilla vrå torde återverkan låta
förnimma sig; då är det godt att slippa vara på
kontinenten, men få 
dela ljuft och ledt med sitt eget folk och i
sitt eget land hvad nu än ödet kan reservera oss.

Mera vemodsfullt klingar hans själsstämning i några
rader till Stern en månad senare:

Nu förestår jultiden, som alltid verkar deprimerande
på mig. Jag förstår så väl den melankoli, af hvilken
äfven ni, käre vän, stundom känner eder gripen. Jag
har redan länge den gräns bakom mig, som skiljer
den färgskimrande ungdomens förväntningar och
förhoppningar från den obarmhärtiga reaktionen;
jag vet, att jag intet annat kan än att klamra mig
fast vid »status quo» så godt jag mäktar. Just nu,
då jag åhör barnens älskvärda prat om de väntade
julklapparna, som skimra så stora och präktiga
i deras fantasi: nya dockor, nya böcker -- då vet
jag väl, att jag icke har något att vänta af det
slaget. I synnerhet är det för mig icke mera tal om
nya böcker. Jag kan icke göra några flera. Men ni,
vän, ni kan arbeta, det är en afundsvärd lott; det
hjälper öfver mycket. Ju mindre som det egna jaget
sysselsätter mina tankar, desto mera lider jag af
att iakttaga, huru jämmerligt det ser ut i världen. 
I Norden stunda svåra tider.

Med sorg följde nämligen Snoilsky tidens politik.

Han, som under hela åttiotalet med sina sympatier 
följt den liberala rörelsen och de sociala sträfvandena, 
drefs nu allt mer åt det motsatta hållet. Härtill bidrog 
i främsta rummet <i>försvarsfrågans</i> läge och den 
<i>norska</i> frågan.

Den ställning som en del liberale och landtmännen
intogo till försvarsfrågans lösning bjöd honom emot,
och de ursäkter han förut (jmfr sid. 366) anfört för
deras hållning, ville han ej längre låta gälla. Och
i den nationella frågan blef han alltmera bitter
mot norrmännen och mot dem som här i Sverige ville
tillmötesgå deras önskningar.
Att någon personlig harm öfver de liberala gruppernas
hållning till hans utnämning, om ock omedvetet, kan ha
spelat in i hans förändrade sinnesstämning, vore ock
mänskligt förklarligt. Säkert är att frihetssångaren
från 1860-talet, hvilken ännu under hela 80-talet
hissade afgjord liberal flagg, under seklets
sista årtionde stod det politiskt-konservativa
lägret närmast, äfven om han i kulturella spörsmål
förblef frisinnad. »Jag vill visa dessa herrar» --
skrifver han 1892 till Stern -- »att man kan älska
friheten utan att följa partifanan. För mig är den
<i>nationella</i> friheten det enda verkliga lifsvillkoret
för ett folk: frihet <i>utåt</i>. Allt annat är af sekundär
betydelse.»

»Hvad betyda personliga nålstygn», utropar han
på sommaren 1891 i ett bref till Estlander, »mot
den sorg, hvarmed ett fosterlandsälskande sinne
betraktar den förvildning, försoffning, fördumning,
som bemäktigat sig vårt arma folk i förhållande
till vår enda lifsfråga: <i>försvaret</i>. Du läser våra
tidningar, och jag behöfver icke säga mera. Jag vill
blott tillägga, att om jag vore finnländare, med
allehanda ukaser sväfvande öfver mitt land, skulle jag
knappt känna mig så betryckt in i själen, som jag gör
vid synen af vår fortgående upplösning; hvartenda
tidningskontor tapetseradt med en skandalpress,
mot hvars nedrigheter intet korrektiv mera finnes
i den offentliga känslan; riksdagen en tummelplats
för de futtigaste gräl om små materiella intressen,
litteraturen ett servilt eko af den nyaste visheten
för dagen. Fuimus Troes!! Mitt enda hopp står till
en stor nationei pröfning, som skall uppväcka de
bättre krafterna, hvilka ännu slumra i nationens
inre. Kvinnorna och skolungdomen hafva ännu svenskt
gry i sig. Med Guds hjälp skola de en gång åter
upphjälpa oss, sedan denna ömkliga generation blifvit
väg-grus under ödets fot.» 
Ett halft år senare -- vid jultiden 1891 -- skrifver
han till Lagerberg:

Hvad säges om den politiska ställningen? Jag
anser den i högsta grad sorglig och kritisk. Dels
försvarsfrågans uteblifna lösning, hvilket kommer att
stå oss dyrt, när den stora europeiska konflikten
utbryter. Tack vare hungersnöden i Ryssland,
torde vi kunna påräkna ännu l à 2 års respit,
men äfven denna galgenfrist kommer naturligtvis
att gå förbi, oanvänd. Vidare norska frågan. Jag
vill visst ej ursäkta norska venstern, och dess
dels högfärdsgalne, dels samvetslöse ledare, men
aldrig hade dessa personer kommit till välde, om
ej <i>vi</i> i vår ensidiga formalism försummat tillfället
att göra utrikesministerplatsen verkligt gemensam,
med ansvarighet inför ett svenskt-norskt utskott. Nu
sedan venstern framlagt sitt omöjliga och orimliga
program: två <i>utrikesministrar</i>, begriper jag ej,
huru unionen skall upprätthållas. Det sköra bandet
brister, och då förlora vi den negativa förmån af
en skyddad gräns mot vester, som vi åtminstone haft
hittills. I hvilket politiskt kölvatten skall Norge
sedan segla, måntro? Dock, jag gitter ej tänka på
allt detta elände. Må vi vara glada, så länge vi få
sitta i vårt status quo.

I bref till Stern i november 1892 och till
Estlander juli 1893, uttalar han sin glädje öfver
att den »onaturliga alliansen mellan bönderne och
hufvudstadsradikalismen blifvit bruten». »Den
allmänna rösträtten är icke något lockbete för
besuttne jordägare.»

»<i>Det var</i>», heter det, »den stora vinsten af urtiman
att partiställningen inom Andra kammaren blef
förenklad; det militära resultatet var väl icke så
stort, fastän icke att förakta, jämfördt med den
förutvarande försvarslösheten. Men inom landet börjar
verkligen en bättre, en fosterländsk anda vakna --
särskildt bland de helt unga. Vi känna nu omsider
svedan af alla de kindpustar, de förolämpningar, som
det uti det s. k. broderfolket dominerande partiet
tillfogade oss. Det är ej längre kungens ensak,
såsom man 
ännu för tio år sedan kunde tro -- det är unionen
och Sverige som dessa vettvillingar önska komma åt,
drifna af ett öfvermod, en själfförblindelse som
gränsar till galenskap, då man tänker på Norges
materiella resurser.»

I samband härmed låter Snoilsky undfalla sig några
ord om »de tillfälliga applåder, som kontinentens
fin de siécle-publik ägnat Ibsens osunda dramer».

Det är en liknande misströstan, som flerestädes kommer
till synes i hans direktörstal i Akademien, i december
1893, då han talar om »den vind, som blåser kulen i
seklets afton»; men han knyter sin förhoppning till
den sårade fosterlandskänslans uppvaknande gentemot
föregående tiders ljumhet och likgiltighet.

De ofvan anförda orden om Ibsen voro alster af en
tillfällig misstämning mot den politik, som Ibsens
landsmän drefvo, och som framkallade Snoilskys ohöljda
vrede. Då emellertid den gamle vännen från 1864-65
årens Romatid gästade Stockholm, i april 1898, var
det Snoilsky som både i bunden och obunden form
å Stockholms vägnar bragte Norges store skald en
hyllning för de skatter han skänkt hela den bildade
världen. Och i den lilla dikten från 1896 till Grieg
anslår han den känsla af samhörighet som bort besjäla
halföns båda folk:

      Så vid Norroena toner skilda sinnen 
      Ett eko höra som af barndomsminnen:
            Hvar är du, broder? 
      Och hvar går vägen hemåt till vår moder?

Emellertid såg han mörkt på de unionella förhållandena, 
och hans brefväxling företer talrika bittra uttalanden 
utom de redan anförda. Han litade lika 
litet på den norska högerns som på vänsterns trohet
mot unionen. Så skrifver han på nyåret 1895 till
Stern, efter att ha liknat de båda norska partierna
vid Bältesspännarne:

Tyvärr är det blott maktfrågan, som skiljer de båda
motståndarne åt. Lojal förbundstrohet mot Sverige
finnes hos de konservative lika litet som hos de
radikale. Skillnaden är blott, att de förra vilja
begagna Sverige för sina syften och därföre hoppas
ernå det med underhandlingar, som de andra vilja taga
med brutala gåpåartag. När unionen brister, skola 
båda två stå eniga mot oss. -- -- -- Men vi äro 
<i>oförbätterliga</i>. Man vill hos oss icke inse,
att man ej har att göra med en broder, utan med en
hätsk fiende, som häldre skulle vilja antaga ryskt
slafveri än lefva lyckligt och fredligt som Sveriges
jämnbördige kamrat.

"*"

De <i>enskilda</i> bekymmer och misstämningar, som
beherrskat Snoilsky omedelbart efter hemkomsten,
veko så småningom, och vid 1890-talets midt kände
han sig väl till mods.

»De sistförflutna åren» -- skrifver han på nyåret 1896
till Palmén -- »hafva kanske varit de lugnaste och
lyckligaste jag genomlefvat. Min hustru och barnen
hafva varit skonade från några svårare sjukdomsfall,
och allt i hemmet har varit stilla, ljust och
harmoniskt. I mitt bibliotek trifs jag bra.»

Utom bibliotekstjänstgöringen deltog Snoilsky föga
i allmänna värf.

Dock intog han en plats i den den 25 september 1897
tillsatta »teaterkommitén» och var under några år
Kongl. Dramatiska teaterns inspektör och censor. Sin
uppfattning af denna syssla framlägger han i ett bref
till Ludvig Josephson, som begärt,
att han skulle anbefalla uppförandet af ett stycke af
Lope de Vega. Detta låge utom hans befogenhet, svarade
han; det tillkomme honom endast att inlägga ett veto,
i händelse man ville uppföra ett stycke, som innehöllo
något moraliskt eller politiskt anstötligt. Han
hade endast ett par gånger på teaterdirektörens
uppmaning afgifvit sitt omdöme om inlämnade svenska
originalalster, men detta vore att betrakta som en
privatsak, ej som en myndighet.

Vid stiftandet af Sveriges författareförening 1893
åtog sig Snoilsky ordförandeskapet, hvilket han
bibehöll till 1901. Då Svenska Akademien år 1900
tillsatte sin Nobelkommité ingick Snoilsky som
ledamot däri.

En synnerligen vacker hyllning bereddes Snoilsky
på hans femtioårsdag 1891, då svenske författare
och konstnärer öfverräckte honom ett album, där
hvartannat blad utgjordes af någon dikt eller
prosauppsats, hvartannat af en teckning eller
målning. Vid 1893 års jubelfest till minne af Upsala
möte hedrade filosofiska fakulteten Snoilsky med ett
hedersdoktorat, en utmärkelse, som beredde honom stor
glädje, enligt hvad han skref till Stern. »Doktoratet
har i mina öron alltid klingat såsom den vackraste
titel.» Oscarsdagen 1900 erhöll han storkorset af
Nordstjärneorden, hvars kommendörskors han erhållit
1886 vid Svenska Akademiens jubelfest.

Det litterära umgänge Snoilsky väntat sig i Stockholm
blef icke särdeles omfattande. Särskildt gjorde det
honom bekymrad, att Viktor Rydberg, 
hvars personlighet och författarskap han så högt
skattade, genom utflyttningen till Djursholm så sällan
kunde råkas.

»Det är bra tomt efter Viktor Rydberg», skrifver
han till Lagerberg redan i november 1890. »Jag
hade längtat efter att återse honom, som jag så
mycket beundrar och håller af. Men han är alldeles
otillgänglig därute på Djursholm, dit jag aldrig
kan komma, bunden som jag är af min ijänstgöring. I
Svenska Akademien synes han aldrig. Det är bra
få hus, där något intresse finns för konst och
litteratur. Wennerbergs hem utgör ett lysande
undantag. Vi voro där i går afton en liten vald
krets tillsammans med Prins Eugen, som var för mig
en ny bekantskap, då jag ej träffat honom sedan han
var barn. Jag får säga, att han på det högsta intog
mig. Hans apparition, hans hållning, hans konversation
äro lika behagliga. Han är hvad man i Paris skulle
kalla 'un jeune homme parfait'.»

Ungefär  samtidigt skrifver han till Rydberg:

Hur har jag icke hela hösten längtat efter att råka
dig. -- -- -- Det är förskräckligt för dina vänner,
att du skall bo så långt borta, men det vore egoistiskt 
att klaga, då du med flit uppsökt denna aflägsna ort för
att få arbeta ostörd af alla Stockholms misérer.

Sommaren 1891, då Snoilskys bodde vid Täcka höjden
i närheten af Djursholm, råkades de båda vännerne
rätt ofta.

Efter mottagandet af hedersalbumet på 50-årsdagen
samma år, i hvilket album Rydberg hälsat Snoilsky
såsom »princeps poetarum», skref denne till sin
skaldebroder:

Då jag för några dagar sedan tillskref dig för att
förklara vårt plötsliga uppbrott från Täcka höjden,
som på sistone snarare förtjänte heta Mons ventorum,
så tjöt där kring de otäta knutarna, anade jag icke,
att jag så snart åter skulle få en anledning -- och
hvilken kär anledning -- 
att skriftligen uppsöka dig. Jag kommer nu med
min innerliga tack för de sanna och djupa ord,
hvarmed du i ordets egentliga bemärkelse prydt den
minnesgåfva, hvarmed vänliga kolleger inom författare-
ooh konstnärslaget velat glädja och hedra mig vid
mina fullbordade tio lustrer. Hvad har jag gjort för
att förtjäna allt detta? På sin höjd har jag kunnat
fixera några flyktiga skönhetsbilder. Men jag känner
djupt, att en författare i vår tid -- en skald -- måste
gifva något annat, något högre och bättre. Han måste
kunna väcka och uppskaka, ty här står sannerligt
illa till. Jag kan icke tänka på annat, än den
gräsliga M-ska händelsen<footnote>Ett hemskt 
kriminalmål.</footnote>. Hvilken inblick ger icke 
en sådan tilldragelse i det bottenlösa förfall, 
den all beskrifning trotsande upplösning, hvilken 
med moralisk spetälska slagit folk och land. Finns
då intet som kan upprycka oss ur vår säkerhetssömn,
innan fruktansvärda världshändelser göra det? Då den
straffdomen kommer, är det kanske för sent att börja
om vår folkuppfostran.

Jag vet ingen, som <i>kan</i> uttala ett sådant varningsord,
mer än du<footnote>Nästan samma ord använde Wennerberg i ett
samtal med mig: "Det finns bara en, som kan tala
ett varningens ord, så att alla lyssna. Det är
<i>Rydberg</i>. För honom ha <i>alla</i> respekt, äfven gossarne
till vänster."</footnote>. Måtte du göra det snart.

Du käre Viktor, jag tycker, att jag själf blir liksom
en något bättre människa, när jag läser dig eller hör
dig tala. Måtte tidningarne undantagsvis säga sannt,
när de nu meddela nyheten, att vi snart, i år redan,
hafva att förvänta Dikter II af dig!

Då Snoilsky några månader senare i gåfva emottagit
»Vapensmeden» och andra samlingen af Rydbergs dikter,
tackade han i följande bref, 6 januari 1892:

Hur skall jag fyllest tacka dig för den glädje, du 
beredt mig genom gåfvan af dina båda nya böcker -- sköna, 
tankerika, gedigna som allt hvad du skrifver. Smakens och 
modets växlingar hafva intet att skaffa med den verkan, 
som dylika skapelser frambringa på läsare, hvilka tro och 
hoppas på ett <i>Gimle</i>. Sådana läsare skola alltid
finnas, äfven om förvildningen och fördämningen toge
än större proportioner än de redan gjort i denna
dekadansens tid. Du är vår poetiske princeps, utan
medtäflare. Skulle jag bland så mycket utvälja ett
eller annat stycke som jag företrädesvis älskar --
att jag älskaf dem <i>högst</i>, beror kanske blott på att
jag första gången njöt dem under en stämning, då jag
befann mig mottaglig för samma tonart -- nämner jag
Barndomspoesin och Vårdträdet. Jag läser och omläser
dem -- aldrig utan varmaste rörelse. Hvilka toner från
barnvärldens förlorade paradis i den första, hvilken
aningsfull susning innerst från själfva världsträdets
krona i den andra dikten! Och i Vapensmeden -- hur
sammansmälter ej där det arkaistiskt-historiska med
det allmänt mänskliga, visionära! Smädevisan mot
Herr Thure Jönsson är beundransvärdt lyckligt funnen.

Vid sidan af dina båda böcker har den skandinaviska
litteraturen i jul endast frambragt <i>en</i> sak af första
rang: Jonas Lies <i>Trold</i>. Där finns mycket tänkvärdt
bakom den vid första blicken godtyckliga fantastiken.

Jag sitter med skopan i hand bredvid sångens brunn,
där intet vatten framväller för mig längre1<footnote>
En liten älskvärd episod från Rydbergs och
Snoilskys samlif berättade Snoilsky i ett bref till
Palmén efter Rydbergs bortgång.

Snoilsky stod i en gammal brefskuld till Palmén
och ber i sitt bref på nyåret 1896 om ursäkt härför
samt fortsätter:

I sammanhang härmed måste jag förtälja ett drag af
vår saknade Viktor Rydberg, som vi alla höllo af
och sågo upp till. I våras -- han var då fullkomligt
frisk, så vidt vi visste -- hade han inbjudit några
vänner, hvaribland mig, till en liten treflig middag
på Djursholm. Under middagen kommo vi, han och
jag, att tala om brefskulder och svårigheten att,
sedan en längre tid gått, äga mod att afbörda sig
en sådan skuld, hvilken icke blott pinade en själf,
utan äfven för andra parten måste se ut som köld och
otacksamhet. Jag yttrade då, att jag hade en sådan
nära tvåårig skuld, nämligen till dig, och att jag
formligt led däraf. Rydberg, snillet, tänkaren, som
tillika var ett stort barn, blef helt rörd. "Eftersom
det faller dig svårt att bryta isen" -- sade han --
"vill <i>jag</i> skrifva till professor Palmén och klarera
alltsammans, så att du sedan kan skrifva liksom aldrig
något afbrott förekommit i er korrespondens." --
"<i>Nej</i>", svarade jag, "det kan jag icke taga emot,
ty vet du, huru det annars skulle gå? Jo, du komme dig 
lika litet för att skrifva som jag och skulle sedan i din
ordning gå och grufva dig för det ouppfyllda löftet
till mig." Och därvid blef det.</footnote>. 
Allbekant är i hvilka känsliga, ur hjärtat sprungna
strofer Snoilsky uttryckte sin sorg öfver Viktor
Rydbergs bortgång, strofver öfver hvilka det hvilar
den innerliga smärtans tåredagg.

Och då Snoilsky från Rydbergs maka erhållit som
gåfva Hasselbergs lilla statyett af den bortgångne,
skref han:

Jag skyndar att innerligt tacka för statyetten af vår
oförgätlige Viktor! Den skall stå i mitt skrifrum
och dagligen påminna mig om honom. Alltid med saknad,
men också med ren glädje öfver att en så upphöjd
personlighet lefvat i vår närhet och att jag själf
njutit den dyrbara lyckan att af honom omfattas
med vänskap.<footnote>Såsom ett nobelt drag af 
Snoilsky må anföras, att då Stern i sin samling af 
"Studien zur Litteratur der Gegenwart" förberedde 
en uppsats om Rydberg (bredvid en om Snoilsky), denne 
senare för Stern framhöll Rydbergs mångsidiga betydelse 
och varnade för paralleller mellan honom och någon 
annan, i hvilka ej han erhölle företrädet.</footnote>

"*"

Snoilskys poetiska alstring efter hemkomsten var icke
synnerligen riklig. Bortser man från några enstaka
nya Svenska Bilder, som tillkommo 1890, 1891, 1894
och 1897, så var det mest tillfällighetsdikter,
i hvilka han tog till orda, då någon allmän eller
enskild stämning kräfde ett poetiskt uttryck.

Innan han kom hem, hade han likväl haft rätt
omfattande planer, hvilket bl. a. framgår af
brefväxlingen med hans förläggare och andra.
»Det första året af Stockholmsvistelsen lär jag
väl ej få tid eller ro att återupptaga den poetiska
verksamheten i något större omfång», skref han till
Wikblad i juni 1890. »Jag har dock idéer till icke
mindre än tre stora dikter, hvilka tillsammans kunna
fylla ett femte band, så framt jag ej föredrager
att publicera hvar och en för sig. Alla tre dikterna
spela inom svensk historisk forntid, ehuru ingen känd
historisk personlighet uppträder däri. Det sista året
har jag i allmänhet varit alltför mycket i spänning,
förorsakad af ovissheten, om det skulle blifva något
af med K. B. eller icke, för att med full sinnesro
kunna lefva mig in i en diktvärld igen.»

Med K. A. Melin hade han samtalat om dessa tre
ämnen. Det ena skulle behandla ett motiv ur tiden
efter slaget vid Pultava -- en präst och en officer,
som skiljts åt där, träffas sedan som fiender --; det
andra skulle, möjligen såsom prosanovell, upptaga
ett motiv från Sveaborg, och ett barn skulle vara
hufvudperson; det tredje skulle vara förlagdt till
en skånsk bondgård. Snoilsky hade tankar på att åt
ett af ämnena gifva dramatisk form.

Men dessa större planer skötos åt sidan. När Snoilsky,
som han skref, »på glesa fristunder lyssnade efter,
om ej diktens andelätta fjät ville närma sig --
fruktlös väntan och längtan i de flesta fall», skedde
det för uppgifter i smärre mått.

År 1890 tillkom dikten <i>Svensksund</i> för Akademiens
årshögtid på hundrade året efter denna Gustaf III:s
bragd.

»Jag har ej kunnat undgå», skrifver Snoilsky till
Stern, »att författa denna festdikt till minne af
Gustaf III:s räddningsseger öfver den ryska flottan
vid Svensksund -- jämte Narva och Austerlitz den
eftertryckligaste tuktan 
moskoviterna någonsin erhållit.  Jag har gjort det con
amore, efter det jag bragt den första motsträfvigheten
till tystnad<footnote>Öfvers, ur bref till Stern 15 dec. 1890.</footnote>.»

Jag har redan anmärkt, att Snoilsky i denna dikt
behandlar Gustaf III mera sympatiskt, än man
skulle trott på grund af hans föregående omilda
uttalanden. Det gällde ju ock en hyllning från Gustafs
egen taffelrund, en hyllning, ägnad den käcka bragd,
vid hvilken den förkättrade »teaterkungen» visade sig
ej blott <i>spela</i>, utan <i>vara</i> hjälte -- där »fladderlynnet»
blef »beslutsamt lugnt».

Dikten, som har en mera »akademisk» ton än Snoilskys
äldre Svenska Bilder, är tydligen buren af det
fosterländska patos, som då fyllde honom: harmen
öfver vårt försummade försvar.

Rader som dessa:

   Ett under, såsom än det tima kan
   Till hjälp och räddning åt ett folk, en man,
   Som ej i nödens stund har gett sig själf förlorad --

äga nog en mening, som syftar på samtiden.

Utomordentligt målande äro enskildheterna från
sjöslaget gifna; de olika officerarne träffande
karakteriserade; så blir »den sträfve Törning»,
hvilken förtjänsten af segern till god del tillkom, af
skalden framhållen, utan att likväl skymma konungens
bild. Fylligheten i detaljskildringen ger åt dikten
en liffull prägel.

Samma år skref Snoilsky för en göteborgsk
välgörenhetspublikation, »Elfdrottningen», dikten
<i>Skollofskolonier</i>, ett nytt uttryck för hans sociala
medkänsla och tillika en hyllning åt rikets andra
stad.
Under 1891 tillkommo tillfällighetsdikten <i>Linnaeus
i Chikago</i> -- hans fjärde dikt om Blomsterkonungen --,
<i>September</i> samt icke färre än tre nya Svenska Bilder:
<i>Djursholm</i>, i <i>Julrosor</i> 1891, <i>Regementets kalk</i>, i
kalendern Svea 1891, och <i>Efter 40 år</i> i Julkvällen
1891.

Af dessa påkalla de Svenska bilderna särskild
uppmärksamhet. Anledningen till att Snoilsky nu
åter grep sig an med dessa ämnen var tvifvelsutan
den yppade utsikten att få hela denna serie
illustrerad. Efter åtskillig vacklan, hade förläggaren
-- Hugo Geber, som nu öfvertagit hans arbeten -- och
författaren bestämt sig för Albert Edelfelt och denne
åtagit sig uppdraget. Snoilsky var synnerligen belåten 
med detta val. Till Palmén skref han sålunda i november 
1891:

Intet besök gör mig och min hustru så stor glädje som
då några bekanta från det älskade Finland uppsöka oss
här i vårt hem. Leo Mechelin har varit hos oss, likaså
artisterne Berndtson och Edelfelt. Den sistnämnde
tidtals dagligen under denna höst. Du har kanske sett,
att han åtagit sig att illustrera en praktupplaga af
mina svenska 

CARL SNOILSKY 1898.
historiska hilder, som skall utkomma nästa år<footnote>Den 
utkom först 1894.</footnote>. Jag tror, han kommer att 
lyckas utmärkt. Det är icke blott hans utmärkta talang, 
som ingifver denna betryggande känsla, utan äfven hans 
sinne för historisk stil och sanning. Också har han i våra 
samlingar gjort minutiösa kostymstudier i och för detta 
arbete -- bland annat har han på flottans värf afbildat 
Gustaf III:s gamla Amphion, som skall förekomma som 
illustration till dikten Svensksund, hvilken jag skickade 
dig häromdagen.

Af de tre svenska bilderna från 1891 är <i>Djursholm</i>
den mest betydande. Den är en hyllning åt skaldens
ättemoder, fru Kristina Sture, Gustaf Banérs maka. Då
Snoilsky vistades i Djursholmstrakten, rann det
honom i hågen, att detta gods en gång varit i hans
stamfars ägo, men att änka och barn fått lämna det,
sedan herr Gustafs »oskyldiga blod» af »orättfärdiga
domare» gjutits ut vid Linköpings blodbad.

Detta minne inspirerade skildringen af den dödes
hemfärd till maka och barn. Och i den ädla fru
Kristinas mun lägger skalden fosterlandskänslans och
försoningens starka maning:

     Bevaren för hämd edert hjärta 
     Så rent som för blodskuld er hand, 
     Då spirar väl endräkt ur smärta
     En gång i vårt sargade land!

Episoden, då den lille, endast fyraårige Johan lofvar
att hämnas på den lede tyrann, som dräpt hans far,
torde vara påverkad af en anekdot från något senare
tid om Karl IX, som tog den halfvuxne pilten på knä
och frågade, om han ville gå 
i hans tjänst, men af Johan Banér fick till svar:
»Hin håle tjäne dig, som slagit ihjäl min far!»

Och fru Kristinas ord till barnen:

     Ej höfves det er för er faders namn 
     Att sänka er hjässa --

är ett genljud af Gustaf Banérs egen förklaring
före afrättningen.

I Kristina Stures personlighet har Snoilsky förenat
dragen af den trofasta makan, som med upprätt
panna bär sin olycka, af den kärleksfulla modern,
som gjuter balsam i barnens hjärtan, och af den
fosterlandsälskande kvinnan, som ställer det helas
väl öfver enskild hämnd.

Dikten <i>Regementets kalk</i> är en omdiktning af en anekdot
från tiden efter Karl XII:s krig, som omtalas i Ennes'
berättelser om Karl XII:s krigare. Det heter här om
regementspastorn vid Västmanlands regemente Nothman:

»Efter slaget vid Pultava 1709 bärgade han och
undangömde regementets kommunionssilfver, hvilket
han med största fara medtog i fångenskapen och
hemförde 1722 samt sedan återskänkte dessa kärl
till regementet. De brukas ännu, 1818 vid regementet
och bestå af en flaska om 96 lod samt en stor kalk
med patén och oblatask om 80 och 7 åttondedels lod
tillsammans, hvardera försedda med denna inskription:
'Conserverad af prosten C. G. Nothman i Ryska
fångenskapen och Regementet återskänkt 1 september
1729. Soli Deo Gloria'. Nothman tjänte vid Regementet
till sin död, som inträffade 1739».

Snoilsky låter prästen ha nedgräft skatten och efter
fångenskapen sedan åter upptaga den å olycksfältet.
»Det vemodiga efterspelet till den karolinska
hjältesagan drager mig med hemlig makt», skref
Snoilsky om denna dikt till Estlander. »Finner jag
på ett motiv, vill jag gärna förlägga det dit.»

Det hvilar öfver detta kväde en dyster stämning,
då Pultavaminnena frammanas af de enda kvarlefvande
ur den gamla stammen.

Samtidigt tillkom den lilla bagatellen <i>Efter fyrtio
år</i>.

Om denna dikt berättar Snoilsky i ofvan nämnda bref:

En annan bit, af litet ljusare skaplynne, som jag
kallat »Efter fyrtio år», skall stå i Julkvällen. Den
är hållen i gustaviansk anda, på särskild begäran af
Edelfelt, hvilken, sedan han haft den godheten att
använda sin utsökta talang på att illustrera mina
Svenska bilder, gärna önskade få ett eller annat
stycke i rococostil till omväxling med de alltför
ofta förekommande karolinska storstöflarne.

I lätta, jambiska verser, med något af danstakt öfver
sig, låter Snoilsky en gammal kamrer för sin hustru,
en f. d. korist vid tredje Gustafs opera, frammana
minnena från deras ungdom, då han skulle göra sina
lärospån som kantatförfattare vid en hoffest och
drömde om en lysande framtid, men icke lyckades vinna
de högas bifall. Han fick säga godnatt till sitt hopp,
men fann i stället ersättning i kärlekens ungdomsrus
och en trogen äktenskapslycka.

Själf betecknade Snoilsky i bref till Seligmann detta
stycke som »extra läckert, gustavianskt», och han
tillade, att han, som vanligtvis vore missbelåten
med alla stycken af sin »provenance», nu »skam till
sägandes tyckte den biten vara särskildt bra».
Under de närmaste åren följde:

1892: <i>Gripsholm</i>, i Julrosor; grafdikten öfver
<i>Katinka Peyron; Tännforsen i vinterdräkt</i>, i
Sv. Turistföreningens tidskrift; <i>Röstsedeln</i>, i Post-
och Inrikes-Tidningar 12 november 1892, <i>Skärvik</i> i
Julkvällen; <i>Vid aftäckningen af Schéelestoden</i> den
9 december. -- 1893: <i>I Trolleholms stambok; Majsång
på Skansen; Hälsningstalet till Nordenskiöld i
Svenska Akademien; Höst</i>, i Julkvällen. -- 1894:
<i>Junker Ulf</i>, i Vintergatan; <i>Villan vid hafvet</i>, i
Julrosor; <i>Slutvignett</i>, i Vårt folk; <i>Till Stockholm</i>;
26 September, otryckt. -- 1895: <i>Viktor Rydberg; Till
Harald Wieselgren</i>. -- 1896: <i>Välkommen vår konung; Sång
vid Karl X-stodens aftäckning; Minnesblad till Grieg</i>
i Ord och Bild; <i>Drömkullen</i>, i Julkvällen; <i>Christian
Winther</i>, i Juleroser. -- 1897: <i>Frun på Salshult; Sång
vid Utställningens öppnande den 15 maj; Kantat vid
minneshögtiden i Riddarholmskyrkan den 17 september;
Till Gunnar Wennerberg</i>, 20 oktober 1897.

Med obestämda årtal: <i>Stenhammar; Hvad muren sade;
Allt på sin rätta plats</i>.

Ett stort antal af dessa dikter äro framkallade af någon 
yttre anledning, äro s. k. »tillfällighetsdikter», flere 
rent af »officiella». Men den yttre anledningen har så godt
som alltid motsvarats af en inre stämning, och skalden
har visat sig mäktig att tolka en allmängiltig känsla,
på samma gång han gifvit luft åt sin egen. Det är ingen 
ringa uppgift att på detta sätt i ordets <i>bästa</i> mening 
vara sitt folks poeta laureatus. Ofta beundrar man den 
slagruta, hvarmed Snoilsky mäktat finna det 
poetiska i tillfällighetsmotivet, exempelvis flere
punkter i utställningsdikten, i dikten öfver
Karl Gustaf och i sången vid minneshögtiden i
Riddarholmskyrkan 1897. En varm och innerlig känsla
pulserar i flere af hälsnings- och minnesdikterna,
så i sången till konungen, i hundraårsdikten till
Christian Winthers minne, i den skära grafdikten öfver
Katinka Peyron, men framför allt i den mästerliga
sången om Viktor Rydberg.

En tillfällighetsdikt är väl i visst afseende äfven
den politiska dikten <i>Röstsedeln</i>. Otvifvelaktigt
sprungen ur en varm fosterländsk stämning, lider den
dock -- synes det mig -- af för stor afsiktlighet, och
greppet att anklaga den <i>ene</i>, hvars röst afgjorde
utslaget, är kanske poetiskt, men icke fullt
logiskt. Dessutom verkar den allegoriska apparaten
något förbrukad.<footnote>Snoilsky skrifver till Stern, 
att han ej vågade hoppas att hans dikt varit af något 
inflytande, men han gladde sig åt den harm det väckt hos 
motståndarne, hvarom bl. a. anonyma bref buro vittne. 
Konungen hade med tårar i ögonen tackat honom och uppläst 
dikten i sittande konselj för ministrarne.</footnote>

Med ojämförligt mera verkan hade Snoilsky behandlat
liknande motiv två årtionden tidigare i ett par
sonetter. Och skaldens bekymrade fosterlandskänsla
tar sig ett vida kraftigare uttryck i den mästerliga
<i>Slutvignett</i>, som afslöt praktverket »Vårt folk»,
liksom Snoilsky ock lät den afsluta samlingen af
sina originaldikter, såsom en sista hyllning till
fosterlandet, sinnebildadt i den tall bland gråa
bergen, »en seg och stolt natur», som utgör den sista
hälsningen från fosterjorden. Förtjusande har Oscar
Levertin yttrat härom:
»Han, som en gång så hänfördt besjungit lager, cypress
och oliv, han skulle med sin sista sång hylla den
svenska magra tallen. Den skall susa öfver hans graf,
men därför skall där icke häller glömmas musiken från
hans ungdoms och mandoms år, den sång från söderns
klassiska träd, som ingen gifvit vackrare eko på
svenskt tungomål.»

Äkta fosterländsk och på samma gång äkta poetisk är
dikten om <i>Gripsholm</i>; efter att skalden sett minnena
från svunna tiders Sverige -- hvar tid med sin karaktär
-- trängtar han att i det nutida Sveriges flockar
se det drag, som gör »det lilla jaget till del af
en nation». Och liksom minnena, så väcker äfven den
svenska naturen i <i>Tännforsen</i> en önskan att dvalan må
brytas och han må känna sig svensk i ett <i>vaknadt</i> land.

En rent lyrisk dikt är <i>Drömkullen</i> med dess fina
symbolik af det otillfredsställda hoppet; barnen<footnote>De 
voro skaldens egen dotter och en hennes
jämnåriga lekkamrat Nini B-m.</footnote>,
som fröjda sig åt att nå kullen, när en gång hindret,
det böljande kornfältet, är mejadt.

   I kära små vänner -- så är det bestäldt: 
   Då vägen till drömlandet vinns, 
   Den bär öfver höstens nakna fält,
   Och borta är månsken och prins.

Man kommer att tänka på det Goetheska ordet: »Es ist
dafür gesorgt, dass die Bäume nicht in den Himmel
wachsen».

Personligt färgade äro <i>Skärvik</i>, en af skaldens
födelsedagsdikter till sin maka, liksom den från 1891
och en annan dylik hittills otryckt dikt från 
1894<footnote>Denna senare lyder:

   Jag vill ej sjunga våren, 
   Dess strid på lif och död 
   Mot frost, som går i spåren 
   Af en för tidig glöd

   Och icke sommarn häller, 
   Som knappast ger sig ro 
   Att njuta, när det gäller 
   Att samla för sitt bo.

   September jag besjunger 
   Med sol i rättan tid 
   Och inga larvers hunger, 
   Men hvila efter strid.

   Fast hösten purpur stickar,
   Är mesta grönskan kvar;
   Sitt lif man öfverblickar
   I stillhet underbar.
   
   Det flydda tycks sig närma
   I denna klara dag,
   Som strålar ljuflig värma
   Af mildt, förädladt slag.
   
   Hvad det är ljuft att bida
   Tillsammans så, vi tu,
   Invid hvarandras sida
   Här, i september nu!
   
   Hur vackert hemmet strålar,
   Ej minsta blad sig rör
   Där guldet grönskan målar
   På kullen utanför.

   Min kärlek och min lycka
   I denna stilla stund
   Jag till mitt bröst vill trycka
   På hemmets säkra grund

   Och tacka dig, du kära,
   För allt hvad lifvet gett!
   Blif än som förr mig nära
   I både ljuft och ledt.</footnote>, samt de känsliga hyllningarna till ägarne
af Stenhammar och Trolleholm.

Till denna tid höra ock Snoilskys två sista »Svenska
Bilder» <i>Junker Ulf</i> och <i>Frun på Salshult</i>. Båda skildra
de <i>hemmavarandes</i> sorg under 
krigstider. <i>Junker Ulf</i> är af mera mystisk läggning,
ett sällsynt lyckligt poetiskt grepp.

CARL SNOILSKY 1901.

Den utgör en hyllning åt en gammal svensk släkt,
en af dem, som offrade sig för och skapade 
Sveriges storhetstid, adlig utan frälsebref, »den stående
Ulfvens» släkt -- själf räknade Snoilsky bland sina
anor »den tillbakaskådande Ulfvens» ätt -- ur hvilken
i hvarje släktled alltid någon af de yngste fallit
i strider mot landets ovän. Där sitter den gamle
Sven Ulfsson ensam i hemmet, under det hans sonson,
släktens enda förhoppning, är ute med Gustaf Adolf
och honom närmast i faran och segern. Det är den
6 november 1632, och den gamle skådar i en vision
sonsonen, som döende vacklar ur sadeln. Så tar han
fram familjebibeln och ristar ett kors och sjätte 
novembris: »Nu fanns där ej plats till mer.»

Uppslaget till <i>Frun på Salshult</i> fick Snoilsky i
några bref, hvilka en af Karl XII:s tappre bussar,
öfverstelöjtnanten vid Smålands ryttare Jon Stålhammar
under kriget 1704-1708 skrifvit hem till sin hustru
fru Sophia Drake, som under makens fäktande i
fiendeland satt hemma på Salshult<footnote>Hennes 
porträtt i olja, befintligt å Salshult, är reproduceradt 
i Idun 1903.</footnote>. Utdrag af dessa
bref hade förekommit i en uppsats af B. Schöldström,
»Ur Stålhammarska krönikan», och Snoilsky skaffade
sig tillgång till samtliga brefven, hvilka förvaras
i familjearkivet. Ur dessa gamla papper frammanade
skalden bilden af fru Sophia, en af den karolinska
tidens duktiga officershustrur. Hennes son, kornetten
Jon Adolf, stupade verkligen 1708 i Ukraine, samma
år för öfrigt som äfven hennes make där afled. Det
är en manhaftig, men varmhjärtad kvinna, samsläktad
med andra liknande typer så i romandikt som i 
den lyriskt episka poesin, denna välborna fru,
som ensam styr och ställer för gården, tröstar och
hjälper ryttarhustrurna, hvilka komma dit att få
bref och nyheter från kriget, men som själf har att
bekämpa en moders sorg och ängslan. Dock, »hon är
hustru åt en karolin», och för sorgen får icke dagens
gärning försummas.

I enstaka punkter företer denna dikt beröring med
Runebergs »Julkvällen»; -- exempelvis stället, där
gamle Pistol underrättas om sin sons bortgång.

En alldeles säregen ställning inom Snoilskys poesi
intager <i>Hälsningssången till Nordenskiöld</i>. Snoilsky
har en gång uttalat, att han i sin diktning vore
bunden till strofen, men här har han i en rapsodisk
dikt visat sig på ett öfverlägset sätt kunna täfla
med de vackraste akademiska vältalighetsstycken
och med känslighet och fyndighet hälsat den nye
octodecemviren.

Ett särskildt lyckligt fynd är det
astronomiskt-poetiska slutet, där skalden, med
anspelning på att Vega tillhör »Lyrans» stjärnbild,
yttrar:

     Välan då, segrare från Nordens pol, 
     Tag in din plats, de gångne skalders stol! 
     Inunder Lyrans tecken hit du träder, 
     Men samma bild är dig af gammalt kär:
     Den norra himlens hvalf i ljus den kläder, 
     Och Vegas stjärna strålar skönast där.

Det är en vändning, som skulle gladt en gammal
gustavian som Leopold.

Vid den tid, då Snoilsky utgaf sin sista diktsamling
-- 1897 -- hade han en tydlig förnimmelse af att hans
skaldeådra i det närmaste sinat ut. 
»Poesins urna synes vara något tapprunnen» -- hade
han på nyåret 1896 skrifvit till Palmén -- »och af
princip gör jag inga ansträngningar att framtvinga
bottensatsen, när det ej längre vill strömma af
sig själf.»

Och en månad senare heter det i bref till Estlander.

»Kunde jag fått sända dig någon hälsning från den
luftiga personlighet, som i gammal styl kallades
Musa -- men ekot af hennes röst försvinner i fjärran,
det hjälper ej att jag sträcker ut armarne.»

För att ej alldeles glömma bort »det rent
handtverksmässiga af konsten» sysslade han med
öfversättningar.

En sådan var redan fullbordad sommaren 1895; det
var <i>För kronan</i>, en tolkning af François Coppées
drama »Pour la couronne». Äfven några äldre engelska
dikter samt enstaka poem af Sully Prudhomme (1901)
voro föremål för hans tolkningskonst. Men hälst vände
han sig till sin älskade Goethe.

Han tillökade nu samlingen af de Goetheska balladerna
med »Råttfångaren» och »Den första Valpurgisnatten»
samt utgaf en »öfversedd och tillökad» upplaga
af Balladerna 1900. Därtill kom 1901 en samling af
Goethes »Visor och dikter», af hvilka flertalet under
de närmast föregående åren offentliggjorts i Post-
och Inrikes Tidningar.

De äro utförda med all den kärlek, som Snoilsky hyste
för sin mästare, om än stundom uttryckssättet i den
svenska återgifningen så till sägandes blir mera
»litterärt» än det naiva språket i originalet<footnote>År 
1892 hade Snoilsky öfversatt sin frände, Maurice Prozors 
roman. "La Bohème diplomatique", på svenska kallad "Adèle 
Mitrowitsch".</footnote>.
Hans originaldiktning hade under de fyra, fem senaste
åren af hans lefnad däremot så godt som afstannat.

Tvänne skaldevänner: Topelius och Ibsen bragte
Snoilsky sin hyllning, i en grafsång öfver den förre,
i en hälsningsdikt till den senare, då han 1898
gästade Stockholm.

I Norge, där han vistades sommaren 1899, diktade
han de tre <i>sonetterna till Herman Bang</i>, hvilka
offentliggjordes i samma års »Julrosor», men med
undantag af dem kom han, »litterärt taget, alldeles
tomhändt hem från Norge» och hade till sin ledsnad
intet att gifva årets kalendrar. De nämnda sonetterna
till den utmärkte danske romanförfattaren skref
Snoilsky då han erfor att denne låg farligt sjuk,
»arm och ensam», utan att någon »svalkade hans
feberheta panna», och han ville då glädja honom med
dessa sista skott af sin sonettdikt. Särskildt är den
sista sonetten med den eleganta bilden af gästen,
som till afsked krossar glaset till värdens ära,
af förtjusande verkan.

Andra skaldestycken från dessa sista år äro den
fosterländska <i>Nya kölar</i> (i Friska Vindar 1898),
inskriften på <i>Hellestadsstapelns klocka</i>, som
å Skansen ringde in det nya seklet, samt de rent
lyriska smådikterna <i>Dold förening</i> och <i>Nattviol</i>.

Den sistnämnda, diktad 1900, antagligen Snoilskys
sista originalpoem, ger i sin hyllning åt nattviolens
bleka, hvita blomma uttryck för det »svårmodstunga»,
som nu hvilade öfver Snoilskys sinne. Som en sista
skaldebikt klinga slutstroferna:
     Mänskobarn, som här i natten vankar, 
     Kanske gäller talet också dig; 
     Lägg dig ned med dina kvalda tankar
     Här vid daggig stig!

     Ställd inför din egen lefnads gåta, 
     Dunkel väf af drömmar och begär, 
     Göm din kind i detta gräs, det våta --
     Ingen ser det här.

Med denna tårfyllda vemodssuck säger den sångare,
som en gång sjöng de jublande ungdomsdikterna, sin
lyra farväl.

"*"

Hvilka skiftningar i stämningar och i dessa
stämningars uttryck har icke Snoilskys rika sångarlif
att tälja oss, när vi kasta en återblick däröfver! Man
jämföre exempelvis de italienska bilderna från
1860-talet med dem, som diktades femton till tjugu
år senare. Snoilsky gjorde själf denna jämförelse,
då det år 1888 var fråga om att såsom särskild
samling utgifva alla hans italienska dikter, och
kände sig egendomligt berörd af »den enorma klyftan
i utveckling, känslo- och uttryckssätt», mellan den
yra, sensualistiska tonen i 1860-talets dikter och
det manliga allvaret i den senare gruppen, hvarför
han ock afböjde förslaget att utgifva dem tillsammans
annat än i en stor samlad upplaga, där man steg för
steg kunde följa hans utveckling.<footnote>Bref till 
Geber 30 januari 1888</footnote>.

Och hvilka skilda intryck från skaldekonstens mästare
i olika land företer icke denna utveckling! Vi se
ynglingen redan på skolbänken svärmande 
för Byron och Heine; den senare gjorde han sig
snart kvitt, den förre spelade en roll för hans
politiska lyrik under hans ungdomsår, då eljes
Christian Winther, naturens och kärlekens sångare,
var hans älskade mästare och därjämte Victor Hugo,
den exotiska lyrikens ordkonstnär, Runeberg, de
fosterländska minnenas diktare och Béranger den
förståndsklara, borgerliga humorns man. Den sistnämnde
anslog en sträng, besläktad med det svenska arfvet
från tredje Gustafs dagar, från hvilket Snoilsky
aldrig frigjorde sig, under det inga rottrådar binda
honom vid nyromantiken.

Med den gustavianska tidens bäste är han befryndad
ej minst i sin diktnings <i>åskådlighet</i>.

»Hur underbart friska och unga», skrifver han 1889
till mig, »förefalla ej Carl Michael och Anna Maria
bredvid all denna Lidners känsloförhäfning. Den förre
genom den allsvåldiga fantasiens, den senare genom
sanningens makt! Toner, plastik, färger! Vårt sätt att
<i>höra</i> och att <i>se</i> förblifver i grunden alltid detsamma,
vårt sätt att <i>känna</i> är mera konventionellt.»

Med dessa, nu nämnda litterära intryck är det, som
Snoilsky drager ut på sin lefnads solljusa vårfärd och
diktar de sånger, som först skänka honom mästarnamnet.

Bekantskapen med den franska parnass-skolans
konstnärliga lyrik blir därefter afgörande för
Snoilskys formkänsla. Den spåras i hans sonettdiktning
oqh öfriga skaldeprof från 1860-talets senare
hälft och 1870-talet, men äfven i hans konstnärligt
fulländade lyrik efter det nya genombrottet 1879.

Att i enskildheter påvisa de olika inflytandena i
Snoilskys skaldskap må varda en specialforskares 
uppgift, hvarvid naturligtvis det väsentliga är
påverkan i anda, i uppfattning, i stil, under det
lån af bilder eller uttryck äro af mera sekundär
betydelse.

Här må blott till sist betonas Snoilskys lärjungeskap
af den skald, som alltfrån ungdomsåren och till
hans lefnads höst stod för honom som ett mönster:
den gamle patriarken i Weimar.

Tidigt var Goethe hans käre mästare och redan som
skolyngling började Snoilsky tolka hans ballader. Hans
sista poetiska bragd var försöket att kläda Goethes
visor i svensk dräkt.

Som ung student framhöll han såsom det beundransvärda
hos Goethe och såsom en egenhet hos denne, att bakom
det lugna, sansade, stundom till synes prosaiska
språket det låg en förtärande eld, som man hela
tiden kände.

I detta afseende är Snoilsky såsom lyriker Goethes
lärjunge. De mera subjektiva af hans sonetter bära
ofta den prägel af »bunden värme» -- om jag må anföra
en liknelse ur fysiken --, som han i de nyss anförda
orden fann vara ett kännetecknande drag hos Goethe.

Men ännu mera kommer släktskapen med denna
Goethelyrikens på en gång reserverade och dock så
innerliga karaktär fram i Snoilskys senare lyrik,
i de Nya dikternas »Tankar och toner» och i många
af de bilder ur lifvet, hvilka han låter tjäna såsom
sinnebilder för sitt känslolif.

Detta är dock blott det ena draget af Snoilskys
frändskap med den store tyske skalden.
KONGL. BIBLIOTEKET. 

				25 Febr. 1902.

Käre vän,

I anledning af din fråga, måste jag tyvärr svara afböjande. De ljuva och glada föreställningar som framkallade dessa ungdomsdikter, ligga mig alltför fjerren nu. 
Och skulle på mig blott verka vemodigt, ja rent av smärtsamt att ur minnet söka framgräfva dem. Bäst att de få hvila i ro!

Föröfrigt torde det vara ytterst få, hvilka i likhet med Dig, ännu skulle vänligt intressera sig för dessa förgätna sångers Genesis.

		Din tillgivne

		Carl Snoilsky 


Faksimil af bref till Karl Warburg.

Ett annat likhetsdrag -- det plastiskt åskådliga --
framträder i dikter som Läkaren, Afskeds-drycken,
Fylgjan, liksom äfven vissa hans Svenska Bilder, trots
alla olikheter, röja intryck från Goetheballadens
stilkonst.

Man har ett tyskt uttryck: »Goethe-reif», och detta
kan med fog lämpas på Snoilsky under hans mognare
tid. Liksom Rydberg är han Goethean, men om denne
företrädesvis är lärjunge af Goethe tankediktaren,
så är Snoilsky en lärling af vislyrikern och
balladdiktaren.

Snoilsky var en utmärkt formkonstnär och lade,
som vi funnit, mycken vikt vid det rent tekniska i
skaldskapet, äfven om hans läggning var mera målerisk
än musikalisk.

De gamle »mästersångarne» brukade sätta som villkor
för mästarnamnets högsta ära, att man själf uppfunnit
en ny, själfständig »ton». I det afseendet var
Snoilsky ingen nydanare. Af nyuppfunna strofer torde
man knappt finna annat än en eller par. Och ofta nöjde
han sig med rätt enkla metriska former, exempelvis
de fyraradiga strofer, i hvilka blott hvarannan rad


SNOILSKY PÅ PROMENAD
(Efter ögonblicksfotografi.)
        1901.
rimmar. Men inom de gränser han sålunda själf uppmätt
åt sig var han en sträng och fulländad konstnär.

»Jag är en sådan pedant» -- skref han skämtsamt till
mig 1897 -- »att tio fel mot logiken icke beröra mig
så svårt som ett enda lapsus linguae.»

Särskildt kännetecknas hans poetiska stil af en viss
nobel knapphet i uttrycket, äfven när bildvalet är
rikt som en renässansskapelse. Och detta sammanhänger
med det diskreta; men dock innerliga i hans sätt att
tolka känslor.

Redan 1866 anmärker han som ett fel hos en af honom
beundrad finsk skaldinna bristen på koncentration och
äfven på koncrescion. Häremot syndade han aldrig,
lika litet som han tillät sig någon bullersam
känsloutgjutelse. »Sann känsla, hvars uttryck ger sig
till känna utan larm» -- det anger Snoilsky själf i
ett ofvan anfördt bref vara kännetecknande för hans
lyrik. Han ansåg dikten endast af värde, då formen
göts kring ett lefvande känsloinnehåll.

	Tom är sången, som ej lefver 
	Af ens eget lif i dag,
	Som ej växt till troget hölje 
	Kring ens eget hjärtas slag

var en strof, som han själf betecknade såsom sin
diktnings innebörd, då han inskref den i en svensk
stambok.

"*"
Om Snoilsky, under det sista skedet af sitt
lif jämförelsevis föga ägnade sig åt diktning,
började han däremot en ny verksamhet såsom
prosaförfattare inom det biografiska och historiska
området. Förstlingsverket på detta fält var den
skildring af en svensk-engelsk kriminalhistoria
från 1600-talet <i>Königsmark och Thynne</i>, som han
offentliggjorde i en festskrift till Klemmings ära
mot slutet af 1890. Det var en tidsbild af ej ringa
intresse han här lämnade; skildringen af en illbragd,
som en af den karolinska tidens tappre begått i
Karl II:s England. Snoilsky utreder den trassliga
härfvans trådar med historikerns skarpsinne och
kritiska begagnande af källskrifterna; han redogör för
händelsernas gång med verklig episk berättarkonst. Då
han kort före sin död förberedde utgifvandet af en
samling af sina prosauppsatser, underkastade han
denna skildring en kärleksfullt ingående omarbetning.

År 1893 ombesörjde Snoilsky en vald upplaga af
<i>Sehlstedts</i> dikter och fogade därtill en inledning,
hvari han sympatiskt skildrade den godlynte
Sandhamnsångarens lif och diktning.

Ett stycke »memoar» af intagande art offentliggjorde
Snoilsky 1902 i en finsk publikation i samband med sin
teckning af Severin Falkman. Det var skada, att han
icke åstadkom flere dylika skildringar ur minnet. Han
skulle tydligen blifvit en utmärkt memoarförfattare,
liksom han ju var en förträfflig brefstilist.

Såsom ledamot af Akademien åtog sig Snoilsky att
skrifva trenne minnesteckningar. Det har anmärkts
såsom egendomligt att »tala om komparser, 
när man själf hör till de store». Men valet var
här icke alldeles fritt. Den första af de tre
minnesteckningarna berör epigonskalden Choræus
(1894). Snoilsky hade valt denne som den relativt
lättaste bland 5 eller 6 namn, men han uttalar i
bref till Stern sin missbelåtenhet öfver uppgiftens
obetydlighet:

Emedan han bortrycktes i sin ungdoms blomma, är hans
minne omgifvet med ett visst vemodsfullt skimmer,
vida mer än fallet är med många ojämförligt större
skalder. Ett halft ark vore mer än nog för att
skildra honom uttömmande; nu måste jag minst lämna
det sexdubbla. Det blir nog ej annat öfrigt än att
i en stor digression gifva en bild af den sorgliga
litterära vanmaktstiden mellan Gustaf III:s död och
hans trångsinte, ljusskygge sons afsättning.

Men nog om mina fattiga bagateller.

Snoilsky kryddade emellertid denna minnesteckning
med kulturhistoriska detaljer.

Mera intresse erbjöd honom tvifvelsutan skildringen --
vid 1899 års högtidsdag -- af »Stockholms räddare undan
ryska mordbrandsfacklan», <i>Rutger Fuchs</i>, ehuru bristen
på källor med hänsyn till Fuchs’ personlighet vållade
honom svårigheter vid porträttbildens utförande.

Verkligen con amore gick han till teckningen af den
store bibliografen <i>Warmholtz</i>, hvars verksamhet och
personlighet i Snoilskys framställning fått sig ett
vackert äreminne, som tillika utgör ett intressant
bidrag till vår odlingshistoria.

Ej minst märklig är den underström af rent personlig
art, som här stundom kommer till synes. På ett par
ställen biktar Snoilsky, om ock på sitt diskreta sätt,
subjektiva känslor.
Det var vid högtidsdagen 1902 Snoilsky med sin
härliga, sonora stämma uppläste detta sitt sista
arbete. Då minnesteckningen förelåg tryckt i
Akademiens Handlingar, var han icke mera.

"*"

Det första afgörande intryck man fick af Carl
Snoilskys personlighet var det af en boren <i>nobless.</i>

Hela skepnaden bar prägeln af ädel förnämitet. Det
var, kunde man se, århundradens »blåa blod» i denna
resliga, sköna gestalt. Detta yttre motsvarades af
ett ridderligt och finkänsligt sinnelag.

För dem, som icke trädt Snoilsky nära, kunde hans
något afmätta sätt, hans medfödda värdighet förefalla
som kyla. Ingen, som verkligen känt honom, vare sig
ungdomsvänner eller de, som haft tillfälle att på
senare år komma i något närmare beröring med honom,
kunde dock vara i tvifvelsmål om, att det bakom
hans stolta, stundom reserverade hållning gömdes en
rik känsla.

Det kunde hända, att när en person, med hvilken
han blott stått i flyktig beröring, drabbats af en
tung sorg, Snoilsky, den jämförelsevis obekante,
hugnade honom med rader, som andades det innerligaste
deltagande. Och ofta kunde han gent emot vänner
yppa en värme, som var rent af betagande. I hans
tillfällighetslyrik, i dikterna till Klemming,
öfver Bäckström och Rydberg märker man till fullo,
huru hjärtat klappar. Om en allmän fråga -- politisk
eller litterär -- intresserade honom, kunde den till
synes så apatiske mannen uttala sig med 
glödande häftighet. Vanligen var hans känslolif behärskadt 
i det yttre, men därför icke mindre rikt pulserande.

För sina gamla vänner bevarade Snoilsky städse ett
trofast hjärtelag.

För en af dessa, Oscar Quensel, hade han i ett bref
1897 beklagat, huru föga han sammanträffade -- mera
intimt -- med deras gemensamma gamla Upsalabekanta,
från hvilka det ena eller det andra skiljt honom. Och
han tillade:

Ja, härmed är listan slut. Jag glömmer Wikblad, som
alltid är min trogne, oföränderlige vän, men konungens
rådsbord lägger helt beslag på hans tid. Om jag knotar
häröfver, glömmer jag kanske, att felet ligger lika
mycket hos mig själf. Jag är blifven stugusittare,
uppgår helt i samlifvet med min familj -- för resten
är jag begrafven i böcker. Bra tråkig är jag nog
blifven också, som litet hvar säkert tycker. I
ett fall är jag dock icke förändrad: i bevarandet
af tacksamt minne för gammal vänskap under den
oförgätliga ungdomstiden.

I hans personlighet framträdde för öfrigt allt mera
ett drag af ödmjukhet, som präglade hela hans väsende
och väl stod i samband med det ifriga, om än skygga
religiösa sökande, som tillhörde hans sista år.

En svaghet, som ej kan frånkännas honom, var
hans obenägenhet att sätta sin personlighet in i
strider om litterära eller andra allmänna ämnen;
han underskattade därvid sitt inflytande och kunde
svara den, som manade honom att göra sin auktoritet
gällande i ena eller andra fallet: »Hvad kan <i>jag</i>
göra? Hvad fäster man sig vid <i>mitt</i> ord?»

Denna tillbakadragenhet torde i någon mån 
bidragit till att på slutet aflägsna honom från
ett yngre författarsläkte, hvilket han eljest
omfattade med en hos äldre författare föga vanlig
sympati. Han hade ögon för det nya och gladde sig åt
dess framträdande -- oafsedt om det tillhörde den ena
eller andra »skolan».

Vi ha redan sett, med hvilken glädje han hälsat
Heidenstams förstlingsdiktsamling. Icke mindre fröjd
skänkte honom framträdandet af de begge skalder,
hvilka syntes honom båda en förnyelse af vår <i>folkliga</i>
lyrik och inlösa spådomsorden i slutstrofen af
Folkets sångmö: <i>Gustaf Fröding</i> och <i>Axel Karlfeldt</i>,
hvilken sistnämnde han också personligen omfattade
med tillgifvenhet, då denne kom att tjänstgöra under
honom som amanuens. Likaså intresserade han sig för
en novellist och dramatiker som <i>Per Hallström</i>. Då han
våren 1899 mottagit dennes »Grefven af Antwerpen»,
tackade han för den oblandade poetiska njutning,
som den skänkt honom, och tillade:

Det är en så stor glädje att utan hemligt förbehåll
få lyckönska en författare till ett verkligt gediget
skaldeverk, en glädje desto större, ju mera sällan
en sådan anledning gifves. Jag har dessutom brådt
att framföra mitt tack och lyckönskan, innan den
offentliga kritiken kommer i förväg, och <i>den</i> är
oberäknelig. Smaken är så förvillad, så snedvriden,
att man aldrig på förhand kan sluta sig till dess dom
om en författare, som icke hör till något kotteri och
som försmår att segla i kölvattnet af någon härskande
genre för dagen. Mitt omdöme är blott dikteradt af ett
hjärta, som hungrar och törstar efter skönhet i tidens
torka och själfviska kvalm. Fastän romantisk i formen,
är eder dikt så ren, så klar, så allmänt mänsklig --
mera tjusande gestalter än det unga syskonparet har
ingen samtida skald 
skapat. Jag kan ej uppräkna alla scener, som särskildt
intagit mig, men vill blott nämna Drottningens
dödsbädd, scenen mellan Yseult och Amyelotte,
Walters stämning före striden såsom särskildt
förträffliga. Äfven bifiguren, läkaren, är utmärkt
tecknad. Alltnog, ett varmt tack!

Högt beundrade han <i>Selma Lagerlöfs</i> fantasirika
diktning. Visserligen uppskattade han, liksom flere
andra af hans smakriktning och utbildning, mindre
hennes förstlingsverk, »Gösta Berlings saga», som
ju tjusade det stora flertalet. Men han fick snart
öga öppet för hennes betydelse. Det var novellen
»Dunungen», som vann hans hjärta, liksom den ock
gjorde andra klarsyntare, och sedan tillhörde han
hennes afgjorda vänner.

Med alla sina sympatier för det yngre släktledets
diktning var dock Snoilsky icke alldeles främmande för
hvad man skulle kunna kalla Bygmester Solness-känslan.

Trots den ödmjukhet och blygsamhet, som onekligen
utmärkte honom, kunde han nog känna en viss smärta
öfver att vara bortglömd eller undanskjuten för
»nya gudar».

     Så fort blir intet glömskans del 
     Som ett förstummadt strängaspel --

hade han sjungit redan i sin ungdom. Och han hade
under sina sista år en känsla af att den på 1860-
och 1880-talen så omhuldade sångaren på vissa håll
ej längre betraktades såsom den mästare han var.

Ett utslag häraf var onekligen det betänkligt
lättvindiga sätt, hvarpå man i den år 1900 för
utställningen i Frankrike afsedda officiella
framställningen af Sverige -- La Suède -- behandlade en man af
Snoilskys eminenta betydelse, något som med allt skäl
framkallade en gensaga i riksdagen, då ett nytt anslag
skulle beviljas för arbetets utgifvande på engelska.

Det var nog med tanke på sig själf han i sin
minnesteckning öfver

Warmholtz yttrade:

Ingenting väcker så liflig föreställning om mänsklig
framgång och mänsklig begränsning som det enda
ordet <i>namnkunnighet</i>. Den som lyckats i att uppdraga
denna sällsynta praktblomma väntar väl, att hon skall
öfverlefva sin egen såningsman; och dock sammanfaller
endast alltför ofta beggederas lifslängd. Mången
hinner till och med att själf bevittna den ömtåliga
plantans både blomstring och förvissnande -- ett
ögonblick af sol och sorl, och så blir det åter mörkt
och tyst.

Ett drag af detta hans missmod må ock anföras. I egenskap 
af Författareföreningens 

CARL SNOILSKYS GRAFVÅRD PÅ 
SOLNA KYRKOGÅRD.
Aftäckt 1905.
ordförande båd jag på nyåret 1902 min företrädare om
ett bidrag till den samling af själf biografiska
meddelanden om förstlingsverkets tillkomst, hvilken
under titeln <i>När vi började</i> utkom till julen samma
år. Jag erhöll då från honom ett svar, däri han skref:

I anledning af din fråga, måste jag tyvärr svara
afböjande. De ljusa och glada föreställningar, som
framkallade dessa ungdomsdikter, ligga mig alltför
fjärran nu. Det skulle på mig blott verka vemodigt,
ja rent af smärtsamt att ur minnet söka framgräfva
dem. Bäst att de få hvila i ro!

För öfrigt torde det vara ytterst få, hvilka i likhet
med dig ännu skulle vänligt intressera sig för dessa
förgätna sångers Genesis.

Dessa missmodets ord erinrade likväl om hvad han själf
sjungit i sin minnesdikt öfver Christian Winther:

»Min dikt är glömd, har längesen gått under
Uti den nya tidens strida älf» --
Han kunde säga så i tunga stunder.
Han glömd i Danmark! -- Trodde han det själf?
<i>Han glömd i Sverige!  Trodde han det själf?</i>

"*"

En pröfvande sorg tyngde Snoilsky under hans
senaste år, då molnen skymde hans käraste
framtidsförhoppning. Mot slutet inträdde likväl en
ljusning, som ingaf honom nytt hopp.

En dikt som »Nattviol» antyder hvad han kände under
smärtans stunder:

     »Göm din kind i detta gräs, det våta -- 
              Ingen ser det här!» 
Men eljes kom den nedtryckta stämningen strängarne på
hans lyra att alldeles tystna. »Andra diktare kunna
i diktandet finna ro undan smärta och bekymmer. Jag
kan det icke. Jag blott förstummas» -- skref han 1901,
då han afböjde att lämna bidrag till en dansk-fransk
festskrift. Och året efter -- 17 december 1902 -- skref
han till Otto Borchsenius, som begärt ett bidrag till
en enquête om Danmark:

Nu är Ni säkert ond på mig, som icke svarat på så
länge, men ända tills nu hade jag hoppats på en lugn
stämningsstund, som skulle tillåta mig att skrifva
en sång till det Danmark, som jag håller så mycket
utaf, där jag lefvat några af mina lyckligaste dagar,
och hvars litteratur jag tror mig känna bättre än de
flesta i Sverige. Men se, de ord, jag hade hoppats
att finna, ville icke komma. Det hjälper ej mera att
stryka på ingifvelsens gamla Aladdins-lampa; andarne
hafva gått sin väg allesammans och komma aldrig
mer tillbaka -- aldrig. Jag är för resten alltför
nervös och jäktad, upptagen af tjänste-utlåtanden,
af Nobel-komité, af ett tal, som jag måste hålla
vid Svenska Akademiens offentliga sammankomst, och --
hvad som trycker mest -- af privata saker. Vore ej de
senare, kunde jag väl fått ro att skrifva något till
Eder, men nu går det icke.

Såsom en ljuspunkt betecknade han den varma kärlek,
hvarmed hans äldsta dotter, hennes make och barn
omfattade honom och hans familj. »När en gång jag icke
mera är till, skall en trygg tillflyktsort vara beredd
för mina kära», skref han 1901 till Adolf Stern.

Dödsaningen i dessa rader skulle inom kort gå i
fullbordan. En gallstensåkomma hade under årtionden
fortsatt sitt förstörelseverk i hans organism, och
mot våren 1903 fick han ett svårare anfall, som 
nödgade honom intaga sängen. Han sökte dock i
det längsta hålla sig uppe, och så snart han blef
bättre, skyndade han till sitt arbetsrum å Kungliga
biblioteket.

Jag besökte honom i ett tjänsteärende där en dag i
början af maj, och han yttrade då, att han var så ovan
att vara sjuk, att han icke sedan barnsjukdomarnas
dagar intagit sängen så länge som fallet varit
under dessa veckor. »I dag», tillade han, »är det
för resten första dagen som jag är fullt feberfri.»
Omedelbart därefter började han ett längre samtal om
utländsk vitterhet.

Ett par dagar senare meddelades det, att sjukdomen
förvärrats, så att ett operativt ingripande vore af
nöden. Detta kunde dock icke hejda förstörelsen.

Den 19 maj 1903 utandades Snoilsky å Sophiahemmet sin
sista suck, omgifven af dem han älskat i lifvet och
hvilkas väl in i det sista sysselsatte hans tankar.

I dikten om Kristina hade skalden skildrat hennes
dödsstund och begagnat bilden:

	Själen är att släppa stoftet sen
	Och ryggar än för språnget i det vida
	Som droppen skälfver ytterst på en gren.

I hvad mån han själf ryggat veta vi icke. Lifvet
hade skänkt honom glans, berömmelse och en rik kärlekslycka, 
men också låtit honom pröfva skickelsens ve.

Men gärna vilja vi tro, att i hans sista timmar 
ljufva toner klingat för honom, ekon från den 
skönhetsvärld, han skapat, och att det gått i
uppfyllelse, hvad han i sista strofen af sin
»Guldfågel» siat:

	Tack Guldfågel, tack Guldfågel!
	Blif det sista som jag hör,
	Sjung för mig än då jag dör.

Rättelser och tillägg.

Sid. 8 rad 3 nfr. står tillhöra, läs tillhör.

 "  25  "  2 uppifr. står fjortonåringens, läs sextonåringens.

 "  32 under porträttet står K. af Schmidt, läs C. Jakob Schmidt.

 "  40. Snoilskys öfversättning af andra sången
i Virgilius' Æneid å ottave rime är antagligen
företagen efter Schillers omdiktning på stanser af
samma sång; en idé, för hvilken denne redogör i bref
till Körner 1791.

Sid. 56. Lektor G. J. Keyser har fäst min
uppmärksamhet vid, att de uttryck jag begagnat om
Boströms ställning till ästetiken kunna missuppfattas
och icke äro fullt adekvata. Boströms af mig anförda
yttrande ur akad. konsistoriets protokoll åsyftar
nämligen ästetiken såsom "del af professuren i
modern litteratur och ästetik" och Boström anser
den i detta sammanhang vara lika litet filosofisk
disciplin som den moderna litteraturen. Boström yttrar
ock till filosofiska fakultetens protokoll i samma
befordringsärende om Malmströms afhandling om "det
Natursköna" att "den är ett försök i det skönas och
den sköna konstens filosofi och befattar sig således
med ett vetenskapsämne, som rätteligen icke skall
föredragas på den sökta lärostolen (i ästetik och
modern litteratur) och i hvilket man icke billigtvis
kan begära en större skicklighet af en aestheticus än
t. ex. i historiens filosofi af en historicus eller
i matematikens filosofi af en mathematicus".

Sid. 76 rad 19 uppifr. står sjufotad, läs: åttafotad.

 "  101  "   7 uppifr. står ur hvilket, läs hvilket.

 "  117  "   1 nfr.      "  bladverk, läs bladveck.

 "  129  "   2 uppifr.   "  tecknad, läs tecknadt.

 "  141  "  11 nfr.      "  bidrogo, läs bidrog.

 "  157  "  12 uppifr.   "  strofer, läs strof.

 "  167  "   8   "       "  till fylles, läs till fyllest.

 "  183  "   6 nfr. efter orden "undfalla äfven" ha bortfallit
orden de fleste Engelsmän.

 "  183  "   3 nfr. står vore, läs voro.

 "  208  "   8 uppifr. står fraaværelse, läs Fraværelse.

 "  220  "   4   "       "  Linnés födelse, läs Linnés död.

 "  254  "   5   "   de tjusande bortfaller.

 "  320 raderna 18-24, som börjar "I det bekanta brödraskapet"
och slutar med verscitatet skall stå inom parentes.

 "  384 rad 19 står mirable, läs mirabile.

 "  428  "  10 nedifrån står genomdrifva, läs genomdrifvas.
INNEHÅLL

  Sid.

I. Släkt och anor. - Föräldrar. - Barndomshem. -
Skola och Lyceum. - Dikter från Lyceitiden. ... 1

II. Upsalatiden 1860-64. - Senare »Smådikter». -
Namnlösa Sällskapet. - »Isblomman». - 1862 års
studentmöte. - »Orchidéer». - Besök i Danmark 1863. -
Snoilsky och Christian Winthers familj. - Bidrag
till »Nio Signaturers» samling och andra dikter. -
Utresan ... 41

III. Vistelsen i Italien 1864-65. - Italienska
bilder ... 121

IV. I Spanien och Frankrike 1865-66. - Hemkomst.
- Diktsamlingen af 1869 ... 166

V. Noli me tangeretiden 1869-79. - Ämbetsverksamhet. -
Samlarintressen. - Sonetter och spridda dikter ... 197

VI. La seconda primavera: 1879-1881. - Utresa. -
Vistelse i Sydfrankrike, Afrika, Florenz. - Nya
dikter ... 233

VII. Florenz och Dresden 1881-1883. - Den tredje
diktsamlingens tillkomst. - Sociala tendenser i dikten ... 280

VIII. I Dresden 1883-1885. - Dresdenerhemmet och
umgängeslifvet. - Diktning 1884-1885. - Yttranden i
skilda spörsmål ... 333
IX. Åren 1885-1890. - Besök i hemlandet och Finland. -
De sista åren i Dresden. - Diktningen under dessa
år. - Uttalanden i skilda ämnen. -  Hemflyttning ... 374

X. Snoilskys hemkomst. De sista åren: 1890-1903.
-  Snoilskys personlighet ... 432
