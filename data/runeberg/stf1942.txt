<h1>1942</h1>
<img></img>
<h1>SVENSKA TURISTFÖRENINGENS
ÅRSSKRIFT</h1>

<h2>1100-talet</h2>

<img></img>
FÖR SNABB OCH SÄKER TRANSPORT

- SVEABÅT!
<h3><i>Svenska turistföreningens årsskrift 1942</i></h3>
<poem><i>Med denna årsskrift följer
<sp>Svensk Turistkalender</sp>
1942. Till alla de medlemmar, 
som erhålla årsskrift och
turistkalender, utsändes även
STF:s tidning i 6 nummer.</i></poem>
<poem>
<h3>Svenska</h3>

<h3>TURISTFÖRENINGENS
ÅRSSKRIFT 1942</h3>

<tab>

<tab>

<tab>

<tab>

SVENSKA TURISTFÖRENINGENS FÖRLAG
STOCKHOLM
</poem>

<i>Redaktör:</i>

<i>GÖSTA LUNDQUIST</i>

<tab>

<tab>

<tab>

<tab>

<small>Omslaget efter ett fotografi av C. G. Rosenberg visar en detalj av den smidesbeslagna dörren i
Rogslösa kyrka, Östergötland, med framställning bland annat av ärkeängeln Mikaels strid med draken.
Klichéer från A. Börtzells Tryckeri A.-B.</small>

<sp>Tryckt hos Centraltryckeriet, Esselte ab, Stockholm 1942</sp>.
<table>
<td><big>INNEHÅLL:</big>

<td><tab>

<td>Planscher  <td r>9

<td><sc>Sven Tunberg</sc>: Elvahundratalet i Sveriges
 historia  <td r>13

<td><sc>Adolf Schück</sc>: Några data ur Sveriges historia
 under 1100-talet  <td r>18

<td><sc>Knut B. Westman</sc>: Vårt första kristna
 århundrade  <td r>29

<td><sc>Birgitta Ahlberg</sc>: På kungsvägar genom
 Västergötland  <td r>72

<td><sc>Tor Andræ</sc>: Från Sigtuna till Gamla Uppsala <td r>111

<td><sc>Otto Frödin</sc>: Alvastra kloster. Inför ett 800-årsminne  <td r>137

<td><sc>Ragnar Blomqvist</sc>: Lund — Nordens Rom  <td r>165

<td><sc>Andreas Lindblom</sc>: En liten gosse upplever
 1100-talet  <td r>191

<td><sc>Adolf Schück</sc>: Sankt Eriks minne  <td r>207

<td><sc>Fredrik Paasche</sc>: Genom gränsbygder och
 lappmarker  <td r>218

<td><sc>Harald Widéen</sc>: Karta över 1100-talets kyrkliga
 minnesmärken  <td r>222

<td><sc>Henrik Cornell</sc>: Norrländska glimtar  <td r>224

<td><sc>Erik Lundberg</sc>: Bygga och bo på 1100-talet  <td r>228

<td><sc>P. O. Westlund</sc>: Utflykt till Gotland  <td r>232

<td><sc>G. Lundqvist</sc>: En tur på en svensk insjö   <td r>237

<td><sc>Olof Thaning</sc>: Semestercyklister på
 cykelsemester  <td r>280

<td><sc>Sigvard Malmberg</sc>: Granit och pansar  <td r>305

<td><sc>Calla Anrick</sc>: Slutet handlar om Tjärö  <td r>327

<td><sc>Sten Selander</sc>: Vägen till Virihaure  <td r>343

<td><sc>Emmerich Rossipal</sc>: Bestigningar i de svenska
 högfjällen 1941  <td r>374

<td>Styrelsens årsberättelse för år 1941  <td r>377

<td>Statistiska uppgifter för år 1941  <td r>385

<td>Ekonomiska förhållanden  <td r>392

<td>Revisorernas berättelse  <td r>396

<td>Protokoll vid extra möte den 16 december 1941
 och vid årsmötet den 16 februari 1942  <td r>397
</table>



<chapter name="Planscher">

<img><small>C. G. Rosenberg foto.</small></img>

<i>Under 1100-talet inlemmas Sverige i kristendomens maktvärld. I de kristna
legendernas och symbolernas form se vi det stridbara vikingalynnet utlöst till kamp för
nya värden. Mikaels strid med draken på dörr i Kungslena kyrka, Västergötland.</i>
<img><small>C. G. Rosenberg foto.</small></img>

<i>Svearnas urgamla offerplats omvandlas under vårt första
kristna århundrade till kyrkans fasta säte — här stå ännu
resterna av rikets äldsta, väldiga ärkebiskopskyrka.</i>

<i>Utsikt över Fyris mot Gamla Uppsala och — Uppsala.</i>

<img><small>C. G. Rosenberg foto.</small></img>

<i>Hård och blodig stod under nästan hela 1100-talet kampen om konungamakten
i landet. Kyrkorna blevo också borgar, och i Bjälbo ger alltjämt det massiva
tornet, en gång östgötajarlens fasta tillflyktsort, en fläkt av tidevarvets anda.</i>

</chapter>
<chapter name="Sven Tunberg: Elvahundratalet i Sveriges historia">
<h2>Sven Tunberg:</h2>

<h2>ELVAHUNDRATALET I SVERIGES
HISTORIA</h2>

Denna årgång av Svenska turistföreningens årsskrift vill ställa
fram för oss bilden av det svenska elvahundratalet, sådan den kan
uppspåras och tolkas ute i minnesrika marker. Mångt och mycket
i denna bild har för alltid plånats ut av gångna släktleds ivriga
nydanings vilja och bryska pietetslöshet, annat ligger alltjämt
undangömt i ännu outgrävda ruinhögar, men åtskilligt har under
det senaste kvartseklet tagits fram ur grus och torv och
konserverats av skickliga museimän. På så sätt har vår egen tid tillförts
ett kunskapsstoff rörande det svenska 1100-talets materiella miljö,
som icke stått till förfogande för tidigare forskargenerationer, och
samtidigt har ett konkret åskådningsmaterial gjorts tillgängligt ute
i fältet för den historiskt intresserade.

Särskilt tydligt avteckna sig i terrängen de förfallna konturerna
av 1100-talets många cistercienserkloster — i första rummet må
nämnas Alvastra, Vreta och Varnhem — vilka tillika med de
romanska stenkyrkorna utgöra imponerande vittnesbörd om
tidevarvets genomgripande omdaning av vårt folks andliga struktur.
De karga, fortifikatoriskt slutna rundkyrkorna längs ostkusten,
alltjämt bevarade i fristående skick eller inlemmade i större
byggnadskroppar, tala till oss om en hård och stridslysten tid, då
Herrans tempel ännu måste fungera som fästen för landets värn,
medan å andra sidan den sydländskt praktfulla katedralen i Lund
är ett förbryllande rikt monument över landets indragande i den
katolska kyrkovärlden med allt vad den rymde av
vittomspännande kulturströmningar.

Utan tvivel komma medeltidsarkeologernas grävningar att
framdeles kasta ett ännu klarare ljus över hur 1100-talet byggde,
bodde och levde kring stadstorg och gårdstun, i kloster och
kyrkor, men likafullt måste vi vara beredda på att detta på skriftliga
källor så fattiga århundrade i vår kristna odlings begynnelse skall
trotsa våra mödor att skingra dunklet kring de stora
utvecklingslinjerna i landets politiska historia. Här skall blott göras ett
försök att sammanfatta några av de numera påvisbara huvuddragen,

Det svenska elvahundratalet är — liksom motsvarande tidsrymd
i Nordens historia över huvudtaget — en typisk övergångsperiod.
Forntiden har gått till ända och medeltiden är på frammarsch.
Mycket av det gamla Sverige är på avskrivning och många nya
impulser sträva att göra sig gällande. Dragen i tidens anlete bliva
därigenom lösliga och föga markerade. Man handlar men har
ej klarhet över sin gärning; man vet ej vart det bär hän.

Rikets författning och samhällsstyrelse förändrades på
väsentliga punkter.

Vid forntidens slut utgjorde Sverige i huvudsak ännu ett
förbund av ett flertal tämligen självständiga land, landskap.
Visserligen hade en riksbildning tidigt satt in. Dess frukter hade visat
sig i de redan vid vår tideräknings begynnelse skönjbara staterna
Svetjud och Götland och sedermera — från senare hälften av
första årtusendet efter Kristi födelse — i samlingsväldet Svea
rike, Sverige. Men riksbildningen hade länge varit mera formell
än reell. Av gemensamma institutioner fanns det vid sidan av
konungamakten så gott som inga och livet fortgick i de gamla
provinsiella banorna. Konungadömet självt hade endast inom det
svenska kärnlandet, Svetjud, lyckats skapa fastare grundvalar
för sin ställning och uppgifter; i övrigt tedde det sig säkerligen
såsom ett utomstående institut, vilket väsentligen spelat och
spelade sin roll såsom militärt och utrikespolitiskt sammanhållande
band. Vad som skulle varda av ett dylikt samhällskonglomerat,
var en öppen fråga. Man kunde se emot konsolidering, man
kunde se emot söndersprängning.

Elvahundratalet bragte om ej konsolidering så åtminstone de
första ansatsen till en sådan. På ytan tycktes förvisso så ej vara
förhållandet. Den Stenkilska ättens utgång på 1120-talet medförde
en svår tronföljdskris, varvid gamla motsättningar mellan Svetjud
och Götland åter kommo till uttryck. Krisen löstes icke, men
utmynnade i en egendomlig växling på Sveriges tron av de
Sverkerska och Erikska ätterna. Situationen kunde synas förvirrande
nog. I själva verket arbetade dock de enande och
sammanbindande krafterna på djupet. Genom Erik den heliges kungagärning
beseglades även i Svetjud den kristna trons slutliga seger, en viktig
förutsättning för det gemensamma konungadömets obetingade
auktoritet över hela riket. Och konung Eriks son, konung Knut
Eriksson, har tydligen förstått att under en jämförelsevis
långvarig regering under 1100-talets senare hälft i väsentlig grad skjuta
fram konungamaktens positioner inom skilda delar av
samhällslivet. Vi ha otvivelaktigt redan från detta århundrade att räkna
med att konungen ingrep på räfsteting eller eljest såsom högste
domare och att han tog initiativ till reformer ifråga om den
landskapliga lagstiftningen.

Konungadömets makttillväxt har naturligtvis satt spår i
utbildningen av den kungliga förvaltningen. Såsom högsta led i
denna förvaltning under konungen framstod jarlen, vars uppgifter
framför allt lågo på krigstjänstens område. Det förefaller som
om den svenska riksjarlen, vars konturer för första gången säkert
skönjas just under 1100-talet, stigit fram ur den från forntiden
ärvda dualismen mellan Svetjud och Götland, i det att jarlen
ursprungligen närmast företrätt götiska intressen. Över de olika
landen spriddes inom ramen av en alltmer ordnad förvaltning
konungens fogdar, länsmän och brytar för att utföra konungens
bud och befallningar, övervaka den inre ordningen och uppbära
de kungliga inkomsterna.

Till den kungliga riksförvaltningen anknöto sig helt naturligt
framväxande riksstånd, som bestodo av kyrkans främste, biskopar
och prelater, samt världsliga stormän från de olika landskapen,
särskilt lagmännen, vilka alla nu kommo i närmare beröring med
varandra och den centrala konungamakten, fingo gemensamma
intressen och kände sig mer och mer samhöriga. Redan under
1100-talet iakttaga vi de första spåren av en
stormannaförsamling, en herredag, vilken konungen vid behov samlade omkring sig
för att dryfta regeringsärenden av mera vittgående innebörd. Ett
ytterligare starkt riksenande band, en riksrepresentation, hade
sålunda tillkommit vid konungamaktens sida.

Nära sammanhängande med denna samhällsutveckling voro
också nya företeelser av ekonomisk art och innebörd.

Den svenska handeln hade under forntidens sista århundraden
haft ett lysande uppsving, varvid särskilt ön Gotland spelat en
framträdande roll. I början av medeltiden gick denna handel
starkt tillbaka, framför allt på grund av att Sveriges östliga
orientering upphörde. Men med 1100-talet gjorde sig ett nytt inslag
gällande i den svenska utrikeshandeln, vilket för långa tider
gav denna en speciell livaktighet och en speciell inriktning. Den
tyska nordostexpansionen satte in med överväldigande kraft och
det tyska elementet trängde segrande fram i Östersjötrakterna.
En tysk-svensk handel tog sin början och för Sverige medförde
detta djupgående ekonomiska omvälvningar. Stadsväsendet, av
vilket man här tidigare sett endast några svaga ansatser, började
nu blomstra i vårt land, för visso i huvudsak under tysk
ledning. Bland 1100-talets svenska stadsbildningar märktes särskilt
Visby och med all sannolikhet även landets senare huvudstad,
Stockholm. Städerna blevo efter utländskt föredöme egna rätts-
och administrationsområden. En konungens fogde fick så
småningom vid sin sida borgmästare och rådmän, vilka tillsammans
utövade den administrativa och judiciella myndigheten inom
staden. För behandling av gemensamma ärenden sammanträdde
borgerskapet i sin helhet till s. k. byamot.

Av ej mindre räckvidd för framtiden blev en annan
nyskapelse, som 1100-talet skänkte Sverige. Den historiska forskningen
har uppvisat, att tvenne olika perioder böra särskiljas i Sveriges
äldsta metallproduktion. Under den tidigare perioden, från mitten
av första årtusendet före Kristi födelse fram till 1100-talet,
förekom väl järntillverkningen så gott som uteslutande på grundval
av sjö- och myrmalm. Den senare perioden satte in under andra
hälften av 1100-taIet. Ett bergsbruk i egentlig mening, d. v. s.
baserat på bergmalm, har nu tydligen kommit till stånd, säkerligen
med hjälp av tyska tekniska erfarenheter. Sannolikt har detta
bergsbruk omfattat såväl järn- som silverproduktion. Redan ett
halvt århundrade senare exporteras svenskt järn i form av
»osmund» över det nordtyska handelsområdet.

I samband med bergsbruket stod den i slutet av 1100-talet
igångsatta myntpräglingen. En dylik hade påbörjats under
forntidens sista del men synes snart hava upphört. Det blev konung
Knut Eriksson, som på grundval av landets nyttiggjorda egna
tillgångar definitivt ordnade Sveriges myntförsörjning.

Men 1100-talet blev omskapande även på den andliga
kulturens område.

Att motsatsen mellan ett kristet Götland och ett mera hedniskt
Svetjud vid 1100-talets mitt försvinner, innebär att Sverige i sin
helhet under 1100-talets lopp omvändes till den kristna tron.
Förhållandet som sådant kan tyckas förvånande, då den allmänna
föreställningen väl närmast betraktar 1000-talet såsom vårt lands
kristningsårhundrade, men är icke desto mindre ett historiskt
faktum. Först under 1100-talet undertrycktes de hedniska
intentionerna i svensk inrikespolitik, först under 1100-talet bragtes
avlägsnare svenska landsdelar i varaktig förbindelse med kristen
kultur.

Den kristna kyrkan med allt vad den betytt för Sveriges folk
träder sålunda just under 1100-talet tydligt fram för vår syn.
Kyrkans organisation nådde nu sin fullbordan. Sverige ägde vid
1100-talets slut sex biskopsstift, nämligen Skara, Linköping,
Strängnäs, Uppsala, Västerås och Åbo. År 1164 sammanslöts
Sverige till egen kyrkoprovins under ärkebiskop i Uppsala.
Prosteri- och sockenindelningen fullföljdes. Såsom biskopens hjälp
i stiftsstyrelsen inträdde snart det nu nödtorftigt organiserade
domkapitlet. Ej minst av betydelse för svensk kultur blevo
klostren, av vilka ett flertal tillkommo under 1100-talet.

Kristendomen fick ett revolutionerande inflytande på vårt folks
hela kulturella liv och tänkesätt. I detta sammanhang skall
endast påpekas, att den bokliga bildningen naturligtvis är en
skapelse av den kristna kyrkan. Från 1100-talet datera sig de första
med västerländsk skrift nedtecknade texterna i vårt land och till
1100-talet böra väl hänföras de första svenska lärda skolorna.
Till 1100-talet höra också betydande konstnärliga livsyttringar
på arkitekturens och skulpturens område, präglade av den
romanska stilkänslan, vilken mäktigt omgestaltade uttrycken för
vårt folks konstnärliga skaparkraft. Av synnerlig vikt blev
härvid det kristna kyrkobyggandet; detta rörde sig till en början med
träet som konstruktionsmaterial men övergick snart och i alltmer
stigande grad till stenen.

Så framträder 1100-talet för vår historiska syn såsom en
märklig nydaningstid, väl värd att studeras och begrundas av nutida
svenskar, då de — under rådande avspärrning — fördubbla sin
iver att genom självsyn uppleva gångna tiders minnesmärken ute
i svenska kulturbygder.
</chapter>
<chapter name="Adolf Schück: Några data ur Sveriges historia under 1100-talet">

<img>1100-talets Sverige</img>

<h2>Adolf Schück:</h2>

<h2>NÅGRA DATA UR SVERIGES
HISTORIA UNDER 1100-TALET</h2>

1100-talet hör till de mörka seklerna i vår historia. Blott några
få inhemska skriftliga urkunder finnas bevarade från denna tid
och ur utländska källor får man endast mycket sparsamma
underrättelser om vårt lands öden. I motsats till Danmark, Norge
och Island saknas i Sverige krönikor och konungasagor, som
berätta för eftervärlden något om detta av förbittrade tronstrider
uppfyllda århundrade. Icke ens Sveriges konungalängd kan
säkert fastställas och om många av de nästan endast till namnet
kända konungarna vet man ej mellan vilka år de regerade.

Sverige är ännu ett halvt barbariskt gränsland i den
västerländska kulturkretsens norra utmarker. Den hedniska tron är
ännu icke helt utrotad i landets inre, men steg för steg banar
den romerska kyrkan väg för den kristna kulturen. Domkyrkor
i sten uppföras, kloster grundas. Den nordiska kyrkan får till och
med taga ställning till de kyrkopolitiska konflikter, som söndra
västerlandet. Även till Norden sprider sig nu den korstågsrörelse,
som genomsyrar kristenheten.

Det dåtida Sverige hade en mindre omfattning än det
nuvarande. Till Norge hörde då Bohuslän och Härjedalen och vid
1100-talets slut även Jämtland, som likväl förblev en del av
Uppsala biskopsdöme. I det sparsamt befolkade Norrland torde
bebyggelsen nästan ha upphört norr om Umeå. Åland tillhörde
då det svenska riket och även i det egentliga Finlands skärgård
förefanns troligen svensk bebyggelse. Skåne, Halland och
Blekinge utgjorde en huvudbeståndsdel i det danska riket. På grund
av ärkebiskopssätets i Lund politiska och kulturella inflytande,
som sträckte sig över hela Norden, kom Skåne att intaga en
framträdande plats i tidens historia.

Icke så få av här nedan angivna data äro ganska ovissa och
eftervärldens kunskap om de historiska händelserna är både
<img><small>ATA foto.</small></img>

<i>Elvahundratalet betecknar i vårt folks liv och utveckling något nytt och
betydelsefullt. Den kristna läran tränger igenom, kyrkan befäster sin
makt och når en fast organisation, och överallt i landet uppför man
tempel till den nye gudens ära. Brytningen mellan det gamla och det
nya se vi åskådliggjord i en bild som denna, där den runristande
konstnären hämtat motiv från den kristna ritualen. Sannolikt utgör också
denna bild — med prästen vid altaret framför församlingen — den äldsta
till våra dagar bevarade framställningen av gudstjänsten i en svensk
kyrka. — Runristning från Sika i Frötuna, Uppland.</i>

ofullständig och ensidig. Må vi alltså hålla i minnet att
perioden 1100—1200 icke är något homogent och lättöverskådligt
tidsskede i vårt lands historia!

<big>1101</big> äger ett nordiskt trekonungamöte rum i Kungahälla, då
en norsk stad. Härvid medlar Erik Ejegod av Danmark fred
mellan Inge den äldre av Sverige och Magnus Barfot av
Norge. Härmed bilägges en norsk-svensk gränsfejd, som
föranletts av konung Magnus anspråk på Dalsland. Freden, som
bekräftar de hittillsvarande gränserna, beseglas med att Inges
dotter Margareta »Fredskulla» blir konung Magnus gemål.

<big>1103</big> är ett märkligt år i Nordens historia. Den danske konungen
Erik Ejegod uppnår att ett ärkebiskopssäte upprättas i Lund.
Detsamma är då det till omfånget största i hela kristenheten,
ty det omfattar såväl Danmark som Sverige, Norge och
Island samt de norska kolonierna: Orkneyöarna, Färöarna och
Grönland, vilka länder tidigare i kyrkligt avseende alla hört
under det tyska ärkebiskopssätet Hamburg-Bremen. Lund blir
för en lång tid framåt Nordens kyrkliga centrum och dess förste
ärkebiskop Asker börjar nu förstora och försköna dess
domkyrka: den väldigaste byggnaden i dåtidens Norden. Till
Lunds stift hörde de dåvarande danska landskapen Skåne,
Halland och Blekinge jämte Bornholm.

<big>1107</big> sprider sig korstågsrörelsen till Norden. Den norske
konungen Sigurd »Jorsalafare» avseglar med en flotta västerut
och anländer tre år senare till Palestina, där han kämpar mot
de otrogna. I hans korsfararhär befunno sig säkerligen även
krigare från Rånrike, som det nuvarande svenska landskapet
Bohuslän då benämndes.

<big>1110</big> Omkring 1110 dör Inge den äldre. Han begraves enligt
traditionen i Hånger i Västergötland; hans kvarlevor uppges
senare ha flyttats till Varnhem.

<big>1118</big> avlider Filip Halstensson och några år senare blir hans
broder och samregent Inge den yngre »förgiven med ond dryck
i Östergötland». Inge antages ha blivit begraven i Vreta. Med
honom utslocknar den stenkilska konungaätten och ett
långvarigt skede av förvirrade tronstrider synes ha följt i Sverige.


<big>1123</big> (eller 1124) företa konungarna Sigurd Jorsalafare av
Norge och Nils av Danmark ett krigståg mot Småland, efter
landstigningsplatsen kallat »Kalmar ledung». Danska och
norska traditionskällor uppge att hedendomen ännu vid
denna tid varit rådande i de isolerade småländska skogsbygderna,
där hedniska kultplatser blevo förstörda. Något korståg var
det dock ej fråga om, ty den kristna kyrkan är nu ganska
fast organiserad i Sverige kring biskopssätena Skara,
Linköping, Eskilstuna, Strängnäs och Sigtuna. Orsaken till det
danska infallet i Småland var sannolikt de anspråk, som
konung Nils' och Margareta Fredskullas son Magnus gjorde på
den svenska konungavärdigheten. Magnus Nilsson synes en
tid ha erkänts som konung i Götalandskapen. En uppsvensk
tronkandidat, Ragvald, som beskrives som »båld och hugstor»,
blev dräpt på sin »eriksgata» av västgötarna.

<big>1134</big> utkämpas en blodig drabbning vid Fotevik i Skåne.
Magnus Nilsson hade genom sitt svekfulla mord på sin kusin
hertig Knut Lavard 1131 framkallat ett inbördeskrig i
Danmark. Hans motståndare voro Knuts broder Erik Emune och
ärkebiskop Asker av Lund. Genom eftergifter mot den tyske
kejsaren och ärkebiskopen av Hamburg-Bremen prisgav
Magnus Danmarks politiska och kyrkliga självständighet. Härden
för motståndet var Skåne och i Foteviksslaget hemförde Erik
Emune och ärkebiskopen en lysande seger, varvid Magnus
omkom. Redan förut torde han ha förlorat sitt svenska välde
på grund av att en östgötsk storman Sverker valts till konung.

<big>1135</big> omtalas att en vendisk flotta plundrat och förhärjat det
norska Konungahälla vid Göta älv. Efter denna katastrof
uppstår senare på den svenska sidan av älven — då en gräns
mellan Sverige och Norge — staden Lödöse (Gamla Lödöse),
Göteborgs första föregångare.

<big>1137</big> efterträdes ärkebiskop Asker i Lund av sin brorson Eskil.
Denne rikt begåvade kyrkofurste stod i nära förbindelse med
dåtidens ledande religiösa kretsar och lyckades hävda det
lundensiska ärkebiskopsstiftets oberoende av Tyskland.
Under hans överinseende fullbordas den praktfulla katedralen
i Lund. — Vid samma tid torde det uppländska biskopssätet
ha flyttats från Sigtuna till Uppsala (Gamla Uppsala), där en
domkyrka börjar uppföras på platsen för svearnas forna
hednatempel.

<big>1142</big> avseglar en svensk ledungsflotta under befäl av jarlen
och en biskop till östliga farvatten och stör sjöfarten på
Novgorod. Liksom under vikingatiden söka svenskarna ännu vid
denna tid behärska Östersjöhandeln med Ryssland.

<big>1143</big> grundas den tyska staden Lübeck på ett av slaviska
vender hittills befolkat område. Härmed begynner tyskarnas
kolonisation av den södra Östersjökusten och deras med åren
snabbt växande ekonomiska inflytande över de nordiska
länderna. Snart uppträda de tyska köpmännen i den nordryska
handelsmetropolen Novgorod och inleda en skarp konkurrens
med gotlänningarna om den inbringande Rysslandshandeln. —
Vid denna tid får klosterväsendet fotfäste i Norden. Det hade
en ivrig befrämjare i ärkebiskop Eskil av Lund, som stod i
nära förbindelse med den helige Bernhard av Clairvaux, den
världsomfattande cisterciensordens ledare. Då grundas
munkklostren Alvastra i Östergötland och Nydala i Småland samt
Herrevad i det danska Skåne, senare tillkommo Varnhem i
Västergötland, Julita i Södermanland samt Gutnalia (Roma)
på Gotland. Klostren blevo centra för den kristna kulturen i
Sverige och gynnades av konungar och stormän, som ofta fingo
sina gravplatser i deras kyrkor.

<big>1145</big> inviger ärkebiskop Eskil Lunds domkyrka i närvaro av
furstar och biskopar från såväl Danmark som Sverige.

<big>1152</big> anländer till Sverige kardinalen Nicolaus Breakspear
såsom sändebud (legat) från påvestolen. I Norge hade han då
upprättat ett särskilt ärkebiskopssäte i Nidaros och hans
avsikt var att göra detsamma i Sverige. Ett kyrkomöte församlas
i Linköping, men man kan ej enas om var ärkebiskopssätet
skall förläggas. Det har antytts att schismen berott på ett inre
uppror: uppsvearne skola ha rest sig mot Sverker, som haft
sitt stöd i Götalandskapen, och upphöjt en motkonung: Erik
Jedvardsson. Kyrkomötets bestående resultat antas ha varit
införandet av »Peterspenningen», en skatt som utgick till
påven med en penning av varje hushåll.
<img><small>C. G. Rosenberg foto.</small></img>

<i>En rikedom av impulser från den europeiska kulturens alla centra strömmar under
1100-talet in över vårt land. Som de kanske främsta förmedlarna av den nya tidens
idéer framstår cistercienserordens munkar och lekbröder, vilka från de nyanlagda
klostren utöva ett inflytande av stor betydelse för vårt folks liv och kultur. — Ruinen
vid Alvastra, platsen för det första cistercienserklostret i Norden.</i>

<big>1156.</big> Sverker den äldre uppges enligt traditionen ha dräpts vid
Ålebäcks bro i Alvastra på väg till julottan i V. Tollstads kyrka,
sannolikt på anstiftan av den danske fursten Magnus
Henriksson, som på grund av härstamning från Inge den äldre
kunde resa tronkrav. Till Sverkers minne uppfördes
Sverkerkapellet norr om Ålebäckens mynning.

<big>1160,</big> den 18 maj, uppges enligt en sen traditionskälla, att en
blodig strid ägt rum vid Östra Aros, det nutida Uppsala.
Konung Erik Jedvardsson, som besökte en mässa i en kyrka,
överfölls oförmodat av Magnus Henriksson och omkom under
striden. Hans kvarlevor bisättas sedan i Uppsala (Gamla
Uppsala) domkyrka, där de snart bli föremål för med åren
tilltagande helgonkult. Härtill bidrager uppgiften om ett av
honom och biskop Henrik företaget korståg mot sydöstra
Finland — inledningen till den svenska expansionen i österled.
För en senare tid blir Erik som »Sankte Erik konung» Sveriges
nationalhelgon och en symbol för det svenska rikets slutligt
vunna enhet. — Eriks son Knut blir även besegrad och måste
gå i landsflykt.

<big>1161</big> möter den danske usurpatorn Magnus Henriksson sitt
öde och stupar nära Uppsala i strid med konung Sverkers
son Karl, som sätter sig i besittning av fäderneriket. — Samma
år sluter hertig Henrik Lejonet av Sachsen en
handelsförbindelse med Gotland, som tillförsäkrar de driftiga gotländska
köpmännen samma rättigheter i Lübeck, som de vilka de
tyska köpmännen åtnjuta på deras ö. Den stegrade handeln
och sjöfarten på Gotland leder till en tysk bebyggelse i Visby,
vilken ort utvecklas till en av Östersjöhandelns medelpunkter.

<big>1162.</big> Nunneklostret i Vreta i Östergötland instiftas. Senare
tillkommo bl. a. följande nunnekloster tillhöriga
cistercienserorden: Gudhem i Västergötland, Askeby i Östergötland,
Riseberga i Närke samt Skokloster i Uppland.

<big>1164</big> avgår under ledning av alvastramunken Stefan en svensk
beskickning till Frankrike för att av påven Alexander III
utverka upprättandet av ett svenskt ärkebiskopsdöme. Påven
villfar svenskarnas begäran och i Sens' katedral inviges Stefan
till Sveriges förste ärkebiskop med säte i Uppsala (Gamla 
<img><small>ATA foto.</small></img>

<i>De många bevarade kyrkliga monumenten tala ett oförtydbart språk om
företagsamheten och verksamhetsivern i 1100-talets Sverige. Mycket av betydelse
händer, men söka vi efter personligheterna bakom detta, efter detaljerna i det
som sker, då söka vi oftast förgäves. Källorna från detta ur många hänseenden
så dunkla århundrade flyta sparsamt och det är karaktäristiskt att till och med
den konung som genom många sekler betraktats som en av vårt folks största
gestalter, Erik den helige, av vissa nutida forskare fått sin existens betvivlad. »Sankt
Erik» har varit ett problem för modern historieskrivning, men hans gestalt — om den
än i många drag är legendens — har i svåra tider förmått ge kraft åt den rikstanke,
som skapat det fria, enade Sverige. — »Erik den heliges krona», kanske vår äldsta
konungakrona, jämte reliker funnen i Erik den heliges skrin i Uppsala domkyrka.</i>

Uppsala). — En svensk ledungsflotta avseglar till Ladoga och
utkämpar strider mot novgoroderna, som då behärska stora delar
av Finland.

<big>1167,</big> den 12 april, begynna de vilda tronstriderna på nytt.
Då blir konung Karl Sverkersson, som befinner sig på sin borg
Näs på Visingsö, oförmodat överfallen och dräpt av Erik
Jedvardssons son Knut. Karls späde son Sverker blir dock
räddad och finner en fristad i Danmark, medan den dräpte
konungens bröder Kol och Burislev under långvariga strider
söka hävda sin ätts anspråk på riket.

<big>1170</big> befinner sig ärkebiskop Stefan av Uppsala som flykting i
Danmark. I avsikt att gagna det svenska partiets sak
åvägabringar han en försoning mellan konung Valdemar I och hans
bittre motståndare ärkebiskop Eskil. Några år senare
återvänder Stefan till Uppsala, sedan en uppgörelse träffats med
Knut Eriksson.

<big>1172</big> (omkr.) är tronstriden ännu oavgjord. Påvestolen riktar
då skrivelser till konung Kol Sverkersson, som synes ha
behärskat Götalandskapen. Kort därpå torde såväl Kol som
Burislev ha omkommit och under 23 år är Knut Eriksson i
okvald besittning av Sveariket. Det besegrade sverkerska
partiet söker sitt stöd vid det danska konungahovet. Enligt ett
brev från påven Alexander III synes den svenska
missionsverksamheten i Finland — sannolikt inledd med Erik
Jedvardssons korståg — ha rönt bakslag genom att finnarna
avfalla från den kristna tron och förfölja predikanterna.

<big>1177</big> uppenbarar sig en äventyrlig norsk prästman, Sverre
Sigurdsson, hos en norsk upprorsflock, som tagit sin tillflykt till
Värmland. »Birkebeinerne» hylla Sverre som norsk konung
och han får understöd av Knut Eriksson och dennes jarl
Birger Brosa. Den norske tronkrävaren uppehöll sig tidvis i
de svensk-norska gränsbygderna, bl. a. genomtågade han det
nästan hedniska »Järnbäraland» (mellersta och västra
Dalarna) och utkämpade ett stort slag mot jämtarna på Storsjöns
is, varefter dessa underkastade sig. Sedan Sverre omsider satt
sig i besittning av hela Norge, äktade han Knuts syster Margareta.

<big>1178</big> äger ärkebiskopsskifte rum i Lund. Den åldrade Eskil
efterträdes av sin forne motståndare Absalon, som var
konung Valdemar I:s inflytelserike rådgivare och som tidigare
utmärkt sig under de danska korstågen mot de hedniska venderna.

<big>1180</big> reser sig Skånes allmoge mot ärkebiskop Absalons hårda
styre. Under de bägge följande åren bli de mot de kyrkliga
skattekraven motspänstiga bönderna i grund besegrade.

<big>1187</big> gör en hednisk sjörövarflotta — troligen från Karelen —
ett anfall in i Mälaren. Uppsalaärkebiskopen Johannes
uppges ha stupat vid Almarestäket och Sigtuna härjas av brand.
Härjningståget torde ha haft till följd att Mälarinloppet vid
Stockholm blev befäst. Under 1100-talet har genom
landhöjningen Mälaren blivit en insjö och Strömmen vid Stockholm
blivit mer märkbar. Först ett sextiotal år senare uppstår en
stad på denna plats.

<big>1191</big> företar den danske konungen Knut VI ett »korståg» till
Finland i syfte att utsträcka den danska kronans inflytande
till detta Sveriges speciella missionsområde — ett företag som
dock blev utan följder.

<big>1196</big> dör Knut Eriksson och begraves i Varnhems kloster. Hans
mäktige jarl, Birger Brosa av folkungarnas ätt, ordnar
tronskiftet utan stridigheter. Den landsflyktige Sverker Karlsson
får återvända från Danmark och väljes till konung vid Mora
sten. Konung Knuts minderåriga söners anspråk på kronan
skulle prövas vid nästa tronskifte. Sveriges relationer med
Danmark bli nu mera vänskapliga, medan en motsättning
inträder mot konung Sverre av Norge.

<big>1200</big> utfärdar konung Sverker Karlsson ett ryktbart gåvobrev
till Uppsala domkyrka, vilket torde ha varit att betrakta som
allmänna privilegier för den svenska kyrkan. Härigenom
skapas det »andliga frälset»: befrielse för kyrkans egendomar för
kunglig skatte- och bötesuppbörd samt befrielse för kyrkans
män att i brottmål dömas av världslig domstol. Genom sin
utpräglat kyrkovänliga politik har Sverker sökt ett stöd hos
påvestolen, som alltsedan 1198 företräddes av Innocentius III,
en av medeltidens största kyrkofurstar.
</chapter>
<chapter name="Vårt första kristna århundrade">
<h2>VÅRT FÖRSTA KRISTNA ÅRHUNDRADE</h2>

<img><small>C. G. Rosenberg foto.</small></img>

<i>Det nya templet. Hedareds stavkyrka, Västergötland.</i>
<img><small>C. G. Rosenberg foto.</small></img>
<img><small>C. G. Rosenberg foto.</small></img>

<i>De första svenska kyrkorna hade uppförts av trä, men under 1100-talet börjar man
i allt större utsträckning nyttja stenen som byggnadsmaterial, och det inte bara
för de stora katedralerna. Överallt i bygderna resas också stenkyrkor. Det ligger
en imponerande kraftutveckling bakom det som här sker, och vi måste gripas av en
ovillkorlig beundran för den tidens svenskar — en folkstam på som vi våga förmoda
högst 500 000 människor — som under loppet av ett århundrade förmår uppföra
ett nästan lika stort antal kyrkor, som vi i våra dagar äga inom motsvarande bygder.

De flesta av dessa landskyrkor ha under tidernas lopp förändrats, helt ombyggts
eller kanske förstörts, men åtskilliga ha dock i ett rätt oförändrat skick bevarats
till våra dagar.

De båda bilderna visa Kumlaby kyrka på Visingsö i Småland, en romansk
anläggning med torn, långhus, kor och absid av den under 1100-talet vanligaste
typen, och vars exteriör föga förändrats under de åttahundra år som gått. Interiören
visar också överensstämmelse med den ursprungliga: samma trånga, låga
triumfbåge skiljer nu som då långhuset från koret. Det ursprungliga trätaket i kyrkan
har dock senare under medeltiden ersatts av valv.</i>
<img><small>C. G. Rosenberg foto.</small></img>

<i>Landskyrkornas arkitektur i 1100-talets Sverige var rik och skiftande till
skaplynnet. De båda bilderna visa två av de s. k. östtornskyrkorna, där tornet rests
över koret. Härovan Ask i Östergötland, t. h. Husby-Ärlinghundra i Uppland.</i>
<img><small>C. G. Rosenberg foto.</small></img>
<img><small>C. G. Rosenberg foto.</small></img>

<i>Enligt legenden invigdes år 1128 vid Botkyrka en helgedom av trä till åminnelse
av Botvid, Södermanlands apostel. Av den nutida anläggningen ingick tornet och
en del av långhuset i den senare uppförda, år 1172 invigda stenkyrkan.</i>
<img><small>C. G. Rosenberg foto.</small></img>

<i>Örberga kyrka, Östergötland. De halvrunda utbyggnaderna
på sidorna om tornet omsluta murade spiraltrappor.</i>
<img><small>C. G. Rosenberg foto.</small></img>

<i>I hundraden och åter hundraden restes de små
stenkyrkorna i svenska bygder. Salems kyrka, Södermanland.</i>
<h2>Knut B. Westman:</h2>

<h2>VÅRT FÖRSTA KRISTNA
ÅRHUNDRADE</h2>

Decennierna kring sekelskiftet år 1100 inleda ett nytt tidevarv
i det svenska folkets liv. Missionstiden hade slutat med
kristendomens seger. Nu kommer det skede, då kyrkan organiseras,
då socknar bildas och man överallt i landet börjar bygga kyrkor.
1100-talet blir vårt folks första kristna århundrade.

Att det var något stort och innehållsrikt som hände, det spåra
vi i de fåmälta dokumenten. Och därom vittna de hundratals
kyrkor, som ännu i mer eller mindre oförändrat skick alltjämt
stå kvar och inför vilkas grova murar och romanska
stensniderier vi ännu i denna dag kunna fånga en glimt av detta tappra
och fromma sekels anda.

Sverige blir under detta århundrade inlemmat i den europeiska
kulturens större sammanhang. Korstågens tid, riddarnas och
munkarnas, Sankt Bernhards och Fredrik Barbarossas sekel ger
i någon mån sin prägel åt utvecklingen även i vårt avlägsna
land. Den centrala medeltidens liv och tänkande är ännu på
uppgång. Skolastiken och kyrkorätten håller på att uppbyggas.
Kulmen och nedgången av det medeltida livet ligger ännu bortom
framtidens horisont.

<tab>

Kunna vi då knyta själva omsvängningen här i Sverige,
missionens seger, kyrkoorganisationens begynnelse, till ett bestämt
namn? Ur dunklet skymtar en reslig gestalt: Inge den äldre. Vid
de tre nordiska kungarnas möte i Kungahälla år 1101 var, säger
Snorre, Inge den ståtligaste, Magnus Barfot den vigaste och Erik
Ejegod den fagraste. Månne inte Inges gärning kan ge honom en
plats bland Sveriges stora konungar?

Han övervann hedendomen i dess centrum under bekanta
dramatiska scener: efter någon tids regering, varunder han
visat sig gynna kristendomen, blev han av hedningarna driven
<img><small>ATA foto.</small></img>

<i>Den berömda bonaden från Skog i Hälsingland, en vävnad från 1100-talets
början, som nu förvaras i Statens historiska museum, ger oss i
blixtbelysning föremål, människor och händelser från den tid, då kristen och heden
tro i vårt land möttes till den stora uppgörelsen. Såsom byggnaderna här
ovan — en detalj ur Skog-bonaden — tedde sig i stora drag våra första
kristna gudshus, kyrkor och klockstaplar, där den församlade menigheten i
hägnet av klockors klang och skyddade bak starka furuväggar vann frid och
tillförsikt. Men som detta drakhövdade hus, så kunde också hednatidens
tempel ha sett ut; en sentida forskare har med dess hjälp velat rekonstruera
det vittberömda templet vid Uppsala gudahov.</i>

bort från tinget, då han vägrade att förrätta offer — man har
förmodat, att det var vid ett av de stora nioårsbloten i Gamla
Uppsala — kanske år 1085. Tre år efteråt överföll han och
dräpte den hedniska konungen Blotsven. Då föll hedendomen,
och man kan förmoda, att dess högborg Uppsalatemplet revs.

Nästa steg var lagfästandet av kristendomen och
genomförandet av den kyrkliga organisationen. Skara hade haft biskopar
sedan tidigt på 1000-talet, om än dessa snarare voro kringfarande
missionsbiskopar än stiftschefer. Försök hade nog senare gjorts
<img><small>C. G. Rosenberg foto.</small></img>

<i>De första kyrkorna i Norden voro stavkyrkor: enkla byggnader
av omsorgsfullt huggna stockar, »stavar», resta mot ett underlag
av en kraftig syllram eller helt enkelt ställda i en uppgrävd ränna
i marken. I Sverige har till vår tid blott bevarats en enda av
dessa många stavkyrkor, Hedareds kapell, uppfört någon gång
under 1200-talet i en avsides, öde skogsbygd i Västergötland.</i>

att ordna flera stift i Sverige, så av den mäktige ärkebiskop
Adalbert av Bremen, som på kung Stenkils tid sände hit en hel
rad biskopar. Men vad som gjorts i denna riktning hade
säkerligen upprivits genom den hedniska reaktionen efter Stenkils
död, vilken inträffat år 1066.

Det finns en romersk lista från omkring 1120 på biskopsstiften
i de nordiska länderna. Det ligger nära till hands att antaga, att
denna lista ursprungligen uppgjorts vid den lundensiska
ärkestolens upprättande ett av de första åren på 1100-talet. Är så
fallet, ha vi här förteckningen på de svenska stift, som Inge
upprättade. Skara står först. Sedan följa Linköping, Tuna
(Eskilstuna), Strängnäs, Sigtuna och Aros (Västerås). Att sätta
biskopar på dessa orter det betydde också att man anvisade åt
var och en av dem ett verksamhetsområde, ett stift, omfattande
ett eller flera landskap. Biskopssätet blev först ett
missionscentrum, och med tiden blev missionsområdet ett organiserat
stift, i den mån som präster insattes, socknar ordnades och
kyrkor byggdes — en verksamhet som fortskrider genom hela
århundradet.

Ännu en viktig åtgärd vidtog Inge: han medverkade vid
upprättandet av den nordiska ärkestolen i Lund. Därom
överenskommo väl de tre konungarna på mötet i Kungahälla. Det betydde
Nordens frigörelse från beroendet av ärkebiskoparna i Bremen,
ett kyrkligt beroende som man gärna ville lösgöra sig ifrån,
emedan det kunde ha politiska konsekvenser. Det gynnsamma
ögonblicket för frigörelsen var den stora striden mellan kejsare
och påve i Henrik IV:s och Gregorius VII:s tidevarv; då var
påven villig att tillmötesgå nordiska önskningar för att vinna
bundsförvanter mot kejsaren. Inge har tydligen haft förbindelser
med Gregorius. Sina biskopar har han säkert ofta tagit
västerifrån: från England, kanske från Frankrike.

Minnen efter Inge skall man närmast söka i Västergötland.
Han skall ha bott på Ingatorp söder om Hornborgasjön och förts
till graven — förmodligen ej senare än omkring 1110 — vid
Hångers nu försvunna kyrka, där en gravhäll med ett kors ännu
ligger på ödekyrkogården. Hans stoft skall senare ha flyttats till
Varnhem. Brorsönerna Filip och Inge den yngre efterträdde
honom. »Philipus» är ett underligt namn på en svensk konung;
det torde ha sammanhang med aposteln Filippus, som
betraktades såsom Sveriges apostel. Denne hade nämligen enligt
legenden verkat i Skytien, det vill säga södra Ryssland, och detta land
sammanställdes med Sverige. Hos Snorre kallas ju Ryssland »det
stora Sverige», ett minne av de svenska vikingarnas erövringar i
österväg. Den siste av Stenkilsätten, Inge den yngre, torde ha
dött omkring 1125.

<tab>

Stenkyrkornas tid i vårt land börjar omkring år 1100.
Västergötland går i spetsen. Under det föregående seklet hade man
haft träkyrkor, byggda ungefär som de norska stavkyrkorna.
<img><small>C. G. Rosenberg foto.</small></img>

<i>Redan i missionsarbetet spelade klockorna med sin magiskt kallande klang en viktig roll,
och staplar för deras upphängning restes säkert vid de tidigaste kristna kultplatserna. Många
staplar från senare tid visa i konstruktion och stil stora likheter med dessa träbyggnader
från den äldsta kristningstiden. Stapel av äldre typ vid Trönö kyrka, Hälsingland.</i>

Götalandskapen ha i sin kalk- och sandsten haft ett lätthanterligt
byggnadsmaterial; den uppländska gråstenen är mycket mera
svårarbetad. Stilen i västgötakyrkorna är anglonormandisk; de
kristna inflytelserna komma mest västerifrån.

1000-talets kyrkor hade i allmänhet varit gårdskyrkor, som
uppförts av konungar eller stormän på deras gårdar. Denna
sed lever vidare in på 1100-talet. Därav kommer det sig att i
vissa bygder, så bland annat på Västgötaslätten, kyrkorna
kommo att ligga så tätt — förr fanns där många fler än nu. Men
fördelningen av kyrkor blev på detta sätt ojämn; först när man
fick sockenkyrkor upprättade, blev organisationen tillfyllest.

En biskop skall ha en domkyrka. På Inges tid bör man alltså
i flera landskap ha börjat domkyrkobyggen. I Skara hade man
börjat tidigare, kanske under den tyske missionsbiskopen
Adalvard, som verkade på 1060-talet och ur vars grav inom den
nutida domkyrkans murar en liten kalk i senare tid kommit i dagen
med den ödmjuka inskriften »Adalvard syndaren» — Adalvardus
peccator. En romansk domkyrka Sancta Maria blev färdig i
Skara omkring år 1150, men av den återstå i den nuvarande
kyrkan endast några murrester och stensniderier.

Av domkyrkorna från Inges dagar eller tiden närmast därefter
finns nu endast en i behåll, S:t Per i Sigtuna. Den upphörde
emellertid snart att vara domkyrka och undgick därigenom att som
de andra senare rivas och förstöras.

Belägen på en kulle utanför den gamla staden, är den en av
vårt lands mest monumentala ruiner: en kärv gråstenskyrka med
ett kraftigt centraltorn, lämpad också till försvar. Hedendomens
tid var ju ännu ej helt förbi ute i bygderna — det gällde att
värna den nya tron.

Stora murmassor avdela i S:t Per det inre i trånga kapell.
Mycket utrymme har det inte varit därinne. En läktare — för
kungen eller någon förnäm man — finns efter tyskt mönster i ett
västtorn, som synes stamma från en något senare
byggnadsperiod. Annars äro kyrkans förebilder att söka i Normandie och
England; kanske är inflytandet förmedlat genom Norge.

Från den för handeln med utlandet öppna hamnstaden
Sigtuna, där kristna funnits alltsedan Olov Skötkonungs tid,
flyttades biskopssätet för Uppland och Norrland redan på
1130-talet till Gamla Uppsala, där en ny domkyrka restes på platsen
för hednatemplet. Ställets helighet fortlevde under den nya
<img><small>C. G. Rosenberg foto.</small></img>

<i>Våmbs kyrka på Billingen utgör ett vackert
prov på 1100-talets stenkyrkoarkitektur.</i>

religionen, säga vi. Samtiden såg nog saken på ett annat sätt:
här triumferar Kristus över demonerna. Den nya domkyrkan,
varav koret och det stympade mittornet ännu kvarstå som
sockenkyrka, är byggd efter S:t Pers mönster, men i avsevärt
större dimensioner. De väldiga, massiva gråstensmurarna höja
sig sedan åtta sekler över Uppsalaslätten. Under Sverker och
Erik byggdes denna domkyrka. Karl Sverkersson gjorde den till
Sveriges centralhelgedom.

Om Stenkilska ättens slutskede minner Vreta i Östergötland.
Här fanns en kungsgård, och platsen torde ha varit landskapets
första missionscentrum. Den kalkstenskyrka, som här
efterträdde den ursprungliga träkyrkan, tillhör 1100-talets första
fjärdedel; stilen är påverkad av Lunds domkyrka, som började
byggas på 1080-talet. Man menar, att byggherren var Inge den
yngre; ett tidigt tillagt gravkor antages vara hans.

Botvidslegenden låter oss följa uppkomsten av ett lokalt
kristet centrum, en helgonkult och en vallfartsort i Södertörn.
Botvid på Hammarby var en svensk storman, som i sin ungdom
blivit kristen under en köpmansfärd till England; han övade
efter hemkomsten sin tro med barmhärtighetsverk, och legenden
skildrar, hur den smälek han vid ett fiske led av en ogin,
hednisk granne kompenserades genom en underbar fiskelycka. En
vendisk träl, som han kristnat och givit friheten och ville sända
till hans hemland som missionär, dräpte honom svekfullt på
Rågö i Södermanlands skärgård. Brodern Björn fann, vägledd av
en vit fågel, den döda kroppen, som blev jordad i Salems kyrka.
Salem — legenden kallar den Säby — ligger på en udde vid
Bornsjön; vi få veta att den byggts av en storman Hermund på
hans gård. Sjuka botades vid martyrens grav; och de som i
gillehusen dansade och skuro sig, kunde ej finna bot, om de icke
läto döpa sig och åkallade Botvid. Björn byggde nu en träkyrka på
Hammarby, och nio år efter martyrens död, år 1129, blev den
invigd till Guds och Sankt Botvids ära av upplandsbiskopen Henrik

<i>Botkyrkamonumentet, ett arbete frän 1100-talets slut, utfördes till åminnelse av Björn,
Botvids broder. Det i ett block huggna monumentet har formen av ett relikskrin med
valmat tak och absid. På de båda långsidorna har konstnären framställt kristna
motiv bl. a. yttersta domen; de konstfullt flätade slingorna på taket visa hän mot
äldre, inhemska konstelement. En blandning av kristet och fornnordiskt, som ocksä
understrykes av den »tvåspråkiga» inskriften — runor å den övre listen, latinsk
skrift å den nedre. Monumentet finnes nu i Statens historiska museum.</i>
<img><small>ATA foto.</small></img>

och sörmlandsbiskopen Gerder, som i procession med kors, ljus- 
och rökelsekar läto överföra helgonets kista till den nya
Botvidakyrka, Botkyrka. Träkyrkan ersattes senare av en stenkyrka,
som invigdes 1176 av ärkebiskop Stefan och strängnäsbiskopen
Vilhelm; den står ännu kvar om ock betydligt utvidgad senare
på medeltiden.

<tab>

En östgötsk storman Sverker tog arv efter Stenkilska ätten, som
det tycks efter varjehanda tronstrider. Hans makt stod på sin
höjdpunkt på 1130- och i synnerhet 1140-talet. Biskop Gislo i
Linköping var hans förtrogne. Grundmurarna till dennes
domkyrka, en efterbildning i något större mått av Vreta, ha nyligen
framgrävts under den nuvarande domkyrkans golv.

Gislo stod i nära förbindelse med ärkebiskop Eskil i Lund.
Han deltog i den synod, som Eskil höll för hela sin nordiska
kyrkoprovins i Lund 1139 och varvid en påvlig legat Theodewin
presiderade. När Eskil fått sin domkyrka så färdig, att han den
1 september 1145 kunde inviga dess högaltare, var Gislo med
och fick hedern att inviga det högra sidoaltaret. Biskop Ödgrim
av Skara, som snart efteråt fullbordade sin egen domkyrka, var
ock närvarande vid detta tillfälle.

Eskil var ivrig »gregorian», det vill säga anslöt sig till
Gregorius VII:s stolta högkyrkliga program, som avsåg »kyrkans
frihet», det är uttytt dess självständighet i förhållande till den
världsliga makten. Kyrkan hade under den äldre medeltiden
varit mycket starkt beroende av de världsliga makthavarna, och
strävan att ställa den på egna ben och giva den mera
möjligheter att fullfölja sitt höga syfte samlade många av dess bästa
män. Men uppgiften var icke lätt: kyrkoväsendet hade i de
germanska länderna ofta upprättats av kungarna och insmälts i
landets egna seder. Kyrkan hade icke mycket av egna organ,
egen rätt, egna resurser. I Tyskland var kejsarmakten, såsom
det hade visat sig i den nyss avslutade investiturstriden — striden
om vem som skulle insätta, »investera», biskoparna — ett svårt
hinder för gregorianernas strävanden. I Norden var kyrkan
ännu mycket mindre utvecklad och det inhemska
»landskyrkoväsendet» ännu mera oinskränkt rådande än i Tyskland.

Men just på 1130- och 1140-talet voro omständigheterna
gynnsamma för den högkyrkliga rörelsen. Dess mest betydande
personlighet, Bernhard av Clairvaux, en riddare, som i sin ungdom
med en flock kamrater gått i kloster och blivit munk, var
medelpunkten för en religiös väckelse av dittills osedda dimensioner,
vilken gick som en löpeld över Europa. Det var i en nygrundad
orden, »cistercienserorden», i östra Frankrike Bernhard hade
inträtt. Under hans ledning utvecklades den till en av tidens
ledande andliga makter. År 1119 hade orden endast haft tolv
kloster, men vid Bernhards död 1153 hade antalet stigit till
trehundrafyrtiotre, och i Bernhards eget kloster Clairvaux var
antalet munkar och lekmannabröder sjuhundra. Också
nunnekloster grundades.

Eskil var nära vän till Bernhard, och under dessa år kommo
cistercienserna också till Nordens tre länder. Sverker, drottning
Ulvhild och biskop Gislo ha verkat för ordens införande i
Sverige. 1143 grundades de båda första klostren, Alvastra i
Östergötland och Nydala i Småland, båda i Gislos stift, det
förra vid en kungsgård, som tycks ha varit Sverkerättens
huvudsäte. Kort därefter, antagligen 1150, grundades ett tredje kloster,
Varnhem i Västergötland.

Cisterciensernas krönika, skriven i Clairvaux på 1190-talet,
har bevarat åt oss en episod från utsändandet av bröderna till
Sverige och ett par glimtar av en munkledares liv i vårt land. På
anhållan av Sveriges drottning har Bernhard utsett munkar och
lekbröder att grunda ett kloster i detta avlägsna och barbariska
land. De bedja förfärade att få slippa ett så farligt uppdrag.
Bernhard måste göra ett under för att trösta dem: han trycker
fingret mot botten av en kopparskål, som de skola medföra bland
sina mässkärl — och se: kopparkärlet visar en buckla efter fingret.
Så skola de få detta minne med sig och få tro, att Herren skall vara
med dem, på grund av Sankt Bernhards förtjänster och förböner.

Men en ung broder, Gerhard från Utrecht, låter inte trösta sig.
Han gråter och talar om sina svikna förhoppningar: världen har
han försakat för att få leva i klostrets lugn, lära av den helige,
bevaras från allt ont och omsider få vila i Clairvaux’ jord — och
nu förvisar den helige honom från sitt ansikte! Men Bernhard
tröstar honom: gå du min son och arbeta troget på Herrens åker.
Jag lovar dig i Herrens namn, att du skall få dö i Clairvaux och
här hos oss bida Herrens ankomst.

Då fattar ynglingen mod och drager åstad. I Sverige tjänar han
sig upp i graderna och blir abbot. Det talas om hans fromma och
exemplariska leverne, hans ödmjukhet, hans dygder, och huru
<img><small>C. G. Rosenberg foto.</small></img>

<i>I Källstads kyrka i Östergötland kan vi i tornets första våning uppsöka detta lilla
kapell. Gluggen i altarnischen öppnade sig förr direkt mot kyrkans kor. Här
uppifrån kunde man sålunda följa gudstjänsten utan att vara sedd av övriga
kyrkobesökare. Så ordnade konungar och stormän ej sällan för sitt deltagande i gudstjänsten.</i>

Herren hjälpte honom, så att han fick munkar från Tyskland och
England, då knappt någon av landets barn blev munk. Och vi
få veta, att kungar och stormän respekterade och vördade
honom, och att landets driftige och mäktige jarl sade till sina
vänner: »När jag märker, att abbot Gerhard ser mig, darrar jag
av fruktan, som om alla mitt hjärtas fördolda ting låge öppna
för hans ögon.»

När nu Gerhard efter en fyrtioårig tjänstetid som abbot blivit
gammal och sjuk, så vill han en dag resa till Clairvaux. Hans
munkar avråda: en sådan resa tål han inte vid. Men han
åberopar sig på Sankt Bernhards löfte, och drager åstad i en bärstol
mellan två hästar; och underbart att säga kommer han den
långa vägen över hav och floder fram till Clairvaux. Där vårdas
han på klostrets sjukhus och dör omsider och får sin
efterlängtade grav i Clairvaux’ jord vid sidan av en vän från gamla dagar.

Krönikören torde ha känt den gamle, om han än inte var med
den gång, då han utsändes. Men abbot Gerhard av Alvastra är
en från andra källor känd person, och vi ha alltså här —
visserligen i legendens naiva stil — en liten teckning av en av ledarna
för cisterciensernas första generation i vårt land, en man med
något av Sankt Bernhards egen tro och hänförelse. Cistercienserna
voro en kontemplativ orden, deras förnämsta uppgift var bön
och betraktelse, icke praktisk religiös verksamhet bland folket
som de senare tiggarmunkarna. Deras lekbröder brukade
klostrets jord, odlade upp vildmarken och byggde deras kyrkor.
Ordens inflytande på den materiella utvecklingen och på kyrklig
konst och arkitektur är lätt att se. Svårare är att se den inre
sidan, deras religiösa insats. Man har väl uppfattat dem som
kraftbegåvade män — man hör hur de sjunga i sin kyrka på
bestämda tider dag och natt. Kunde det icke vara gagneligt att vinna
skydd genom deras förböner? Men när den bistre krigaren darrade
för blicken hos en vapenlös försakelsens man, som tycktes läsa
hans hjärtas tankar, så anade han väl något om en makt, som
icke är av denna världen.

<tab>

Åren 1152—53 besöktes Norge och Sverige för första gången av
en påvlig legat, engelsmannen Nicolaus Breakspear,
kardinalbiskop av Albano. Han kom från England till Norge och insatte
där en egen ärkebiskop i Nidaros. I Sverige höll han det första
svenska kyrkomötet, hos Sverker och Gislo i Linköping. Han
<img><small>ATA foto.</small></img>

<i><b>Sveriges förste ärkebiskop.</b>

På vinden i Kaga kyrka i Östergötland — ovanför de senare slagna valven — har
man på väggarna återfunnit en serie målningar, vilka kunnat dateras till 1100-talets
senare hälft. Den här avbildade gruppen har ett särskilt intresse: en forskare har
hävdat, att den myndige prelaten på bilden skulle visa ingen mer eller mindre än
Stefan, Sveriges förste ärkebiskop. Detta är en inspirerande tanke, ty är den riktig,
skulle vi här ha framför oss det första porträttet av en historiskt känd svensk man.</i>

<i>När Stefan invigdes till ärkebiskop, var detta en händelse, som icke bara angick
kyrkan och den kristna tron; också i den nationella sammansvetsningsprocessen
hade upprättandet av en svensk ärkestol säkerligen stor betydelse.

Genom egendomliga omständigheter äga vi sedan bortåt 300 år i vårt
nationalbibliotek, Kungliga biblioteket i Stockholm, ett märkligt manuskript, som kan sättas
i förbindelse med den invigning år 1164 i katedralen i Sens i Frankrike, vilken
insatte Stefan i dennes värdighet som Sveriges förste ärkebiskop. Boken, en
praktfull handskrift på pergament från åttahundratalet, är ett sacramentarium, d. v. s.
en liturgisk bok, som innehåller de för mässan erforderliga bönerna och
formulären. Vi ha rätt att tro, att denna ståtliga handskrift låg på altaret i Sens, då
Stefan skulle invigas. På dess tjugonde blad kunna vi läsa den bön, som användes
vid vigningsceremonien, »Benedictio episcoporum», samt det egentliga
vigningsformuläret, »Consecratio» under vars uppläsande konsekranden efter
gammaltestamentlig sed smordes med invigd olja.</i>
<img><small>C. G. Rosenberg foto.</small></img>

var en av det högkyrkliga partiets bästa kyrkopolitici; kort efter
sin återkomst till Rom blev han påve under namn av Hadrianus
IV. Hans besök röjer det bernhardinska tidevarvets vittblickande
kyrkliga aktivitet; i dessa avlägsna länder, dit cistercienserna
nyligen nått, borde kyrkans utveckling främjas efter gregorianska
linjer. Och det egna ärkesätet kunde därvid vara ett
lockelsemedel. Nicolaus var beredd att även viga en ärkebiskop för
Sverige. Det borde rimligtvis ha blivit Gislo. Men så skedde icke.
Linköpingsmötets resultat blev ej stort: endast några kyrkliga
stadganden träffades, däribland om en skatt till påven —
peterspenningen.

Grunden till att Sverige icke vid detta tillfälle fick ett eget
ärkesäte, uppges ha varit den, att svear och göter icke kunde enas
om platsen. Svearna hade rest sig mot Sverker. Deras ledare var
Erik Jedvardsson, senare kallad Erik den helige. Han var utan
tvivel en kraftig krigarkung. Han företrädde svearnas
opposition mot en riksledning från Östergötland. Hans drottning
Kristina härstammade från Stenkilska ätten, och han vann inom
några år denna ätts stamland Västergötland. Sverker mördades
av sin hästesven nära Alvastra, då han skulle fara till julottan
i Västra Tollstads kyrka år 1156. Var Erik anstiftare till mordet
på rivalen? I varje fall vann Erik även Östergötland. Och han
gjorde ock början till de svenska korstågen till Finland, i det att
han drog över och nödgade de finska hedningarna i Åbotrakten
att låta döpa sig. Hans biskop, engelsmannen Henrik av Uppsala,
stannade kvar i Finland efter flottans hemsegling för att
fullfölja missionen, men blev under vintern dräpt av en finne.

Legenden har stiliserat om Eriks bild efter den kyrkliga
smaken på Magnus Ladulås' tid. Vad är verkligheten, om
förgyllningen avlägsnas? Helt säkert icke någon obetydlig lokal hövding,
snarare en kraftfull grundare av en ny dynasti och skapare av
den ett par generationer framåt betydelsefulla
maktkombinationen svear-västgötar, gärna stödd på Norge, mot östgötarna, som
sökte stöd i Danmark. Av åtgärder för kyrkan nämner legenden
endast att han byggt färdig domkyrkan i Gamla Uppsala, vilket
torde vara riktigt. Erik har utan tvivel företrätt det gamla
landskyrkoväsendet mot gregorianernas nyheter. Hans drottning
Kristina, som hade arvsanspråk på gården fördrev
cistercienserna från Varnhem. Men hon och kungen blevo snart mildare
stämda, och abbot Gerhard kunde återställa klostret. Ha 
<img><small>C. G. Rosenberg foto.</small></img>

<i>Vreta klosters kyrka återspeglar alltjämt den enkla, monumentala kraft, som präglade
cisterciensernas kyrkobyggnadskonst. När vi genom tornporten träda in i
helgedomen, är det kanske inte i första hand 1100-talet, som möter oss — de höga valven
slogos först ett århundrade senare — men mycket från tidevarvet finnes dock
bevarat. Vi se här också hur kyrkorummets ursprungliga indelning markerats:
gallergrinden i fonden står på platsen för det korskrank, som en gång skilde nunnornas
kyrka från sockenmenighetens kyrkorum. — Från lekmannakyrkan mot koret.</i>
<img><small>C. G. Rosenberg foto.</small></img>
<img><small>C. G. Rosenberg foto.</small></img>

<i>Från korskranket ser man in i högkoret. Här hade de gudstjänstförrättande
prästerna sin plats. Nunnorna själva fingo åhöra mässor och officier från
bänkar i korets sidoarmar, vilka med låga rundbågiga valv öppna sig mot
högkoret, tidigare också skilda från detta genom skrank. — Den rakslutna
korgaveln med dess tre rundbågiga, jämnhöga fönster och ovan dessa den
korsformiga ljusöppningen är typisk för cistercienserarkitekturen. — Vreta kyrka.</i>
<img><small>C. G. Rosenberg foto.</small></img>

<i>Betydande delar av den tidiga kungsgårdskyrka, vilken redan under
1100-talets första årtionde byggdes i Vreta, ingå alltjämt i den nuvarande
anläggningen. Till denna äldre kyrka hör »Ragvald Knapphövdes gravkor»
förmodligen uppfört över den omkring år 1125 i Vreta avlidne Inge den yngre.</i>

Gerhard och Erik mötts, och Gerhard omstämt kungen? I varje fall
blev Varnhem i fortsättningen föremål för Eriksättens speciella
ynnest, liksom Alvastra för Sverkerättens.

I det nuvarande Uppsala stod mellan domkyrkans kor och
domtrapphuset ända till branden 1702 ett gråstensmurat
borgtorn, en kastal, på sistone använd som klocktorn. Man har
förmodat, att detta var Eriks borg och att en gråstenskyrka
därbredvid — just där domkyrkan nu ligger — var den ursprungliga
Trefaldighetskyrkan, vilken sedan på Magnus Ladulås' tid för
att ge rum åt domkyrkan flyttades ett stycke åt söder, där den
ännu står. Här skulle det då ha varit som Erik den 18 maj
1160 hörde mässan, då en fiendeskara under en dansk prins
och äventyrare Magnus Henriksson oväntat anryckte, och vid
den ännu befintliga källan på S:t Eriks torg skulle Erik ha stupat.
I domkyrkan i Gamla Uppsala fördes han till den sista vilan.

<tab>

Eriks hämnare blev Karl Sverkersson, som slog och dödade
Magnus. Karls märkligaste kungagärning blev upprättandet av
den svenska ärkestolen. Påve och kejsare hade sedan 1159 drabbat
samman i en ny väldig konflikt. Kejsar Fredrik Barbarossa, den
mäktigaste av ätten Hohenstaufen, stödde mot gregorianernas
påve Alexander III en motpåve, och Alexander måste ta sin
tillflykt till Frankrike, vars konung stod på hans sida. Schismen
gick genom hela Europa; i Italien fick man de berömda
partinamnen ghibelliner, de kejserliga, och guelfer, de påvliga, och
liknande konflikter förekommo mångenstädes. Karl sände bud
till Frankrike, anslöt sig till Alexander och fick till gengäld ett
svenskt ärkesäte. Hans budbärare var Alvastramunken Stefan,
som uppges ha varit engelsman och tillhört de första munkar
som Sankt Bernhard tjugu år tidigare sänt till Sverige. I katedralen
i Sens, belägen sydost om Paris, vilken var den franska kungliga
domänens ärkesäte, invigdes Stefan i augusti 1164 till förste
ärkebiskop av Uppsala. Vigningen förrättades av Eskil, som liksom
påven befann sig i landsflykt i Sens; kung Valdemar av
Danmark, som var kejsarens vasall, hade nämligen måst ansluta sig
till dennes påve. Lundaärkebiskopen fick, enligt ett löfte för
framtiden rätten att inviga sin kollega i Uppsala och
titulerades därför »Sveriges primas».

Kungen av östgötaätt satte alltså ärkestolen hos svearna i
rikets gamla centrum. Det var ett viktigt steg i riktning av att
<img><small>C. G. Rosenberg foto.</small></img>

<i>Näs borg, Visingsö. Vi återfinna här lämningarna
av den första bostadsborg av sten, som uppförts i
vårt land. Karl Sverkersson torde varit byggherren.</i>

förbinda svear och göter. Men till innehavare av ärkestolen satte
han en cistercienser, en av Gerhards munkar. Orden fick ock
ett kloster i Uppland, Viby vid Sigtuna, ävensom ett på Gotland,
Gutnalia eller Roma. Och i Östergötland skänkte kungen Vreta
till ett nunnekloster, vars första priorissa blev hans syster
Ingegerd. Det var väl också han, som vid sin faders dödsplats nära
Vätterns strand vid Alvastra lät bygga ett nyligen framgrävt litet
gravkapell, »Sverkerskapellet», där ättefadern efter allt att döma
hedrades som helgon, Sankt Sverker.

Från Alvastra ser man Visingsö. Det antas ha varit Karl, som
därute på ön lät bygga sig en fast borg, Näs slott, som synes ha
varit den första egentliga bostadsborgen i Sverige. Vättern har
uppslukat det mesta av den, men ännu återstå rester av ett
fyrkantigt och ett runt torn. I det förra finns ett runt välvt rum, som
bringar i tankarna vad som i ett norskt kväde säges om
Visingsöborgen: där förvarar sveakonungen sina dyrbarheter.

Men Karls och gregorianernas maktställning varade ej länge.
Den fasta visingsöborgen togs med överraskning från
västgötasidan. Karl föll där den 12 april 1167, överfallen och dräpt av
Knut Eriksson.

<tab>

Ett inbördeskrig med heta strider följde och varade till 1173.
Två bröder till kung Karl, Kol och Burislev, ledde Sverkerättens
anhängare. Knut hade sitt stöd i Västergötland. Stefan verkade
en tid utomlands — i Danmark, hos påven Alexander, som nu
åter var i Italien — för Sverkersaken. Men förgäves. Knut
segrade. Sverkerkonungarna föllo. Kanske var det vid Bjälbo,
som det avgörande slag stod, varigenom Knut vann Östergötland.

Knut förde sedan en lång och fredlig regering. Han dog
sotdöden i Eriksberg i Västergötland, den 8 april 1196 — sedan tre
fjärdedels århundrade hade då alla svenska konungar dött en
våldsam död. Att upprätthålla freden i det inre i över tjugu år
var under dåtida förhållanden ett stort kraftprov. Knut vidgade
också konungamakten. Han återupptog svensk myntprägling,
som legat nere under ett helt århundrade allt sedan Anund
Jakobs tid. Han stödde de norska birkebeinarna under deras
djärva och begåvade hövding Sverre, som vann kronan år 1184
efter en hård kamp med det högkyrkliga partiet under Magnus
Erlingsson och ärkebiskop Eystein. Efter segern fick Sverre
Knuts syster Margareta till äkta.

Knut var otvivelaktigt en konung i det gamla
landskyrkoväsendets anda. Han var kyrkans vän och beskyddare, men han
gynnade icke de högkyrkliga idealen. Då och då stod han i
förbindelse med påvestolen. Han gynnade Varnhem, där han valde
sin lägerstad. Nya munkkloster av cistercienserorden grundades
dock ej, däremot flera nunnekloster. Under hans tid tillkommo
sålunda Riseberga, Askeby och Byarum, möjligen också
Gudhem — som dock kanske funnits redan i slutet på 1150-talet.

Ärkebiskop Stefan fick efter tronstridens slut förlika sig med
Knut. Det blev tydligtvis en ganska mager förlikning. Viby
kloster flyttades till Julita i Strängnäs stift, vars biskop Vilhelm
stod Stefan nära. Vad Stefan i gregorianernas anda
kyrkopolitiskt eftersträvade, var ännu ett århundrade senare knappt
förverkligat. Dit hörde, att präst skulle tillsättas av biskopen; det
var knappt möjligt att uppehålla god kyrklig ordning, då
gårdskyrkornas ägare till- och avsatte sina präster efter behag
och även sockenmenigheterna gjorde anspråk på att tillsätta
präst. Vidare borde präst ej svara inför lekmannarätt, utan
dömas av sin biskop efter kanonisk lag. Våldsdåd mot präst
borde medföra bann. Prästernas celibat vågade man knappast
ännu tala om från gregorianskt håll; i Sverige var prästäktenskap
allmän sed. I lekmannavärldens seder fann man brister med
avseende på äktenskapets helgd. Att bryta blodshämndens plikt
var en uppgift, som krävde århundraden.

Stefans resurser voro säkerligen ganska ringa. Han torde dock
ha lyckats att grunda ett domkapitel av munkar vid sin
domkyrka, det första i Sverige. Det var en viktig institution för
gregorianerna: genom dess rätt att välja biskop borde man kunna
eliminera kungamaktens inflytande vid biskopstillsättning. Men
nog fann Stefan en hård jordmån i Sverige såväl för
Clairvaux-idealen som för strävandena efter kyrkans frihet. Kanske måste
han rent av finna sig i, att man i hans egen domkyrka hyllade
som hemmagjort helgon den härskande ättens stamfader Sankt
Erik? Det synes antagligt, att redan kung Knut lät hedra sin fader
på sådant sätt i konkurrens med motpartiets Sankt Sverker.

Uppsalas förste ärkebiskop gick hädan den 18 juli 1185 och
begrovs hos sina ordensbröder i Alvastra. Där förde hans gamle
abbot Gerhard styret — han hade samma år glädjen att där
inviga den klosterkyrka, som ännu står som en vördnadsvärd ruin.

<tab>

Under seklets sista decennier byggdes en stor mängd kyrkor i
Sverige. Stiften voro något ändrade: Eskilstuna upphörde före
1164 att vara biskopssäte, och dess område kom under
Strängnäs. Växjö stift, omfattande Värend, uppkom på 1160- eller
1170-talet. Man har nu inhemska byggmästare, konsten har
slagit rot litet varstans, men har också ofta blivit mera rustik.

»Den gode biskop Bengt» i Skara på Knuts tid prisas
entusiastiskt i en västgötsk biskopslängd. Han ter sig som en mäktig och
rik bondehövding, som förvärvade gårdar och klenoder, byggde
<img><small>Ragnar Lundin foto.</small></img>

<i>Hagby rundkyrka nära Kalmar. De massiva murarna och inte minst
grupperingen längs sjöfartsleder och härvägar låter oss förstå, att dessa rundkyrkor,
av vilka ett tiotal bevarats, en gång inte fyllt funktionen bara som gudshus;
liksom kastalerna från denna tid ha de också tjänat försvarssyfte.</i>
<img><small>Lennart af Petersens foto.</small></img>

<i>Trappan till försvarsvåningen i Bromma rundkyrka.</i>
<img><small>Lennart af Petersens foto.</small></img>

<i>I likhet med de övriga rundkyrkorna i Mälardalen — Solna, Munsö och
Färentuna — torde Bromma ha uppförts strax efter år 1187, det år då
karelska skepp lyckades slå sig in i Mälaren och bränna Sigtuna. Även
vid själva Mälarinloppet har efter denna händelse anlagts en kastal, kring
vilken befästning senare Stockholm uppväxte. — Brommma rundkyrka.</i>

kyrkor och smyckade dem till Guds tjänst, ordnade broar och
vägar och var givmild mot de fattiga. Sankta-Maria-kyrkan i
Skara fick många prydnader och reliker, och en bibel köpte
han åt den i England.

Ett av de präktigaste prydnadsföremålen från hans tid är det
s. k. Broddetorp-antemensalet — nu i Statens historiska museum
— vilket består av en stor ekskiva, avsedd att fästas framför altaret
och beklädd med driven förgylld koppar med en mångfald
bilder. Kristus tronar i mitten med sol och måne över sitt huvud;
nedanför synas de tolv apostlarna, och på sidorna ha vi scener
ur Jesu födelse- och lidandeshistoria. Över altaret står ett stort
krucifix: den korsfäste är en härskare med kunglig krona, och
över hans huvud står: »Jag är A och O, begynnelsen och änden.»

Knut hade sitt maktcentrum i Västergötland, och Bengt tycks
ha varit en biskop efter hans sinne. Kanske har man rätt att
tro att deras förbund är förevigat på ett dörröverstycke,
tympanonfältet i Forshems kyrka öster om Kinnekulle. I mitten står
en präst som skyddande håller ena handen över en liten kyrka,
som hotas av en hedning eller ett troll med lyftad yxa. Klerkens
andra hand fattas av en man, som bakom sig har en häst:
kungen, som sålunda beskyddar och stöder kyrkans gärning.
Till Eriksbergs kyrka, som kungen byggt på en kungsgård —
där han sedan dog — och väl givit namn efter sin frejdade fader,
skänkte Bengt båda klockorna. I Skälvums kyrka ha vi en
biskop i stenskulptur. Kanske är det biskop Bengt, ty konstverket
stammar från hans tid. Skälvum ligger bredvid Husaby, där
kungsgården skall ha givits åt biskopen redan på Olov
Skötkonungs tid, och där den präktiga kyrkan, som före sig haft en
träkyrka, torde vara ett verk av biskopliga kyrkobyggare under
seklets förra hälft.

Över östkustens trygghet vakade jarlen. Knuts jarl var Birger
Brosa, folkungarnas mäktige stamfader. Hans kyrka var Bjälbo
med det massiva, breda tornet, en myndig herremans fasta
residens. Härifrån styrde Erikarnas handgångne man Sverkrarnas
Östergötland. Ingen motkonung hotade längre från Alvastra. Där
rådde blott en vapenlös munk, inför vars prövande blick jarl
Birger dock i vördnad böjde sitt huvud.

Många kyrkor längs östkusten äro försvarskyrkor från denna
tid — liksom väl också de tre rundkyrkor på Falbygden, som
synas ha varit avsedda att spärra tillträdet till den rika 
<img><small>ATA foto.</small></img>

<i>Denna bild — från en tidigare anordning i Statens historiska museum — visar
oss en rekonstruerad stavkyrkoportal, vari infogats rester av några vackert
snidade plankor från en gotländsk stavkyrka i Hemse. Det arrangerade altaret i
det innanför belägna rummet prydes av det s. k. Broddetorpsantemensalet,
ett av de praktfullaste konstverk vi ha i behåll från 1100-talets Sverige.</i>
<img><small>ATA foto.</small></img>
<img><small>ATA foto.</small></img>

<i>Broddetorpsantemensalet utgöres av en på en ekplatta monterad, rikt dekorerad
skiva i driven, förgylld koppar, vilken tidigare varit fästad framför altarbordet,
»ante mensam», i någon svensk kyrka, ursprungligen kanske domkyrkan i Skara.
På de sex fälten i bilden till vänster har konstnären hämtat motiv ur Kristi
barndoms historia, överst se vi bebådelsen, till höger Jesu födelse, varefter följa de tre
konungarnas färd, Maria med barnet i sitt knä, barnamordet i Betlehem samt
till sist Josefs och Marias flykt till Egypten.

I bildfältet på denna sida — en detalj i halv naturlig storlek — har konstnären
framställt »Judaskyssen». Den »rörliga figurstilen» är karaktäristisk för detta arbete,
som i så många hänseenden skiljer sig från den samtida konsten. En svensk man
kan ha varit mästaren, men förebilden är i varje fall från främmande länder.</i>
<img><small>C. G. Rosenberg foto.</small></img>

<i>De järnbeslagna kyrkdörrar och kistor som från 1100-talet bevarats till
vår tid, tala om den högt uppdrivna smideskonst, som med anor från
förkristen tid bedrivits i vårt land. Här en detalj av dörren i Rogslösa
kyrka, från vilken även omslaget till denna bok visar ett utsnitt.</i>

Västgötabygden för en fiende, som kom Ätrastigen upp från
Danmark. I Stockholmstrakten ha vi runda fästningskyrkor som
Bromma, Solna, Munsö. Andra ligga söderut ända ned till Öland
och Möre. Kruttornet i Visby är en stadsborg med samma syfte.
Mot hedniska sjörövarflottor från andra sidan Östersjön, som
en gång år 1187 lyckades komma ända in till Sigtuna — varvid
ärkebiskop Stefans efterträdare Johannes stupade för dem vid
Stäket — behövdes sådana värn.

Uppland har inte lämnat oss lika många vittnesbörd om seklets
kristna byggnadsverksamhet. Dock höra hit icke så få kyrkor,
belägna i de centralare delarna vid vattendragen. Här må
nämnas de tre prostkyrkorna i folklanden: den gamla
Trefaldighetskyrkan i Östra Aros (Tiundaland), S:t Olof i Sigtuna
(Attundaland) och Enköpings kyrka (Fjädrundaland).

Norrland har några kyrkor från denna tid. De äro ej så många.
Ärkebiskopen talar ännu under seklets sista decennium om sina
»nyomvända» i Hälsingland (Norrland). Bonaderna från
Överhogdal och Skog ge bilder från tiden: på en av
Överhogdalsbonaderna rider en man upp på en kulle för att hugga ned en
avgudabild, på Skogbonaden se vi hur en trehövdad fiende i spetsen
för ondskans lejon löper till storms mot en kyrka, där de kristna
äro samlade. Prästen står för altaret, och man ringer i kyrkans
och stapelns alla klockor för att förjaga de onda makterna.

Till Norrlands äldsta kyrkor ha hört Norrala i Hälsingland
och Styrnäs i Ångermanland, båda nu borta. De voro byggda
på kungsgårdar och hade liksom S:t Per i Sigtuna två torn.
Söderala med ett kraftigt centraltorn står kvar. Den är kanske
byggd av ärkebiskopen. Brunflo i Jämtland (nu borta) var av
liknande typ men kastalen står ännu kvar. Skön i Medelpad är
också borta. Alnö står kvar, och Ytterlännäs i Ångermanland.
Till Ångermanälvens floddal nådde kristnandet under vårt sekel,
till bygderna norr därom först under det nästa.

<tab>

När seklet gick i graven, var kung Knut död. Han hade, som det
tycks utan strid, efterträtts av Sverker den yngre (1196). Man
har velat undgå ett förödande inbördeskrig. Knuts söner voro
minderåriga. Sverker åter hade ingen son. Det tycks som man
gjort en överenskommelse, att Sverker i sin tur skulle efterträdas
av Knuts äldste son. Jarl Birger behöll sin ställning under den
nya regimen.

<img><small>ATA foto.</small></img>

<i>Stenskulptur på tornportalen i Forshems kyrka, Västergötland. I mitten står en präst,
som skyddande håller handen över en liten kyrka. Till vänster om honom en man med
lyftad yxa — att döma av hjälmen, som vi känna igen från vikingatidens
bildframställningar, en hedning. Prästens vänstra hand fattas av en tredje person: vi kunna
förmoda, att det är konungen som här avses. Kanske har konstnären velat föreviga konung
Knut Erikssons och biskop Bengt den godes gemensamma kamp för kyrka och rike.</i>

Men ätternas rivalitet var för stor för att kunna biläggas genom
en förnuftig kompromiss. Sverker fick en son, Birger dog,
Knutssönerna gjorde uppror. Sankt Eriks sonson, Erik Knutsson,
banade sig med svärdet väg till tronen. Sverker drog två gånger med
danska hjälphärar uppför Ätrastigen, men blev slagen vid Lena
1208 och föll vid Gestilren 1210. Nya växlingar följde. Men
Erikarna hade Sverige bättre bakom sig och behöllo till sist segern.
Sverkerätten gick under. Sankt Sverker glömdes, medan Sankt
Erik under folkungarna, som följde Erikarna på tronen, definitivt
vann hedern som Sveriges nationalhelgon och skyddspatron. Och
intill denna dag vila hans ben i skrinet bakom högaltaret i
Uppsala domkyrka.


Sverker den yngre gynnade, trogen sin ätts traditioner, de
högkyrkliga strävandena. I ett privilegiebrev för Uppsalakyrkan
från år 1200 fritar han präst från lekmäns domsrätt och
kyrkornas ägor från kunglig uppbörd (andliga frälset). Men
Sverkrarnas makt var bräcklig, och man får gå ända fram till Birger
jarl och Magnus Ladulås, innan Stefans program blev någorlunda 
genomfört och kyrkan nått den ställning, som den under
återstoden av medeltiden bibehöll.

Cisterciensernas andligt ledande roll inom kyrkan hade då
övertagits av tiggarmunkarna: gråbröder, franciskaner, och
svartbröder, dominikaner. Cistercienserna i sin lantliga och
meditativa frid blevo snart rika och andligt stillastående.
Tiggarmunkarna, som gingo ut i världen i energisk aktivitet och
slogo sig ned i städerna, inledde ett nytt tidevarv i kyrkans
utveckling.

Så var fallet även på troslivets intima område. På
Broddetorpantemensalets krucifix är Kristus, som överhuvud i det romanska
tidevarvets tro, den himmelske Herren och härskaren, regerande
även på korset, en hövding, som av trogna kämpar kräver mod,
lydnad, dödsförakt. Ställ däremot de följande århundradenas
gotiska krucifix: här hänger en lidande människa på korsets
trä under den bittraste smärta. Innerlighet, ödmjukhet,
barmhärtighet göra sig nu hörda på ett nytt sätt. Julsånger till barnet
i krubban och påskhymner om smärtornas man hämta inspiration 
från Franciskus: »O huvud, blodigt, sårat Av smälek höljt
och spe! O huvud, kvalt och fårat — — — — Dig ödmjukt
hälsar jag».

<tab>

Tiderna ha skiftat över det svenska landet. Sekler ha gått och
generationer bäddats till vila, efter att ha odlat och byggt, kämpat
och lidit, trott och hoppats, var på sin tids vis. Men ännu äges
och odlas landet av svenska män. Och ännu ringa kyrkornas
klockor på Herrens dag, och hjärtanas böner stiga till den Gud,
som är själens tillflykt, styrka och tröst — i tjugonde århundradet
som i det tolvte — i Inges, Sverkers och Eriks, Gerhards, Stefans
och Bengt den godes århundrade, vårt första kristna sekel.

</chapter>
<chapter name="Birgitta Ahlberg: På kungsvägar genom Västergötland">

<img><small>Gösta Lundquist foto.</small></img>

<i>Sekler och öden ha gått fram över västgötarnas land, men utsikten
från Falbygdens berg den är inte stort annorlunda nu än under
medeltidens gryningsår, då vallhjonen drevo sina hjordar till bete
och vattning i markerna. Från Plantaberget mot Ålleberg.</i>
<h2>Birgitta Ahlberg:</h2>

<h2>PÅ KUNGSVÄGAR GENOM
VÄSTERGÖTLAND</h2>

Där kungsvägen ur Vätterskogens dunkel rinner ned mot
Västergyllens ljusa slätter och platåbergen rada upp sig i långa,
högtidliga led, där öppnar sig utsikten över en av Sveriges klassiska
nejder. Det är inte en utsikt bara i rummet. För den som färdas
med historieboken och västgötalagen till resehandböcker — och
det var vad vi gjorde under den resa som här skall skildras —
blir det i minst lika grad en resa i tiden, och det stolta
landskapet ligger i ett sällsamt ljus, vilket uppenbarar fördolda ting
och gör det förflutna lika gripbart och levande som den
solskensdag, som just nu tindrar över bergen och som, också den, snart
skall tillhöra det förgångna.

Sekler och öden ha rullat fram över Falbygden, men ändå
tycks det som om tiden på ett förunderligt sätt stått stilla där.
Slätten är visserligen mera öppen och odlad än för bara några
hundra år sen, och då människorna första gången kommo
vandrande längs floddalarna täckte urskog den bördiga jorden, men
bergens lugna horisont var redan då densamma som nu, och
kanske ropade göken lika klart borta i Gerumsberget som han
gör denna strålande majdag.

Å, kan man inte se det alltsammans, de långa seklen och
människornas korta liv . . .

Eld och flintyxor öppna gläntor i urskogen, kornet strilar för
första gången ned i slättens givmilda jord, kreatur släppas i vall
under träden. Långsamt vidgas bygden, och snart resa
muskelstarka, djurhudsklädda män gånggrifter och hällkistor till sina
ätters lägerstad. Flintan viker för bronsen, stenkammargravarna
för gravrösena, och slutligen kommer järnet. På gravfälten bli
ättehögar och bautastenar grannar till fädernas grifter, runor
ristas på stenarna, och vid berg och källor, i lundar och
skurdtempel offrar man till Oden och Frigg. Ättens huvudman sitter
<img>(karta)</img>

<i>»På kungsvägar i Västergötland.» Kartan ger en föreställning om det
intensiva kyrkobyggandet i det inre av Västergötland under 1100-talet,
då varje by om minst sex gårdar hade rätt att bygga sin egen kyrka.</i>

på odalgården och brukar dess jord, medan de yngre sönerna
gå till havs eller hirdgård, segla i västerviking och återvända
med många märkliga ting och märkligast bland dem alla tron
på Vite Krist och det heliga korset. Nästan utan att man tänker
på det förvandlas asadyrkan till tron på den nye guden, som
är större och mäktigare än Oden själv, skurdtemplen bli kyrkor,
och genom slättens lärksång tränger med ens ett nytt och
främmande ljud: av klockor, som ringa till tidegärd. De ringa in en
ny tid, en brytningstid med alla dess omvälvningar och strider,
men ändå en tid, varunder det småningom ljusnar över
bygderna och milda sunnanvindar börja dra in i ett hårt och
skogsmörkt nordanland: 1100-talet är inne . . .

<tab>

Men det första minne från detta århundrade, som mötte oss på
vår resa, var inte direkt av det mildare slaget.

Mötet skedde vid Leaby vägskäl, där eriksgatans uråldriga led
träffar Ätrastigen, den gamla ridvägen, som genom Redvägs
härad kommer hit upp från Halland och havet. Där erinrade vi
oss nämligen att en herre vid namn Ragvald Knapphövde någon
dag vid pass år 1125 i spetsen för en väpnad hird ridit upp
mot Karleby tingstad här intill, hotfullt inväntad av västgötarna
och deras myndige lagman, Karle från Edsvära.

Den folkkära Stenkilska ätten var utgången på svärdssidan,
och av de många tronkrävarna hade svearna valt Ragvald
Knapphövde, som nu var ute på sin eriksgata, den färd genom de
förnämsta landskapen, som alla nyvalda konungar måste göra för
att bli erkända av sina undersåtar. Men han hade överskridit
västgötagränsen utan att, som lagen föreskrev, invänta gisslan
från alla götars ting, och det var ett brott som inte kunde
tolereras. I sak hade västgötarna helt visst intet att invända mot
svearnas val, ty de brydde sig föga om kungarna och skötte sig
utmärkt på egen hand, men de tålde ingen sidvördnad för sina
ärvda lagar, och utan gisslan var själve kungen bara en
rättslös främling, som med väpnad hand trängt inom deras
landamären. Eriksgatan räckte den gången inte längre än till Karleby,
där Ragvald med livet fick sona sitt lagbrott, och västgötalagens
konungalängd ger också Karle från Edsvära det vitsordet att »han
friade sitt land från onda män och skändligheter».

Nu rullar emellertid en buss på eriksgata mellan Falköping
och Tidaholm och hindras inte av någon från att fortsätta sin
resa. En lantman hoppar ur för att stega in i den lilla
handelsboden, tinga sig ett telefonsamtal och i väntan därpå slå sig ner
i bodkammaren, där en randig trasmatta går som en väg till
den bukiga bruna soffan. Vid disken pågår en stillsam kommers
med socker, mjöl, kex, karameller, frön och strumpor, det
resoneras om livsmedelskorten, som ska avhämtas, och det plockas
på min törstiga begäran fram en flaska Pommac. Kring väggarna
stå, hänga och ligga många olika saker: koppar, fat och
blomvaser, kaffepannor, tygrullar, cykeldäck, spadar, specerier etc.,
och det faller mig in, att av alla dessa ting, nyttiga och
nödvändiga för oss, är det bara några få, som en bonde från
1100-talet kunde ha användning för. Under hans tid voro de
egentliga handelsvarorna så rejäla ting som trälar och spannmål,
hovfä och hornfä, tillskurna kläder och skaftade vapen, och
kassakvitton voro så okända att han måste ha laga vittnen till sitt
köp för att kunna styrka att han inte stulit sitt nya sto eller det
vackra klädesstycke varmed han söndagen efter nästa
Mårtensmässa skulle köpa sig brud.

Ack, det är mycket som förändrats i Leaby med omnejd.
Tinget har flyttat till Falköping, och nu vakta gånggrifterna, som i
stolt och stum parad flankera landsvägen norrut förbi Karleby
kyrka, ensamma minnena från gången tid. Numera anses det inte
ens så alldeles visst, att det verkligen var här som den dramatiska
sammanstötningen mellan sveakungen och västgötatinget ägde
rum. Västgötalagens »Karlaepitt» behöver inte, som man länge
ansett, betyda Karleby utan är snarare sammansatt av Karl (eller
man) och pitt = grop, kärr och kan således syfta på vilket kärr som
helst och inte nödvändigt på Åsle mosse, som ligger invid
Karleby. Det kan då mycket väl hända att en annan uppgift är sann
— den nämligen, att dråpet skett i Gåsamossen mellan Skara
och Götala, den ordinarie platsen för alla götars ting.

Men vi ha ännu långt till Götala, och vi ha inte bråttom dit;
det får ingen ha som är på sök efter det förgångna, ty då händer
det att han inte finner det alls. Nuets oro tycks förresten sällan
vara så fjärran som härute på den gröna slätten inom
platåbergens raka horisont.

Här löper plogen i samma spår som forna tiders primitiva
årderkrok, och bergen resa sig lika lugna. I öster öppnar sig
Åsle mosses femtio meter djupa sänka — numera dikad och till
stor del lagd under plog — framför Gerums-, Varvs- och 
<img><small>C. G. Rosenberg foto.</small></img>

<i>I handelsboden vid Leaby.</i>

Plantabergens långa rad, i norr skymtar Brunnhemsberget och i väster
blånar Mösseberg. Men i sydväst, alldeles inpå oss, skjuter
Ålleberg, Odens heliga berg, fram som en omstjälpt båt med
stäven vänd mot de gröna kullar, varibland Agnestads kyrkoruin
sover intill en vördnadsvärd stenkammargrav. Rödbruna och
klargröna rutor mönstra den mjuka slänten ända upp mot
lövängarna på höjdplatåns gräns, men vid Ållebergsände stiga
branta stup med klyftor och pelare. Därinnanför vänta, säger den
<img><small>A. Vaering foto.</small></img>

<i>Med den äldre Västgötalagens hjälp kunna människor och förhållanden i
1100-talets Västergötland lockas fram för oss i åskådlig gestaltning. Konsten från detta
sekel är däremot oftast till ytterlighet stiliserad och endast någon enstaka gång
kan den ge oss en inblick i hur tidens nordbo betedde sig i sin dagliga gärning.
Motivet till ovanstående bild är framställt på en norsk stavkyrkoportal och visar
Sigurd Fafnesbane dragande bälgen, medan Regin smider honom det svärd
varmed draken skall dödas. Det är märkligt att se hur verktygen likna våra egna.
Så smidde man säkert också vapen i Falbygden för åttahundra år sedan.</i>

gamla folktron, väpnade forntidskämpar landets ödestimme, när
de skola rida ut och frälsa Sverige. Men detta är intet annat än
de dunkla minnena av den Valhallstro, som på Ragvald
Knapphövdes tid delvis ännu levde bland Falbygdens folk. Ännu sågo
många med skräck och vördnad upp till det heliga berget, trots
att de voro primsignade vid kyrkodörr, kristnade i dopfunt,
fostrade med kyrkogång och en dag skulle somna i frid efter
anammande av sakramentet för att sedan inom kyrkogårdshägnaden
bida den eviga glädjen. De gingo troget till de små kyrkorna
kring bergets fot — Agnestad, Karleby, Leaby, Saleby,
Falekvarna, Slöta, Smedby, Synnerål, Luttra (varav ingen numera
återstår i orört skick) — men de firade inte desto mindre
torshelgen i festligt prydda stugor och offrade i Lokakällan vid
Ållebergsände, där det klara vattnet rinner ner i ett kalkstenskar
och försvinner åt norr, åt jättarnas väderstreck, dit allt ont
samlas. Ty de gamla gudarna och källdiserna voro ingalunda ur
leken; de hade bara förvandlats till onda och hemlighetsfulla
makter, som man tydde sig till då intet annat hjälpte mot
sjukdom och nöd. Vilken lång kedja går inte från Ålleberg och
Lokakällan fram genom tiderna ända till våra dagar! Ännu efter
1900-talets ingång har det funnits folk som talat om hur åskan
(= Tor) slagit ihjäl trollen och som försökt bota sjuka med vatten
som rinner mot norr.

Men alla vägar från Lokakällan gå inte mot det som ont och
mörkt är; en leder också till Agnestads kyrkogård. Dit måste
vi vallfärda, trots att den i ordets egentliga mening ligger vid
sidan av allfarväg. Delvis måste vi gå på åkerrenarna för att
nå den fridlysta hägnaden, där grundmurarna av Västergötlands
minsta rundkyrka lysa kalkgrå på vallen.

Stort och märkligt är det inte, det vi här se — åtminstone
inte för den som bara ser till vad för ögonen är. Men här vigde,
säger västgötalagen, den helige Sigfrid en gravstad, där okända
föräldrar åt den signade jorden anförtrott kanske det dyrbaraste
de ägde: två små barn på ett och tolv år, vilkas gravkistor av
sten mer än 800 år därefter återfunnits på samma plats där de
lagts till ro. Det var redan innan Ragvald Knapphövde red
eriksgata, och då stod här kanske en stavkyrka av resvirke med
hörnstolpar, syllar, dörrträ och hammarband, brant kroppås och
stampat jordgolv, så som Hedareds kapell i Sjuhäradsbygden
tedde sig ännu för två hundra år sen. Men längre fram på
1100-talet restes inom hägnaden en liten rundkyrka av kalksten i
jämna skift till Guds ära och byalagets värn, ty Ätrastigen,
härvägen, som ibland förde härjande fiender in i bygden, mynnar
inte långt härifrån. Dörren med dess flata kalkhäll vette mot
sydväst och släppte in eftermiddagssolen i en gyllne strimma,
den vigda altarstenen låg i sin absid åt öster, kring väggen löpte
en stenpall, och taket var spetsigt och brant.

Inne i rundeln var det svalt och dunkelt, men vigda ljus brunno
på altaret, där prästen, klädd i mässkjorta, mässhake, stola,
bälte och huvudlin (så beskriver västgötalagen hans skrud)
entonigt sjöng sin latinska ritual, nödtorftigt inlärd och knappast
mera förstådd av honom själv än av kyrkfolket. För båda parter
var det väl mera fråga om en besvärjelse än om tillbedjan och
sång, och nattvarden, som skulle uppenbara frälsningens höga
mysterium, var nog i deras medvetande snarast ett gudaoffer,
om än under mildare former än asabloten — deras kristendom
var ännu halvt hednisk och prästerna mera släkt med
blotpräster från hedenhös än med katolska klerker av den rätta
asketiska typen. Men här var ändå nedlagt ett frö, varur en dag skulle
spira de ljuvaste blomster i Guds örtagård, sådana som de gamla
asadyrkarna aldrig kunnat drömma om.

Agnestads kyrka, säger biskopslängden, invigdes av Bengt den
gode, som var en av de bästa och myndigaste biskoparna under
Knut Erikssons regering. Då kom han väl lagenligt, följd av tolv
mans hird, vigde kyrkan med altarsten, klockor, kors och
skrudar, fick böndernas gengärd (sammanskott av matvaror) för två
och ett halvt dygn och återvände sedan till Skara och sina
mångahanda värv.

Biskop Bengt hade mycket att beställa, ty förutom det att han
förskönade domkyrkan i Skara byggde han vägar och broar,
förvaltade noga biskopsstolens ägodelar, övade stor välgörenhet
och vigde åtta kyrkor. Västgötarna byggde den tiden kyrkor med
sådan iver att redan på 1200-talet många av dem måste läggas
öde därför att ingen hade råd att underhålla dem, men på
1100-talet hade nästan var by sin egen kyrka, inte större än att den
lagom rymde den lilla socknen och sluten och kärv som tiden
själv, antingen den var av stavar eller av sten. Skörstorps
rundkyrka kan ännu, trots att den blivit starkt ombyggd, ge oss en
föreställning om hur Agnestads en gång sett ut, men rundkyrkor
förekommo bara just omkring härvägens mynning. Vanligen
tedde sig sockenkyrkorna, där de voro av sten, ungefär som Våmb
ovanför Skövde, Skälvum och Kinne-Vedum nedanför
Kinnekulle och Suntaks ödekyrka ett stycke sydväst om Tidaholm:
<i>de</i> kunna ännu få 1100-talet att liksom stiga ur graven mitt för
våra ögon.

<img><small>Gösta Lundquist foto.</small></img>

<i>»Förebilden hämtade de från främmande länder, men själva
höggo de stenen och reste murarna.» Suntaks ödekyrka.</i>

Uppe på Ållebergs östsluttning hitta vi åsterstoden av en annan
liten kyrkobyggnad, som ligger invid Saleby herrgård och
numera är »en kulle, en mullhög bara att se en utsikt ifrån». Men
utsikten går i bästa Falbygdsstil och platsen är precis den rätta
för en medeltidsby, som ju borde ligga nära lövängar och
betesmarker, eftersom boskapsskötseln för dess bönder var långt
viktigare än åkerbruket. I dessa arkadiska nejder lågo gårdarna
slutna i tyst, grön fred, där solfläckarna darrade över gräset och
luften frampå sommaren stod tung av doften från blomsterhö
och lövkärvar på tork. Och när jag nu, just på gränsen mellan
vår och sommar, går här mellan löviga grenar och hasselsnår,
medan morgonen jublar av fågelsång och gräset lyser av vita
och gula sippor, gullvivor, lungört, gökärt och violer, då fattar
jag varför folkvisornas omkväden så ofta tindra av fröjd över
denna härlighet:

»Sommar och äng, och alla små fåglar de sjunga så väl.»

Och det slår mig samtidigt, att till och med över
västgötalagens kärva och ordknappa stadgar om höfång och hägnader,
ollonskog, bistockar och betesgång svävar en doft av honung och
hö och ett eko av vallarlåtar.

Det är förresten rent märkvärdigt vad man kan få ut ur en
gammal lagbok. Till och med ett så dunkelt och avlägset sekel
som det vi nu resa i kan leva upp och ta form med hjälp av de
fåmälta texterna och vår egen fantasi.

Numera återstår ju från 1100-talets Falbygdsbyar inga
byggnader utom på sin höjd kyrkorna. Men ändå kan man, med
lagboken framför sig, se dem i andanom, sådana de lågo
utmed bergen, Åsle mosse och Hornborgasjön. Låt oss titta lite
närmare på en av dem.

Från utmarken sticker in en »tå», genomskuren av en å eller
damm, där kreaturen morgon och afton samlas till vattning; där
ligger kyrkan på en kulle och i dess grannskap prästgården med
stuga, bakhärbärge, fähus och lada, ty prästen har en halv
marks åker, en äng om tjugu lass hö och ett kobete i utmarken.
Omkring tån gruppera sig gårdarna — minst sex stycken, om
det skall vara en »full by» — som var för sig bestå av kornbod,
visthus, sovstuga, lada och fähus: en flock grå ryggåshus, tätt
tillsammans men inte närmare tomthägnaden än att rum blir
för stötta och takdropp. En sju alnar bred väg skiljer tomterna
åt, fyra vägar böra leda från byn (det gör så än i t. ex. Leaby)
<img><small>Gösta Lundquist foto.</small></img>

<i>Lövängen med sin slåtter och lövtäkt och utmarkerna med sina beten voro för
medeltidens bönder mycket viktigare än de oftast små och primitivt skötta åkrarna: det var
på boskapsskötseln man främst grundade sin ekonomi. Den nutida utsikten över
ängarna vid Fårdala på Gerumsbergets sluttning kan ge en vision av det medeltida
landskapet, där åkrarna bara lågo som små fläckar i ängen-lövskogen.</i>

och likväg till kyrka, ty ingen tomt får oskäras genom att lik
bärs över den, och ingen får gärda och bygga så att åkervägar och
fägator stängas. Rinner en å genom byn har man gärna fiskdamm
och kvarn vid den, men annars får man nöja sig med
handkvarnar — trälkvinna skall, sägs det, kvarn draga och ko mjölka.

Utom byn ligga först inägorna: åkrarna, som före
helgetorsdag (Kristi himmelsfärdsdag) måste vara hägnade mot okynnes
fä men efter skörden upplåtas till mulbete, och lövängarna, som
den tiden upptogo mycken jord som nu är öppen men genom
sina spridda trädgrupper ännu vittnar om att den varit äng.
Sedan kommer utmarken, där alla ha rätt till skifte, som äga tomt
i by, ett öres åker och sex lass äng. Det är bergsplatåerna och
de öppna, trädlösa falorna, där kalkhällen ofta går i dagen och
jorden är för mager att ge annat än gräs.

Inom den ramen levde man sitt liv, självstyrande och
oberoende av alla yttre skiften. Många gånger kunde det väl ändå
vara slitsamt och hårt nog, särskilt för de gifta kvinnorna, som
ofta hade »ett barn i knä och ett i kved» men ändå sitt duktiga
lass att dra. För <i>dem</i> var det aldrig fråga om ansvar och
självbestämmande, men i gengäld voro de så trygga i sin lilla värld
som de under så hårda tider kunde begära: bonden fick inte
ostraffat behandla sin husfru hur som helst, och att dräpa henne
var nidingsdåd, ty »hon har alltid fred till möte och mässa, hur
stor strid än må råda mellan män». Hennes ställning var inte
så dålig som man kanske tror, när man hör att hon i allmänhet
var arvlös och omyndig, ty hon ägde en tredjedel i bondens bo
och de tre marker (värdet av sex kor eller en träl), som hon
fått i morgongåva, och dem fick hon behålla, även om resten
av boet togs i mät för oguldna böter. Det fanns bara ett enda
brott som förde henne till dödsstraff, nämligen trolldom, något
som i förening med det svåraste okvädinsord hon kunde få —
beskyllningen för att vid vårdagjämningstid ha ridit på en
fållgrind med hängande hår och i en trollpackas gestalt — osökt
leder tanken till senare tiders påskkäringar och häxprocesser.
Det var ju vid vårdagjämningen som det stora Uppsalablotet
firades, och ur lagens kristna synpunkt blevo trolldom och
asadyrkan ett.

Ja, trots att man mycket sällan hör en kvinna nämnas i
historien — inte ens drottningarnas namn äro alltid kända — så
var säkert en god husfru både ärad och högt betrodd, men det
<img><small>C. G. Rosenberg foto.</small></img>

<i>I det medeltida fromhetslivet spelade dyrkan av relikerna en stor roll,
så ock i 1100-talets Sverige. Detta relikskrin från Jäla i Västergötland,
utfört i driven och förgylld mässing, har givits formen av en
stavkyrka med brutet tak och draksmyckade gavelrösten. — Skara museum.</i>
<img><small>C. G. Rosenberg foto.</small></img>

<i>Biskopsstolen i Husaby kyrka hör till våra äldsta bevarade möbler.</i>
<img><small>C. G. Rosenberg foto.</small></img>

<i>Den katolska gudstjänsten måste ha gjort ett djupt intryck på 1100-talets
nordbor, då dessa från sina mörka, enkelt inredda eldhus eller stugor trädde
in i kyrkan. Där rörde sig de rikt skrudade prästerna i vaxljusens sken,
nattvardskärl och helgonbilder tävlade i glans, rökelse doftade och sång
och högtidliga ceremonier stämde till ovillkorlig andakt. Något motstycke
till detta hade asablotet aldrig haft. — Rökelsekar i Skara museum.</i>
<img><small>C. G. Rosenberg foto.</small></img>

<i>Långt in i kristen tid bibehöllo bildspråk och tankevärld hedniska drag. Detta
grinande hästhuvud, som nu pryder biskopsstolen från Suntaks kyrka, kunde
likaväl ha suttit på en konungastol i Uppsala gudahov. — Skara museum.</i>

var i alla fall männen, enkannerligen huvudmannen, som
härskade inom ätten, och vilka konflikter som utspelats i det tysta
kan ingen veta. Inte vet man heller hur de yngre sönerna hade
det, sedan vikingatågen slutat och de måste sitta hemma »i
askan» under faderns eller äldste broderns ris. Vägarna ut i
världen tedde sig numera så stängda, och om de inte kunde komma
in i någon kungs eller stormans hird hade de intet annat sätt att
få råda sig själva än att bryta nya gårdar på
häradsallmänningarna. Det var ett mödosammare och mindre braskande
äventyr än att segla på vikingatåg, men det var det enda som stod
dem öppet, och fastän de väl inte själva förstodo det så var det
inte mindre ärofullt. Inte minst tack vare deras hårda möda ha
väldiga områden blivit bygd, som ingen under vikingatågens och
de lättvunna vinsternas dagar brytt sig om att odla.

Förtjänsten av detta var förresten inte bara bondesönernas;
den tillkom också de många frigivna trälar, som den tiden
strömmade ut i ödemarkerna. Trälarna hade väl många gånger haft
det bättre i bondgårdarna, där de inte hade något eget ansvar
inför lagen och naturligtvis inte behandlades sämre än att de
voro fullt arbetsföra. Efter frigivningen kommo de att i stället
tillhöra den växande klass av egendomslösa jordarbetare, som
måste ha utgjort ett svårt socialt problem. Det löstes småningom
genom utflyttningarna eller genom att forna trälar blevo
arrendatorer på storgodsen, men därmed uppstod för kungar och
stormän ett förut okänt ekonomiskt problem, ty naturligtvis blev
det dyrare att använda fria — och därför mera pretentiösa —
arbetare än trälar. Ingen vet vilka konflikter och bekymmer allt
detta givit upphov till; vi äro alltför benägna att bagatellisera
gångna tiders hemsökelser till förmån för våra egna. Men det kan
vara nyttigt att försöka sätta sig in i också den sidan av
1100-talets förhållanden, som alldeles säkert spelade långt större roll för
Sveriges folk än de politiska konflikter, som ge eko i historien.

<tab>

»Vinden rider på falorna sin sunnanhäst med vin» och brusar
som en orgel i de gamla träden som hägna Gudhems kyrkogård,
den morgon då vi komma dit, och på gravarna omkring den
starkt ombyggda gamla sockenkyrkan blomma penséer och
månadsrosor som efterträdare till fromma klosterliljor och
nunneörter, vilka en gång vårdats av smala flickhänder nästan på
samma jord. Klosterkyrkans ruin sträcker tomma valvbågar mot
skyn, och ingenting hindrar solskenet från att belysa korsgång,
kapitelsal, refektorium och andra lokaliteter som tillhöra ett
kloster, men i fantasien ser jag systrarnas långa tåg under valven,
som milt belysas genom smala, målade fönster. De komma ut i
korsgången, kasta kanske en längtansfull blick upp mot den blå
himlen, där duniga skyar jaga, och försvinna in i rummen, där
de tysta böja sig över sitt arbete eller sina radband. Den ljusa
slätten, som skiftar färg under molnskuggorna, bergens blånad
och världens alla flygande vindar äro ingenting för dem.

Grundläggningsåret för Sveriges första nunnekloster är okänt,
men konventet antas ha existerat redan vid Erik den heliges död,
ty det kloster, där Knut Eriksson under kampens dagar gömde
sin brud, var sannolikt Gudhem. Då segern och makten slutligen
voro hans, lät han 1172 fullborda byggnaderna och skänkte
nunnorna Gudhems kungsgård, huvudgården i Gudhemsbo, d. v. s.
ett av de åtta »bon» eller förvaltningsdistrikt vari Västergötland
sedan hedenhös var indelat. Han och hans ätt ägde i Varnhem
och Gudhem en motsvarighet till Sverkerättens östgötska
stiftelser, Alvastra och Vreta, och efter ättens utslocknande 1250 fann
Erik läspe och haltes änka här en fristad till sin död 1252. De
maktägande fortsatte att omhulda klostret, tills Gustav Vasa
omsider lade sin hårda hand på dess stora egendomar. Nu finns här
inte mycket kvar, men de fynd som gjorts berätta på sitt torftiga
sätt om en nunnas liv: det är sländtrissor, nålar, prylar och
fingerborgar likaväl som radbandskulor, bokbeslag och stylus
att rista på vaxtavlor med.

Kyrkan och kungsgården behärska nu, liksom före 1161,
ensamma sin närmaste omgivning, och t.o.m. Skaravägen har
lämnat dem i fred. På klostertiden var här en sådan trafik att
nunnornas gästfrihet anlitades mer än deras ekonomi rådde med, och man
får väl anta, att det var nöjda och tacksamma gäster, som
därefter fortsatte gamla Skaravägen norrut till Ingatorps kungsgård,
Hornborgasjön och Hångers kyrka, där de offrade för fortsatt
lycklig resa — en vana som bibehölls in i sen tid och ännu
spåras i kyrkans bevarade räkenskaper.

Nu får man söka de gamla färdemännens spår liksom i blindo.
Den forna Skaravägen är nästan utplånad ned till Ingatorp, som
är en vanlig by utan rester av den kungsgård, där traditionen
säger att konung Inge, Stenkils son, avled någon gång i början
av 1100-talet, och Hångers kyrkogård, där han begrovs, är en
<img><small>Gösta Lundquist foto.</small></img>

<i>Som en ö i en väldig åker ligger Hångers ödekyrkogård. För mer än åtta
hundra år sedan vigdes här konung Inge den äldre till den sista vilan.</i>

<img><small>Gösta Lundquist foto.</small></img>

<i>Kyrkan i Hånger har för länge sedan raserats, men fragment av
fönsterbågar och kolonner äro strödda över platsen, och halvt dolda av
det yviga gräset ligga där ett par gravstenar från tidig medeltid. Vi ha
rätt att tro att den ena av dessa en gång lagts över konung Inge.</i>

inhägnad dunge ute i Bredegårdens åkrar nära
Hornborgasjön. Man vet knappast ens hur den kyrka såg ut, som stod här
ända till 1767, men den påstås ha varit av romansk typ liksom
alla de andra, som fordom i tät ring omgåvo sjön: Sätuna,
Hornborga, Broddetorp, Bolum, Norra Lundby och Norra Ving,
Stenum, Bjärka och Mårby. De flesta av dem äro förstörda liksom
den ljusa sjön, över vars fågelrika vatten deras spröda klockklang
möttes, och Hånger och Mårby ersattes 1767 av Bjurums stora,
1700-talsfina kyrka, dit en del av deras inventarier förts. Där
finner man två ljusstakar, skänkta till Hångers kyrka ännu så
sent som 1756, och fem medeltida gravstenar. Men två kupiga
hällar av samma typ som de, vilka ligga mellan huggna
gavelstenar på Husaby kyrkogård uppe vid Kinnekulle, finnas kvar
på den forna, av odlingen hårt kringskurna kyrkogården. Det
sägs att en ägare till Stora Bjurums gård en gång ville flytta
bort dem, men oxparet orkade bara släpa dem några steg, och
så fingo de ligga. En av dem skall vara kung Inges.

Skuggan är grön och sval, och ljuset spelar över hällar och
stenfragment, som ligga strödda i gräset. Där Hornborgasjön på
medeltiden sände in en blå vik mot kyrkogårdsmuren ligger den
rödbruna åkerjorden i jämna fåror, och där dödsmässan ljöd
över kung Inges grav hör jag bara lövsus och fågelsång och
bullret från Bredegården, där man river sin förfallna ladugård till
förmån för en ny fin uthuslänga. Det är samma procedur som
tillämpades här år 1767, fast det då var fråga om kyrkor. Och
redan i början av 1200-talet, säger traditionen, hade Hångers
kyrka ansetts för ringa att hysa en konungagrav: hällen hade
lyfts bort och kung Inges ben förts ned i en båt, som roddes
bort till munkarnas kyrka i Varnhem. I denna benådade
solskensvrå nedanför Billingens mörka skogar vilar nu Stenkils son
i gott sällskap med helge kung Eriks ättlingar, som gjort
munkkyrkan till sin förnäma lägerstad.

Den genaste vägen mellan Hånger och Varnhem gick den tiden
över vattnet. Nu, sedan Hornborgasjön genom sänkningen
blivit otillgänglig för alla utom fåglarna, måste vi människor runda
dess östra strand för att nå samma mål. Förbi Ingatorp och
Sätuna glider byvägen i mjuka slingor fram mellan gårdar och fält
och skogsdungar i behaglig växling, och där den når stora stråket
Falköping—Varnhem reser sig en bautasten som vägvård och
förpost till det ståtliga gravfält, som kallas Ekornavallen.

<img><small>Gösta Lundquist foto.</small></img>

<i>Då elvahundratalets västgötabönder drogo till tings var det till häst eller till
fots. Till körslor hade man både släpor oeh släde och understundom också
vagn. Lagen talar sålunda om, att vedtjuvar, som anträffades i skog, miste yxan
»och dragare, som går på frånsidan» och säger samtidigt att »åker någon genom
skog, brister axel eller anderstång hugge saklöst bådadera». Med vagn körde
man alltså och denna nutida väg, som slingrar genom hagarna på Bjällums
lider, den kunde också varit bybornas väg för åttahundra år sedan.</i>

Ända sedan stenåldern ha gravar rests på denna gröna slänt,
som är en del av Ekornavallens gamla kronoallmänning, och
traditionen förmäler, att vi här skulle ha västgötalagens
Linkornaewall. Den rastlösa forskningen, som sällan låter oss lättrogna
<img><small>Gösta Lundquist foto.</small></img>

<i>Som gengångare från hedenhös resa sig stenarna på Ekornavallens
gravfält. Här täljde enligt traditionen lagmannen Kring-Alle västgötarnas lag.</i>

vardagsmänniskor behålla våra legender orörda, har visserligen
dragit fram skäl för att så inte är fallet. Men ändå måste vi
bestämt på denna märkliga plats plocka fram vår
vördnadsvärda resehandbok och läsa lagen:
<img><small>ÖVERSÄTTNING:
»Svearna äga taga konung och likaså vräka (avsätta). 
Han skall med gisslan fara ned (från Uppland) och till
Östergötland. Sedan skall han skicka sändebud 
hit till alla götars ting. Sedan skall lagmannen utse 
två gisslomän från södra delen av landskapet och två från norra
delen; sedan skall han skicka fyra andra från landskapet jämte 
dem. De skola fara till Junabäck och möta konungen. Östgötarnas 
gisslomän skola följa honom dit och vittna, att han kommit
in i deras landskap på sätt, som deras lag bjuder. Sedan skall man
sammankalla alla götars ting honom till mötes. Då han kommer till tinget . . .»</small></img>

<i>Den äldre Västgötalagen är i den tidigaste mer fullständiga
uppteckningen från 1200-talets slut inte blott vår äldsta bok på svenska, den
är överhuvudtaget ett av de äldsta bevarade dokumenten över germansk
rättsåskådning. Här ett fascimile ur ett parti i Rättlösabalken, där
stadganden för Eriksgatan återfinnas. Översättningen av Nat. Beckman.</i>

»Den fjärde (västgötalagmannen) var Alle. Och han höll ting
å Linkornaewall. Men han var vrångvis, och för sin vrånghets
skull satte han många lagkrokar och illbragder i vår lag, och
därför kallades han Kring-Alle.»

Nu är det bara korna, som hålla ting på Ekornavallen,
strövande i middagsron mellan gånggrifter, rösen och bautastenar.
Men i gräset omkring Girommen, den största gånggriften, rör sig
mikrokosmos. Byggnadsmaterial forslas med oändlig möda
genom den villsamma gräs-skogen, ibland hjälps man åt, ibland
slåss man, och det händer att en sammanstötning ändar med
envig och dråp, men utan dom och straff, som förr på
Ekornavallen. Hade det varit som då, och hade det gällt något större
kryp än myrorna — människorna nämligen — hade lagmannen
trätt upp och läst lagen (om dråpet skett för ärekränkning):

»Giver någon okvädinsord åt en annan: 'Du är icke mans make
och icke man i bröstet.' — 'Jag är man som du.' De skola
mötas där tre vägar sammanträffa. Kommer den, som ord har
givit, och den kommer ej, som ord har fått, då må han vara, som
han blivit kallad; han är ej edför och vittnesgill varken i mans
eller kvinnas sak. Kommer den, som ord har fått, och den
kommer ej, som ord har givit, då ropar den okvädade tre gånger
'niding' och gör ett märke på marken. Då vare han man desto
sämre, som han det talade, som han icke vågade stå för. Nu
mötas de båda med fulla vapen. Faller den, som ord har fått,
för honom utgår halv mansbot. Faller den, som ord har givit;
ordförbrytelse är värst, tungan är huvudets bane. Han ligge ogill.»

Man kan tänka sig andra karakteristiska mål på tinget.

Här träder en man upp och anklagar en annan för att ha
dräpt hans träl. Dråparen döms till tre markers böter, så framt
ej ägaren gitter visa att trälen var värd fyra. En annan anklagar
sockenprästen för att ha försummat att döpa hans späda barn
som därför dött osaligt. Prästen visar att han vid tillfället var
ute i sockenbud och slipper betala de stadgade böterna: tre
marker till biskopen och tre till målsägaren. En hustru som stulit
lösöre av grannen förs bunden inför nämnden och löses med
böter av sin man, men en bonde, som dräpt sin granne i
ölbänk, medan de delade kniv och köttstycke, har begått
nidingsdåd och drivs fredlös från tinget. Huvudmannen för en ätt får
en friköpt träl ättledd, d. v. s. upptagen i ätten, ty för en
ensam man utan någon att ty till är friheten av intet värde. Men
slutligen kommer en lekare, som varit i slagsmål, haltande med
sin giga på ryggen och skall ha sårabot, och nu börjar ett stort
spektakel. En otamd kviga med smord och rakad svans leds upp
på »bäsingen», den avskilda plats där nämnden brukar samlas,
lekaren får nysmorda skor och fattar om svansen, varpå någon
driver till djuret med en piska och dansen börjar under
menighetens vilda glädje. Lyckas lekaren hålla kvigan får han henne
med hull och hår, varom inte »tage och tåle det han fått, skam och
skada, och begäre aldrig mera rätt än en hudstruken trälkvinna».

<tab>

Vi lämna Ekornavallen och dess minnen och fortsätta till
Hornborga, där den kräftrika Slafsan glittrar över kalkhällarna
mellan buketter av kabbelök, och vidare till Broddetorps nya kyrka
och Bjällums lider. Det är den ljuvligaste väg uppe på
Billingens mjuka slänter, som långsamt sjunka mot Hornborgasjön:
landskapet är öppet och storstilat, ljust och behagfullt på samma
gång, och trots att vi sett ganska mycket av det vackra
Västergyllen måste vi säga att detta tillhör det grannaste. På den vägen
nå vi slutligen det blomvita, boklövsgröna, björkdoftande
Varnhem, dit cisterciensermunkarna anlände i det nådens år 1150
och liksom vi funno allt ganska gott.

Munkarna hade då redan haft två olika boplatser, sedan de
några år tidigare utgingo från moderklostret Alvastra, nämligen
på Lurön i Vänern och i Lugnås halvannan mil öster om
Kinnekulle, men då den fromma fru Sigrid, en fränka till helge kung
Eriks drottning, skänkte dem jord i Skarke socken togo de
tacksamt emot. Erik Jedvardsson, som den tiden varken var kung
eller helgon än, och hans husfru Kristina förgrymmades svårt
och trakasserade illa de fromma bröderna, innan dessa slutgiltigt
kommo till ro på sin nya gård. Ännu stod det kamp mellan den
gammalgermanska regeln, att ättejord ej fick skiftas till oskylda,
och den utländska, som kyrkan företrädde och som höll på
personlig äganderätt. Meningsbrytningarna spåras i västgötalagens
ärvdabalk, där det visserligen sägs ifrån, att en döende ej må
skänka något till kyrkan, om ej arvingen själv säger ja därtill,
»men så säga lärde män, att man ej må säga nej därtill enligt
Guds lag».

Striden bilades emellertid med tiden, och kung Erik blev
munkarnas vän. Själv kom han att hamna i ett helgonskrin
långt borta i Uppsala, men hans ättlingar vila ännu i den sköna
klosterkyrkan, som <i>de</i> dock aldrig sågo i sådant skick som vi, ty
hela klostret nybyggdes efter en eldsvåda på 1200-talet. Hit kom
Inge d. ä. från Hånger, och den kloke och kraftfulle Knut
Eriksson, som ensam bland ett helt sekels sveakungar dog sotdöden,
fördes hit efter jordfästningen i Eriksbergs lilla stenkyrka, som
han själv låtit bygga och biskop Bengt den gode skänkt klockor.
Sedan följde i sinom tid Erik Knutsson, segraren vid Lena och
Gestilren, och hans barn, Erik läspe och halte och Ingeborg
Eriksdotter med sin make, Birger jarl folkunge, som blev
stamfader för en ny kungaätt.

<img><small>Gösta Lundquist foto.</small></img>

<i>Den kyrka vi nu se i Varnhem är till väsentliga delar en skapelse av
senare sekler än 1100-talet. Men traditionen lever starkt: här ha konungar
och stormän gravlagts och en obruten linje för från vårt första kristna
sekel fram till vårt eget. Kapell i koromgången, av Magnus Gabriel
de la Gardie ordnat som minneskapell över Inge den äldre.</i>

<tab>

Mellan Varnhem och Skara går vår väg genom en flik av Valle
härads idylliska sjöområde och över Axvalla hed, som i
närvarande sammanhang inte intresserar oss. Framför oss växer
småningom Skara fram med sina gotiska torn, med vilka ett
modernt vattentorn på det vanvördigaste sätt konkurrerar. Men
innan vi nå så långt måste vi, som äro på sök efter det förgångna,
vika in i Götala gårds allé. Vid den ligger nämligen en ekbevuxen
kulle med domarringar, som anses ha varit platsen för alla
götars ting och kanske också vändpunkten för Ragvald Knapphövde.

Ser man inte hur lagmannen däruppe på kullen reser sig
inför sittande ting, bjuder tystnad och börjar sin lagläsning:

»Här börjas västgötars lagbok.

Kristus är främst i vår lag. Sedan är vår kristna lära och alla
kristna, konung, bönder och alle bofaste män, biskop och alle
boklärde män ...»

Man ser också konungarna på eriksgata stiga dit upp och svära
på okränkbarheten av samma lag, västgötarnas dyrbaraste arv
och värnet för deras lagbundna frihet, det som bestod tiderna
igenom och överlevde både kungar och lagmän. Som skuggorna
skifta under ekarna, så kommo och försvunno de i snabb följd:
Stenkil, som föddes och dog borta i Levene, den stillsamma
idyllen mitt på Varaslätten, där man på tre mils avstånd ser
Mösseberg som en blå dimma vid synranden — hans söner Inge
och Hallsten — bröderna Filip och Inge d. y. — Ragvald
Knapphövde, som ensam föraktade lagen och fick sona det — de många
herrarna av gamle kung Sverkers och helge kung Eriks ätter . . .
De flesta dräptes av medtävlare eller stupade i strid, men med
stöd av fädernas lag styrde bönderna själva sitt land, och
därför blev aldrig ett interregnum en katastrof, ej heller
kungaätternas strider. Livet gick sin gång dem förutan, och det viktigaste
var inte vem som för tillfället rådde över Uppsala öd och vad han
företog sig, utan årsväxt och Guds väderlek, giftermål och
grannsämja, lagens helgd och tryggheten i att äga kyrkan och
salighetsmedlen som värn mot evig fördömelse och alla onda makter.

<tab>

I Skara finns just ingenting som direkt talar om 1100-talet.
Visserligen gömmer domkyrkan under sin strängt stilrena gotik
rester av en stor romansk stenkyrka, som invigdes ungefär
samtidigt med domen i Lund, men man ser ingenting av den, ty
tiden har gått hårt fram över Gammal-Sveriges ärevördigaste
<img><small>Gösta Lundquist foto.</small></img>

<i>Vid Götala utanför Skara ligger på en kulle en av grova block lagd
stensättning. Traditionen har hit velat förlägga västgötarnas gamla tingsplats.</i>

domkyrka. Men så finns det så mycket mer ett par mil längre
norrut, vid vår allra äldsta biskopskyrka, Husaby.

Ingen kan se det mäktiga kyrktornet med trapprundlarna utan
att gripas av dess kärva allvar och stolta resning, ännu
verkningsfullare kanske därför att hela omgivningen präglas av en
frid, som tycks ligga bortom alla stormar. Kommer man dit en
solbaddad middagsstund, när de lekande skolbarnens röster
kvittra i kapp med fåglarna, eller en helgdagskväll, när
sockenborna stillsamt ansa sina gravar och »det ringer till bön uti
Husaby», ser man den fulländade lantliga idyllen. Nedom
kyrkvallen, där den ligger på Kinnekulles sandstensklev, breder sig
slätten rik och ljus, i sydost blånar Billingen långt borta, och
gräset susar lika mjukt kring de åldriga gravar, vilka förr
ansetts tillhöra Olof Skötkonung och hans drottning, som kring alla
de andra ända fram till vår egen tid. Bland dem finns det en,
som bär den patetiska inskriften »Omsider lycklig», och en
annan, som bär ett namn — Anna Lisa Geijer, född Lilljebjörn —
som kommer tanken att flyga långt bort till en annan av våra
minnesrikaste griftegårdar, där man också tycker sig höra suset
av den svenska odlingens Yggdrasil: Uppsalas. Och man minns,
att det går flera osynliga trådar mellan Uppsala och Husaby.
Den förste kunglige avfällingen från fädernas asatro, Olof
Skötkonung, flydde ju Uppsala och hednabloten för att slå sig ned på
Husaby gård, som han sedan skänkte »till stavs och stols», och här
byggdes kanske Västergötlands första lilla stavkyrka, varav man
tror sig ha funnit en rest i form av en barkad, avfasad stock.

»Olawer Skotkonongær war fyrsti konongær sum kristin war
i Sweriki. Han war döptær i kiaeldu Þerre, wid Hosæby
liggær», förkunnar kort och sakligt västgötalagens konungalängd.
Inskriften vid dopkällan uttrycker sig i sirlig 1700-talsstil: »På
detta rum fick Sverige bot i hedendom mot själesot att mörksens
makt månd hisna» o. s. v. i många verser. Det låter litet olika,
men det är samma sak som sägs, och det är samma språk. Här,
som ofta annars under denna resa, grips man av en förunderlig
känsla av kontinuitet.

Biskoparna bodde på Husaby, tills Skara, landets gamla
huvudort, också blivit kristnat, men under hela medeltiden ägde
de gården och återvände gärna dit. På 1400-talet lät biskop
Brynolf Gerlaksson uppföra ett stenhus vars ruin ännu står kvar,
men i början av 1100-talet voro både kyrka och biskopsgård
av trä. Redan tidigt fogades dock det nuvarande stentornet till
stavkyrkan. Massivt men ändock rankt och energiskt
dominerade det över omgivningen, trots att det inte var så högt och
spirkrönt som nu. När sedan stavkyrkan byttes mot en av sten,
växte kyrkan samman med tornet, men stenens och murningens
behandling visar klart att de äro av olika ålder.

<img><small>Gösta Lundquist foto.</small></img>

<i>Munkängen på Kinnekulle.</i>

Interiören var på 1100-talet dunklare och strängare än nu,
sedan stora fönster huggits upp, målade valv ersatt det äldre
trätaket och både predikstol och altaruppsats i grann barock
tillkommit. Dessutom var 1890-talets restaurering hård. Men ändå
stämmer Husaby kyrka ovillkorligen till andakt och vördnad,
innan som utan. Altaret med dess relikgömma, helgonbilderna,
biskopsstolen, där många myndiga fäder presiderat, korskranket,
som på medeltiden skilde lekt och lärd, den ursprungliga
predikstolen i muren invid trimufbågen — allt har sitt att berätta.

Men mest gripande är det lilla smala kommunionsfönstret i
södra korväggen, där grova syndare, som ej fingo beträda
kyrkans grund, stående utanför väggen kunde bikta sig för
prästen och få sakrament och avlösning. Och än en gång erinrar
man sig västgötalagen: »Prästen må icke fördriva någon från
kyrkan, som biskopen icke har satt i bann.» Det fanns ett
»mindre bann», som inte var så svårt som den stora
bannlysningen: det innebar endast gudstjänstförbud men kändes säkert
tungt nog ändå. Kanske lättade den fredlöses börda något då
han stod där vid fönstret. Han kunde nog ha förföljarnas
koppel i hälarna när som helst, men <sp>prästen</sp> fick åtminstone inte
driva honom ifrån den lilla port till himmelrik som ännu stod
öppen.

Många bekännelser ha viskats över denna fönsterkarm, mycken
ångest har fått sin utlösning. Det är som om man hörde några
av den isländska Solsångens mäktiga strofer. Deras halvt kristna,
halvt hedniska språk var under 1100-talets brytningstid säkert
gängse också här:

<poem><i>»Alla fasor
får du ej veta
som de till Hel
hängångna lida.
Ljuva synder
skola bittert gäldas.
Alltid följer
ve på vällust.
Mäktige Fader,
härlige Son,
helige himlens Ande.
Jag beder dig,
som allting danat
oss från synden
alla skilja.»</i></poem>

<tab>

Kinnekulle går mot sin bästa tid. Redan stå fågelbärsträden
som juniskyar i den mjuka, varmt lysande grönskan, och
Munkängen är en paradisvrå, där intet ljud förnims mer än det yrande
jublet från trast och gök, bofink, lövsångare och flugsnappare,
emellanåt ackompanjerat av skogsduvans melankoliska toner.
Men kring Högkullen sluter sig barrskogen så tät att man måste
gå upp i utsiktstornet för att se hur landet ligger. Sidenblå, med
krusiga vägar över djupen, förtonar Vänern som ett hav
utanför spridda skärgårdar, medan höjderna blåna alltifrån Tiveden

<img><small>Gösta Lundquist foto.</small></img>

<i>Vid Husaby på Kinnekulle döptes Olof Skötkonung och här
restes en av de första träkyrkorna i vårt land, en föregångare
till den ståtliga 1100-talskyrka, vi ännu i dag kunna beskåda.</i>
<img><small>C. G. Rosenberg foto.</small></img>

<i>Tornet i Husaby.</i>
<img><small>C. G. Rosenberg foto.</small></img>

<i>Gravsten från 1100-talet vid Husaby kyrka.</i>
<img><small>C. G. Rosenberg foto.</small></img>

<i>Sydportalen i Forshems kyrka vid Kinnekulle utgör ett
vackert prov på de västgötska stenmästarnas konstfärdighet.</i>

i nordost till Kroppefjäll i väster. Nere på Kållandsö skiner det
vita Läckö, Skarabiskoparnas borg, som längre fram i tiden av
Magnus Gabriel De la Gardie förvandlades till den skönaste och
vemodigaste illustration till den gamla texten: »Sic transit gloria
mundi.» Där bortom övergår skärgårdsbandet omärkligt i det
långa Värmlandsnäs och gömmer sig den ensliga Lurön, där
Varnhemsmunkarna först byggde sitt kloster.

Man undrar inte på att de inte stannade länge därute i
ensamheten, där särskilt vintrarna måste ha varit påfrestande.
Men deras väg gick ju inte direkt till Varnhem. Om man vill
följa den skall man från Högkullen bege sig österut till
Lugnåsbygden inne i skogen mellan Kinne härad och Vadsbo. Från
Lugnåsberget, en liten avlägsen släkting till Falbygdsbergen och
Kinnekulle, ser man åt alla sidor en krans av blåa berg och som
kronan på dem Billingens platå i söder och Kinnekulles pyramid
i nordväst. Hela platån är bördig och odlad, och säkert ledo
munkarna ingen nöd så länge de bodde här, men det var ju
inte länge de stannade, och deras kloster är spårlöst försvunnet.

Munkarnas väg gick vidare, liksom vår. Den sänker sig
genom skogen till Stora Eks corps de logis — ett utsökt prov på
1700-talets herrgårdsarkitektur — vänder söderut mellan
Billingen och Klyftamon och förirrar sig plötsligt i Valle härads
förbryllande virrvarr av buktande gröna åsar, kulliga åkrar,
lövängar och blåa sjöar, ett impressionistiskt landskap, liksom
enkom skapat för romantikens poeter. Men snart sticka Varnhems
svarta spiror upp mot Billingens sluttning, och munkarna ha
funnit den fristad, där de sedan — när schismen med kung Erik
var över — fingo ha det gott på alla vis tills kung Gösta drev
dem ur bo.

Vi fortsätta söderut över Bjällums lider. Hornborgasjöns
klarvatten blänka som silvertackor i eftermiddagssolen, Slafsan
sköljer kalkhällarna under Hornborga bro, och på Ekornavallen
sova korna mellan gravars och bautastenars långa skuggor.
Under lärkors jubel öppnar sig Falbygden mellan sina blå berg,
och det känns som en lycka att återse den.

<tab>

Mot natten börjar västerhimlen skifta i blekgult, rosenrött och
turkos, medan zenit djupnar i färgen. Mösseberg står svart mot
den ljusa grunden, Brunnhemsberget blånar, men Ålleberg
fångar in i det sista återskenet av en sjunken sol. De varma 
jordarna andas ut i aftonsvalkan, och genom stillheten porlar
spovens melodiska drill. Så sågo de sina slätter, gånggrifternas,
gravrösenas, bautastenarnas, de många små kyrkornas folk!
Konungar på eriksgata ha känt den blida svalkan smeka kinder,
heta av stolthet och glädje, bönderna på hemväg från Karleby
ting ha med djup tillfredsställelse sett vårbrodden spira alldeles
som nu; deras kvinnor, som återvänt från offren vid Lokakällan,
ha lyssnat som vi efter kvällstystnaden och spovdrillen, och då
konung Inges stoft fördes från Hånger till Varnhem glindrade
kanske samma silverbleka vårstjärnor över Hornborgasjön. Den
tidlösa ron sveper mäktigare än någonsin över detta monumentala
landskap, där utsädet ännu den dag som gick strilat ned i åkrar
av mångtusenårig hävd. Det är så stort, så enkelt, så stilla, och
inför dess förbidande ro blir både vår och fädernas oro och strid
så liten och oväsentlig mot det enda som består genom de långa
seklen: växandets stilla gång, hejdad ibland av frost och torka,
men ändå segerrikt och oemotståndligt följande sina eviga lagar.

</chapter>
<chapter name="Tor Andræ: Från Sigtuna till Gamla Uppsala">
<h2>Tor Andræ:</h2>

<h2>FRÅN SIGTUNA TILL GAMLA
UPPSALA</h2>

När man första gången får en utblick över Sigtuna och ser
S:t Olovs tunga stympade gråstenspyramid och S:t Pers massiva
torn höja sig över den lilla trädgårdsstaden, slår ovillkorligen
hjärtat några slag i hastigare takt. En fantastisk ruinstad här,
i denna vänliga idyll, i det trygga uppländska landskapet, ter sig
overklig, nästan skrämmande. Gåtan hur denna stolta forntida
värld kunnat sjunka ned och glömmas bort i en så avsides vrå
blir för fantasien en utmaning, som icke kan uthärdas.

Jag har stått framför S:t Olovs ruin och ertappat mig med
önskan att vara miljonär och få våga försöket att återställa denna
fascinerande byggnad i dess forna skick. I sidoskeppets valv
täcker ju ännu fläckvis den medeltida putsen granitens yta.
Det behövdes blott några varv gråstensmur, ett tak av beckad
spån, dörrar av tunga järnlameller i de smala skrånade
portalerna, och så kunde där än en gång firas mässa efter tusenårig
ritual. En gudstjänst sådan den isländska sagan skildrar den från
religionsskiftets upprörda tid: »Då Kodran hörde klockklangen
och fager sång från klerkerna och kände den söta doften av
rökelse och såg biskopen i praktfull skrud och de som tjänade
honom klädda i vita kläder och med strålande utseende och
därtill mycken ljusglans över hela huset av de sköna vaxljusen,
behagade allt detta honom väl.» På samma sätt tedde sig en gång
för storögda upplandsbönder den nya andliga makt, som förde
antikens arv och den kristna tron till våra fjärran nejder och
vars byggnad skulle visa sig motståndskraftig som själva den
svenska graniten.

Det är vemodigt att tänka, att ännu vid en tid, som icke ligger
längre tillbaka än fem gånger det fattiga mått, som utgör en
normal människoålder, stodo ännu Sigtunas kyrkor kvar, om inte
i sin forna glans, så dock fullt behållna. S:t Lars som 
stadskyrka, S:t Per och S:t Olov som sockenkyrkor för
landsförsamlingarna med samma namn funnos ännu vid medeltidens slut
underhållna och i gott stånd. Den store riksbyggaren och
kyrkofördärvaren, som hämtade fjorton tusen murtegel från det
nedrivna klostret till sitt slottsbygge i Svartsjö och upphögg
gravstenarna till trappsteg, insåg som den praktiske man han var, att
det är både besvärligt och föga lönsamt att riva ned medeltida
gråstensmurar. Han nöjde sig med att hämta en klocka från
S:t Olov. Bråttom hade han, och för ändamålet slogs därför ett
hål genom valvet, som provisoriskt tätades med en trälucka.
Sedan klostret nedlagts, uppläts den rymliga Mariakyrkan till
gemensamt gudshus åt staden och de båda landsförsamlingarna.
Gråstenskyrkorna stodo öde och började förfalla. Johan III, som
i sin syn på historiska byggnader var mer än tre århundraden
före sin tid ingrep emellertid med kraft. Han ålade 1590 »pastor
med stadens förmän» att hava noga inseende över ödekyrkorna
och oförtövat giva höga överheten tillkänna, om något fattades i
deras underhåll, att »de gamle store Sveriges huvudstäders
monumenter icke varda platt borta och avkomma ur syn och minne».
Men efter hans död fortskred förfallet i ökad takt och redan på
Erik Dahlbergs tid stodo sigtunakyrkorna i ungefär samma skick
som nu. Ingen arkitekt kan låta Sigtuna uppstå i dess forna
härlighet. Nu är den uppgiften förbehållen arkeologer och
konsthistoriker. Under deras ledning våga vi färden till 1100-talets
Sigtuna.

<tab>

Vid slutet av det första kristna årtusendet utgjorde Mälaren med
dess otaliga vikar och öar ännu en del av den uppländska
skärgården. Där Stockholm nu ligger, fanns mellan
Brunkebergsåsen och höjderna på Söder ingen ström utan ett brett sund i
vilket Stadsholmen och Gråmunkeholmen stucko upp som
oansenliga skär. En väldig, mångflikig havsvik sträckte sig djupt in
i landet ända till kvarnfallet i Uppsala, dåtidens östra Aros. Dess
yta täckte allt land, som ligger lägre än fyra meter över Saltsjöns
nuvarande nivå. Med ett flertal leder stod den i förbindelse med
Östersjön. En av dem, ännu tydligt markerad av sjöar, åar och
dalsänkor, förde från Trälhavet över Akersberga, Garnsviken och
Lunda, där den nu försvunna medeltidsstaden Folklandstingstad
sedan anlades, ända fram till Uppsala. Genom en annan kunde
man från Stocksund över Norrviken och Edssjön färdas till Sigtuna.

Detta enastående system av bekväma vattenvägar, som ledde
djupt in i öppet och odlingsbart land, har utgjort den viktigaste
betingelsen för Sveaväldets uppkomst. Mälarskärgårdens tusen
leder knöto de skilda folklanden samman till en ekonomisk och
politisk intressegemenskap, det svenska rikets urcell.

Redan på Tacitus tid berättade germanerna i Rhentrakten
med respekt om svionernas samhällen, som voro rika på skepp
och vapen. Härfärd och handel gingo från början hand i hand
och skapade i Mälarlanden den rikedom, som vi beundra i
fynden från stormansgravarna i Vendel och Valsgärde. Under
vikingatiden inträdde en stark stegring i samfärdseln på
Östersjön. Hävd och saga, som av gammalt haft en besynnerlig
svaghet för bullersamma och blodiga bedrifter, ha länge låtit oss tro,
att plundringståg och strandhugg voro de verkliga och
betydande händelserna under detta skede av utomordentligt stark
nordisk expansion. Men i verkligheten var det icke
vikingaflottorna, som småningom visade väg för fredliga handelsmän.
Fastmer var det den livliga handeln mellan Nordens folk och
deras grannar i söder och öster, som även gjorde det rena
sjöröveriet till ett lönande hantverk. Utmärkande för den nya tiden
är för Sveriges vidkommande, att varuutbytet med främmande
folk icke längre ombesörjes enbart av svenska handelsbönder,
som, för alla eventualiteter, väpnade och sammanslutna i små
flottor, uppsökte fjärran kuster. Nu våga främmande köpmän
själva segla med sitt dyrbara gods in bland de svenska skären,
och snart uppstår även en inhemsk klass av professionella
köpmän och sjöfarare.

Den ordnade handeln krävde fasta stapel- och
marknadsplatser. Under 800-talet uppstå vid Östersjö- och
Nordsjökusterna en rad primitiva stadsamhällen: Hedeby i Slesvig, Ribe i
Danmark, Skirningsal vid Oslofjorden och Seeburg på lettiska
kusten. I detta sammanhang möta vi också Sveriges första
köpstad Birka, »rikets hamn» och huvudort, dit Ansgar äntligen
kom efter sin äventyrliga färd genom det svenska landet.

Här, i och omkring den lilla staden på Björkön rådde under de
av hävd och sed fastställda köpsäsongerna ett brokigt
marknadsliv, där svenska handelsmän, bönder och pälsjägare
sammanträffade och bytte varor med frisiska, danska, vendiska och ryska
köpmän. Vi som dagligen promenera framför fyllda skyltfönster och
när som helst kunnat köpa vad vi behöva, göra oss knappast en 
föreställning om den feber och feststämning, som grep vikingatidens
svenskar, när de efter månaders ensamhet i isolerade ödebygder
plötsligt funno sig mitt i ett larmande människohav och sågo
skatter, som tanken aldrig drömt om, utbredda för sina ögon.
Här möttes nordisk vildhet och orientalisk lyx i en mustig
barbarisk blandkultur. Här firade de rika svenska köpmännen sina
gillen, präktigt utstyrda med toppiga mössor av orientaliskt siden
på sina lurviga huvuden och iförda livrockar av brokad eller
frisiskt kläde med granna galoner och tresser, flottiga och sälla
av frankiskt vin och vendiskt mjöd. Det var säkert icke något
allt för fridsamt liv som levdes. Dock fanns det enskilda, som
hörde de frankiska munkarnas mässa i den lilla kyrkan på
Hergeirs gård och ur deras hand togo mot sakramentet.

<tab>

Fynden från Birkas svarta jord visar tydligen att staden upphört
att existera vid niohundratalets slut. Då Adalvard den yngre
år 1064 på sin färd till Sigtuna besökte Birka för att söka
ärkebiskop Unnis grav, fann han platsen så öde, att knappast något
spår av den forna staden kunde upptäckas. Vad som vållat
Birkas avfolkning är ovisst. Utgrävningarna tyckas ge vid
handen, att det icke kan ha skett genom ödeläggelse och brand.
Men det är säkert ingen tillfällighet att i samma stund som
Birka försvinner, träder i stället Sigtuna fram på skådeplatsen.
Den historia, som berättas i Birkas underjordiska arkiv och där
oförmodat brytes av vid 1000-talets ingång, fortsättes omedelbart
i Sigtunas.

Liksom många andra nordiska städer: Lund, Nidaros, Viborg,
tycks Sigtuna ha varit en kunglig anläggning. Denna nya
köpstad har förlagts på utmarkerna till en kungsgård, som av allt
att döma haft sin plats vid det nutida Signildsberg — de tidigare
kartornas och dokumentens Forn-Sigtuna — och förmodligen
också givit staden dess namn. Vad stadens kunglige
grundläggare hetat, därom behöver knappast någon tvekan råda.
Inskriften på våra äldsta daterbara mynt knyter ofrånkomligt
staden Sigtuna samman med Olov Skötkonung, Erik Segersälls och
Sigrid Storrådas son.

Vilka motiv ha då förmått konung Olov att flytta rikets hamn
och köpstad från Birka till Sigtuna? Man har menat, att det i
första hand måste ha varit önskan att skapa en fast stödjepunkt
för den kristna missionen i Svealand. Strax efter sitt kristnande
har Olov haft en sammanstötning med upplänningarna, som
tvungit honom att tills vidare hålla händerna borta från den
hedniska rikshelgedomen vid Uppsala högar. Men han har
flyttat fram kristmännens märke så nära de heliga orterna han
vågat, ända till själva gränsen av Tiundaland.

I Uppland funnos, som de korsprydda runstenarna visa,
många kristna storbönder, hemkomna englandsfarare och
östervikingar, som behövde själahjälp och åtminstone vid påsken
ville få sakramentet. För deras räkning skulle alltså Olov ha
insatt en missionsbiskop i Sigtuna och skänkt kungsgården och
kanske även andra gods till hans underhåll. De kristna
köpmännen, som vantrivdes i det hårt utsatta Birka, skyndade sig
givetvis att bosätta sig i den nya kristna centralorten. Så har
staden Sigtuna hastigt vuxit upp kring biskopssätet och kyrkan.
En av de engelska mästare, som Olov låtit inkalla för sitt nya
myntverk, har försett de präglade penningarna med
inskriptionen Si/tune/ Dei, Guds Sigtuna. Det utsäger ju tydligt, att
konungens avsikt varit att skapa ett kristendomens fäste, en dristig
förborg på gränsen mot hedendomens urbygder.

Guds Sigtuna klingar ju som ett program och en profetia
och utgör säkert en vacker vapendevis för gråstenskyrkornas,
dominikanernas och den nya ungkyrklighetens stad. Det är väl
emellertid icke alldeles säkert, att den engelska myntmästaren
eller den klerk, som satte upp förlagan till inskriptionen, varit
så noga underkunnig om kung Olovs verkliga avsikter. Att
han ville göra den nya staden till en fästpunkt för den kristna
missionen är mycket troligt. Kungarna under religionsskiftets
tidevarv vägde naturligtvis icke den religiösa frågan med den
moderna realpolitikerns kalla objektivitet. Striden mellan
hedendom och kristendom var tidens stora händelse. Där tog man
parti, visserligen av växlande motiv, men i regel med hetsighet
och handfast övertygelse. Olov Skötkonungs initiativ har dock
svårligen betytt skapandet av en verklig kyrklig institution, stödd
av ett fast godsinnehav. Det strider mot allt vad vi annars veta
om den kristna missionens läge vid denna tid. Kristendomens
spridning i mälarlandskapen blir starkare märkbar först fram
mot århundradets mitt, ett par decennier efter Sigtunas
grundande. De biskopar, som verkat i Uppsverige under tusentalet,
ha varit kringvandrande missionärer, som efter en tids
verksamhet i mörka hednabygder återvände till sin hemort eller 
<img>(karta)</img>
<h2>SIGTUNA
VID MITTEN
AV 1100-TALET</h2>

<i>Sigtuna är vid 1100-talets mitt alltjämt
ett kyrkligt och kommersiellt centrum för
Mälardalen.

Bebyggelsen följer strandlinjen och
begränsas i öster och väster av två bäcklopp,
i norr av Klockbacken. Vid stranden ligga
lastbryggor och i kvarteren närmast dessa
magasin, i vilka varor från Orienten och
Västeuropa hopas. Genom smala gränder
förbindas bryggorna med marknadsgatan,
stadens huvudgata, där köpmän och
hantverkare ha sina bodar. Stadens nutida
huvudgata, Storgatan, har i sin östra del
alltjämt samma sträckning.

I kvarteren ovanför marknadsgatan ligga
bostadshusen. En särskild tomt i västra
delen av staden är dock reserverad för
smederna. Husen äro i allmänhet klinhus,
d. v. s. väggarna äro flätade av kvistar och
tätade med lera, men även knuttimrade hus
samt byggnader i skiftesverks- eller
stavkonstruktion förekomma.

På en höjd vid sjön, inne i staden ligger
den troligen äldsta stenkyrkan, vars
ursprungliga namn ej är känt, men som
senare under medeltiden helgades åt S:t
Gertrud. I nutiden finna vi spår av denna
helgedom i Fornhemmets trädgård. S:t Per,
som var biskopskyrka till omkring 1140,
ligger i förnäm avskildhet på en höjd utanför
staden i väster och söder därom synes
biskopsgården. Ett motsvarande läge
nordost om staden har S:t Olov, möjligen
uppförd av gotländska köpmän. Nedanför 
Klockbacken, på vilken klockstapeln står, ligga
från väster till öster: det frisiska
handelsgillet med sin kyrka, S:t Nicolaus, de ryska
(varägiska) köpmännens kyrka, och S:t
Lars, troligen stadens egen kyrka.

Väster om stadsområdet, på Klockbacken
och på höjden österut ligga de hedniska
gravfält, som voro i bruk under föregående
århundrade. Mellan S:t Per och frisergillet
utgå vägar mot väster (Håtuna) och norr
(Uppsala), den senare vägen flankeras av
ett runblock och en runsten från 1000-talet.
På frisergillets kyrkogård ligger ett annat
runblock, ristat efter en avliden
gillesmedlem. Vägen mot öster går över höjden, där
Sigtunaskolan nu ligger, och passerar
medelst färja Garnsviken norr om den
nuvarande bron.

Rekonstruktionen är utförd av Erik
Floderus på grundval av de senaste 25 årens
arkeologiska undersökningar i Sigtuna. Den
bygger i stor utsträckning på kända
förhållanden. Stadsplanen i stadens västra del är
dock fri rekonstruktion, detsamma gäller
om frisergillets kyrka, biskopsgården samt
givetvis med några undantag sådana detaljer
som husens placering inom kvarteren.

<tab>Teckning av Iwar Andersson.</i>

fördrevos av det motsträviga folket. När Adalvard den yngre år
1064 besökte Sigtuna, hade han till en början stor framgång,
men måste efter mycket kort tid ge vika för den hedniska
reaktionen och tog då sin tillflykt till det kristna Västergötland. Det
förefaller knappast troligt, att hans mission skulle ha fått en så
snöplig utgång, om han kunnat anknyta till en redan
halvsekelgammal kyrklig tradition.

I varje fall har det fromma missionsnitet säkert icke varit
ensamt bestämmande, när Guds Sigtuna anlades. Mammon hade
nog också i någon mån sitt finger med i spelet. Myntning hör
ju snarare hemma i merkantila än i kyrkliga sammanhang.
Riket behövde en handelsplats med mera skyddat läge än Birka,
som låg helt öppet för vikingaflottor och främmande erövrare.
Skarven, vars inlopp genom den trånga leden vid Stäket lätt
kunde spärras genom pålning och stenförsänkningar, erbjöd en
helt annan trygghet än Björköfjärden. Egendomligt är dock, att
under det Birka varit skyddat av starka befästningar, har
Sigtuna mot landsidan varit helt obefäst. Det är också
anmärkningsvärt, att man icke kan upptäcka några som helst spår efter 
borganläggningar eller andra försök att med konst upphjälpa de
naturliga försvarsmöjligheterna. Bland jordfynden i Sigtuna har icke
heller påträffats något vapen. Staden har tydligen kommit till
under en period, då relativt lugn rådde inom landet. Angrepp
från landsidan har man icke ansett sig behöva räkna med.

Men kung Olov har kanske också haft ett annat skäl att
förlägga den nya köpstaden längre inåt landet. Vägväsendet har
tydligen under de sista förkristna århundradena tagit ett
betydande steg framåt. För Rimbert, som i slutet av 800-talet skriver
Ansgars leverne, är färden landvägen till mälarbygden ett
förtvivlat företag, en bitter nödfallsutväg för de skeppsbrutna. För
magister Adam två hundra år senare är den en normal
resemöjlighet, om ock vida långsammare än sjövägen. För den
inlandshandel, som med klövjeforor började söka sig fram efter
vägarna, låg det isolerade Birka den tid isen icke bar ytterst
obekvämt till. Man behövde en stapelplats närmare Upplands
huvudbygder och inom räckhåll från vägarna.

<tab>

Om många av våra gamla städer gäller vad Torsten Fogelqvist
en gång yttrat om Skenninge: ett Vineta sjunket icke i havet
utan i jorden. De ovaraktiga trähusen ha gång på gång rivits
<img><small>Gösta Lundquist foto.</small></img>

<i>Storgatan i Sigtuna. När vi i våra dagar färdas mellan raderna av låga,
gulmålade trähus vid Sigtunas huvudgata, kunna vi glädja oss åt anblicken av
en av landets mest trivsamma småstadsidyller. Men vi böra också veta, att
under oss — dolt i jorden — ligger Olov Skötkonungs Sigtuna, medeltidens
stad, där marknadsgatan hade exakt samma sträckning som den nutida.</i>

ned och åter byggts upp. Marknivån har höjts genom ständigt
växande kulturlager, och så har den gamla staden sakta sjunkit
i djupet. Ett enda monument har, ofta i förvånande väl bevarat
skick, räddats till vår tid. Det är visserligen endast en skugga
och avteckning av den forna staden och dock en ovärderlig hjälp
för vår skapande fantasi. Det är den medeltida stadsplanen.
<img><small>C. G. Rosenberg foto.</small></img>

<i>Sigtunas »underjordiska arkiv», så har man träffande kallat de ända till fyra
meter mäktiga kulturlager, på vilka den nuvarande staden vilar. Arkeologiska
grävningar i kvarteret Koppardosan vid Stora torget sommaren 1940.</i>

<img><small>C. G. Rosenberg foto.</small></img>

<i>Lämningar av hus och gator alltifrån den äldsta stadens tid ha flerstädes
blottats i Sigtuna. Vid Lilla torget framgrävdes år 1925 ett klinhus med en
rund härd i mitten och med rester av de nedfallna, risflätade väggarna. Huset
hade raserats någon gång på 1000-talet, och ovanpå hade därefter en ny, större
byggnad uppförts med fyrsidig härd (i bildens övre högra del), och ungefär
samtidigt med detta anlades den stockbelagda gatan (till vänster). Med hjälp av
lämningar som dessa har det varit forskarna förunnat att frammana en bild av livet
och bebyggelsen i det gamla Sigtuna. — Modell förvarad i Sigtuna fornhem.</i>


Den resande, som vandrar fram mellan raderna av låga,
gulmålade trähus vid det nutida Sigtunas huvudgata och gläder
sig åt en av vårt lands mest trivsamma småstadsidyller, bör veta,
att tre meter under hans fötter ligger Olov Skötkonungs Sigtuna,
vars långa gata följer exakt samma sträckning som den
nuvarande. Den gatan var den enda och den stora, köpmännens och
hantverkarnas stråk, stadslivets pulsåder. Stadens område
sträckte sig från den dåtida viken söder om S:t Pers kyrka till en
bäck, som ännu finnes kvar som en smal fåra öster om
Mariakyrkan, har tydligen varit indelat i långsmala tomter, som gingo
från Klockbacken ned till sjön. I deras övre del lågo borgarnas
boningshus och fästall, utmed gatan deras bodar och salustånd
och ned mot stranden bryggor och sjöbodar. Utgrävningar ha
visat, att husen vid stora gatan varit mycket små, endast tre till
fyra meter i fyrkant utan eldstäder, och uppförda i mycket
primitiv teknik. De äldsta äro i allmänhet klinhus. Stolpar, som
antingen nedsatts direkt i marken eller borrats in i syllstockar, ha
sammanbundits med risflätning, som sedan inifrån och utifrån
beslagits med ler. Byggnader i detta enkla utförande ha i
skogfattiga delar av vårt land uppförts långt in i senaste tid. Andra
sigtunahus ha varit stabilare byggda av plankor, som rests i
urtagningar i syllarna.

Det äldsta kungliga svenska myntverket har väl knappast varit
beläget här inne i själva staden. Myntmästarna voro konungens
män och hade väl sin verkstad förlagd i kungsgårdens närhet.
Men bronsgjutare och klensmeder, snickare, skomakare och
hornsnidare ha lämnat spår av sin verksamhet vid Sigtunas
storgata. Tillverkningen av älghornskammar bedrevs i en skala,
som tyder på storindustri och export. Kammar, färdiga och i
halvfabrikat, påträffas massvis i den svarta jorden. Där finnas
enkla men effektiva ting avsedda för hygieniskt bruk och
elegant utstyrda för skönhetsvården, somliga rentav försedda med
fodral och upphängningsanordning. Vikingatidens damer hade
haft en besynnerlig vana att bära en hel liten arsenal av
nyttiga redskap: sax, kniv, pryl och pincett fästa i band eller
kedjor vid högra bröstspännet. Borgarfruarna i det gamla Sigtuna
ha burit sin eleganta älghornskam dinglande vid bältet. Eller
kanske var det männen som först lanserade modet. Ty i de
halvbarbariska kulturerna är det, märkligt att säga, den manliga
parten som mest offrar åt fåfängan och prydnadsbegäret.


Köpmännen, som i andra dåtida städer gärna höllo sig i
egna kvarter, synas i Sigtuna med demokratisk fördomsfrihet ha
sammanbott med hantverkarna. Men stadens handelsmän voro
därför inga småkrämare utan efter tidens mått storföretagare i
branschen, sjöfarande män, som själva hämtade sina varor i
främmande länder. Köpmän, som handlade på samma trad, ha
slutit sig samman i gillen. När viktigare företag stundade, kallade
åldermannen tidigt på morgonen bröderna till gillespråk. Man
planlade affärer och sammansköt rörelsekapital. Men framför
allt drack man sig till gott kamratskap och redlig
sammanhållning, till lycka och vinst i företaget. Ty gillesölet var icke en
sällskaplig förlustelse utan en kult. Medlemmarna voro
förmodligen i allmänhet svenska handelsmän, icke inflyttade
främlingar, men utländska köpmän kunde tydligen under vissa
betingelser upptas i gillet.

I Sigtuna har påträffats två runstenar, som rests av frisernas
gille, den ena över en svensk gillesbroder, den andra över en
frisisk köpman, som varit bolagsman åt en av de svenska
bröderna. Att låta resa vård och rista runor över en hädangången
ålåg annars närmaste fränder. Så levande kände alltså gillenas
medlemmar sin samhörighet.

All denna vittfarande köpenskap samlade för den tiden högst
ansenliga förmögenheter i sigtunaköpmännens händer. Adam
berättar som något synnerligen märkligt, att biskop Adalvard vid
en enda mässa fått mottaga hela 70 mark silver i offer. Ungefär
tjugo år senare har en köpman eller kanske ett gille nedgrävt
den stora silverskatt, som älvdalingen Anders Persson år 1789
fann vid torpet Glädjen på Wenngarns ägor. Skatten bestod
utom av en mängd silverföremål av ett par tusen mynt, till stor
del frisiska.

<tab>

Redan under tidigt 1000-tal hade väl huvuddelen av stadens
befolkning varit kristen. Finsmederna i Sigtuna ha tillverkat
massor av korsprydda bronsmedaljer och små gjutna silverkors,
vilka burits som amuletter, liksom hedningarnas torshamrar.
Gravfälten nordväst om staden visa emellertid, att där länge
funnits en betydande hednisk minoritet. Hedningar och kristna
tyckas ha sammanbott i god grannsämja. De kunde för övrigt
mötas och förstå varandra i den vildvuxna vidskepelse, som
utgjorde folkets egen urgamla vardagsreligion och som 
<img><small>C. G. Rosenberg foto.</small></img>

<i>Det första kryssvalv som slogs i en svensk kyrka har bevarats i Sankt
Per, den forna biskopskyrkan i Sigtuna. Ännu bär det upp det
mäktiga centraltornet, nu som förr ett dominerande inslag i stadsbilden.</i>

<img><small>C. G. Rosenberg foto.</small></img>

omärkligt band samman gammalt och nytt. De trollkunniga i Sigtuna
kände galdrar, som beto med kraft och besked, och diktade väl
också nya efter ärevördiga mönster. Som skydd mot varulvar
eller onda sjukdomsandar tycks också den kopparamulett ha
burits, som år 1931 hittades vid en grundgrävning på Malmen.
Den har en inskrift, som föranlett åtskilliga fantasifulla
tolkningar. Sannolikt står där bland annat:
<poem>
<i>Trollens furste!
Fly du nu,
funnen är du,
Have du tre trånader, ulv,
have du nio trångmål, ulv,
Trivs med det, troll,
njut läkedomen!</i>
</poem>

Med dylik hemmavuxen tro och sed fick man nöja sig under
pauserna mellan missionsbiskoparnas icke alltför täta besök.

<tab>

Torftigt och svårtytt är det material, som står oss till buds från
detta skede mellan saga och historia. Men det låter oss dock
ana att tiden omkring 1100 och särskilt Inge den äldres
kraftfulla regering betytt ett avgörande för kristendomens ställning i
mälarlanden. En jätte till växten var kung Inge, och väldiga ting
har han utfört. Han har slutgiltigt slagit ned den uppländska
hedendomen och lagt en fast grund för kyrkan i dessa bygder.
Strax efter hans död har också den svenska kyrkan i den
lundensiske ärkebiskopen fått en primas, som verksammare än det
avlägsna Hamburg kunde ingripa i dess öden. De sista kungarna
av stenkilska ätten tyckas ju ha stått i nära förbindelse med
Danmark, och man vågar kanske därför antaga, att den svenska
kyrkan nu i huvudsak fått sin organisation i samverkan mellan
konungen och ärkebiskopen. Redan 1120 har man i Rom en
förteckning över de svenska biskopsstiften: Skara, Linköping,
Sigtuna, Strängnäs, Eskilstuna och Västerås.

<tab>

Kristendomens genombrott vid 1100-talets början inleder
Sigtunas storhetstid. Under århundradets förra hälft resa sig de
märkliga stenkyrkorna som jätteborgar över de låga rishyddorna.
Nu hade Sigtuna blivit biskopsstad och behövde alltså först och
främst en domkyrka.

Då Aschanæus nämner S:t Per som »huvudkyrkan och dômen»,

följer han sannolikt en gammal tradition, som för övrigt
fortlevat in i senaste tid. Dess dominerande läge på andra sidan den
vik, som då sköt in väster om staden, antyder att man här velat
skapa en biskopsstad, avskild från borgarnas, ett trotsigt
kyrkans fäste på nyerövrad mark. I kyrkans närhet har man kanske
börjat uppföra fasta hus för biskopen och hans folk. Aschanæus
berättar i sin beskrivning över Sigtuna, att »ther när omkring i
Kullarna synes muren och varelse efter vällige boningar».
Kyrkan var ännu på hans tid jämförelsevis väl bevarad. Vid
långhusets västra vägg funnos fyra altaren och i tornets bottenvåning
kamrar med järndörrar. »Sköne trappor» ledde upp till dess
andra våning, som sannolikt varit öppen åt kyrkan som en
loggia. Ovanför fanns »två vächtkåter och hål», två
tornkamrar vilkas fönster beskrivaren uppfattar som skottgluggar. Det
»mäkta varaktigt» uppbyggda centraltornet skildrar Aschanæus,
som själv var en bygdens son, med stolt beundran. »Alle
tornbyggiare hafwe måst bekenne at the ock sådana icke göra
kunne.» Den fasta muren, upplagd i jämna skift som av huggen
sten, har trotsat århundradens hårda medfart. Ännu i dag
behärskar den gamla domkyrkans torn med sin massiva, tvärt
avskurna fyrkant bilden av Sigtuna. Den romanska arkitekturens
slutenhet och monumentalitet ter sig kanske aldrig så
imponerande som när den som här framträder i den svenska granitens
kärva, grå allvar.

Som dörrhäll under kyrkans sydvästportal ligger en runsten
från tiden omkring 1080. Ett par årtionden måste väl ha förflutit,
innan ett gravmonument kunde tas i anspråk som
byggnadsmaterial, och grunden till S:t Per torde väl alltså ha utlagts
under 1100-talets första decennium. Ett katedralbygge, även av
så anspråkslösa mått, har under dessa tider givetvis varat
åtskilliga år. Fullt färdig stod kyrkan kanske först vid
århundradets mitt.

<br><b><big>G</big></b>åtfull och fängslande höjer sig strax intill dominikanernas
Mariakyrka S:t Olov som den bäst bevarade av Sigtunas
ödekyrkor. Med sin tunga resning och det starkt förkortade
långhuset verkar den sluten, massiv och hoptryckt, hemlighetsfull
som en krypta. Intill södra muren har ett särskilt litet sakrarium,
som endast med ett fönster synes ha stått i förbindelse med
kyrkorummet, uppförts över en helig källa. Inför denna 
<img><small>C. G. Rosenberg foto.</small></img>

<i>Sankt Olov är den bäst bevarade av de ödekyrkor, som erinra om Sigtunas
storhetstid. Konsthistoriskt sett hör den dock till de mest gåtfulla, och
forskarnas åsikter gå starkt i sär, då det gäller att fastställa byggnadstiden.</i>

byggnad lämnar oss konsthistorikernas ledning tillsvidare i sticket.
Under det att den ene vill finna dess förebilder i byzantinsk
arkitektur, känner en annan igen uppslag från Nidaros' domkyrka.
S:t Olov har dock sannolikt uppförts något senare än S:t Per.
<img><small>C. G. Rosenberg foto.</small></img>

<i>Sankt Olov, interiör mot absiden.</i>

<b><big>I</big></b> en trädgård med vänlig grönska skymtar mellan stammarna
skelettet av S:t Lars' torn. Någon gång under medeltiden har den
gamla stadskyrkan, vars grund återfunnits på Fornhemmets
tomt, befunnits för trång. Det egentliga kyrkorummet mätte
endast tio meter i längd och kunde omöjligen rymma den del
av borgerskapet, som icke hörde mässan i någon av
gilleskyrkorna. Inom själva stadsområdet fanns ingen plats för en ny
kyrka, och därför uppfördes S:t Lars vid dess nordöstra gräns
i grannskapet av S:t Nikolai. Den forna stadskyrkan har sedan
hetat S:t Gertruds kapell, vilket förmodligen visar, att den 
upplåtits åt tyskarna, som under den senare medeltiden här liksom i
andra svenska städer i stort antal trängt sig in bland borgerskapet.

<br><b><big>M</big></b>itt under sin lyckas blomstring, i detta skede av fortsatt
uppgång och utveckling, miste Sigtuna den institution, som för en
medeltida stad skulle ha betytt en säker grund för framtida makt
och välstånd. Biskopssätet flyttades till annan ort. I själva verket
känna vi endast en biskop, som residerat i Sigtuna. Han hette
Henrik och stupade 1134 på den danske prinsen Magnus Nilssons
sida i slaget vid Fotevik i det då danska Skåne. Efter Stenkilska
ättens utslocknande i början av 1120-talet följde ett århundrade
av upprörda tronstrider. Pretendenterna voro Inge den äldres
dotterson Magnus Nilsson och Sverker från Östergötland. Om
Henrik insatts i sin värdighet redan under konung Inge den yngre, är
det förståeligt, att han delade den gamla kungaättens sympatier
och slöt sig till den danske tronkrävaren. Då han föll vid Fotevik,
säges han vara fördriven från Sverige. Detta kan endast betyda,
att Sverker någon gång i början av 1130-talet kommit till makten
i Svealand och gjort rent hus med den danske rivalens anhang.

Med en nv man komma nya tankar och planer. Sverker var
en trogen kyrkans son, starkt påverkad av den nya
cisterciensiska tidens anda. Han såg tingen som kyrkans män ville se
dem. Hos dem hade det varit en länge närd dröm att få resa
kyrkans baner vid hedendomens gamla huvudfäste, triumfera
över motståndaren på själva den plats, där alla svears blot firats
sedan urminnes tid. Denna önskedröm hade som så ofta under
medeltiden tagit den fromma legendens form. Adam av Bremen
berättar på 1060-talet såsom något som »nyligen timat i
Uppsala», att en blind präst vid avgudatemplet i en syn sett en
underbart skön kvinna, som lovat att giva honom hans syn igen,
om han ville tro på hennes son. »Vet», hade hon sagt, »att denna
plats, där nu så många oskyldigas blod utgjutes, snart skall
helgas till min ära». Adalvard hade under sin korta vistelse i
Sigtuna planerat en framstöt mot Uppsala men hållits tillbaka
av den försiktige Stenkil. Nu var tiden kommen. Sverker kände
ingen förpliktelse mot sina föregångares planer och
anläggningar i Sigtuna. Han beslutar att flytta biskopssätet till Gamla
Uppsala. År 1142 finna vi Siward, biskop i Uppsala, som
landsflyktig i Bremen. Mellan åren 1134 och 1142 har alltså
flyttningen skett.

<img><small>C. G. Rosenberg foto.</small></img>

<i>På den forna tempelgrunden, intill svearnas heliga offerlund restes vårt lands
första ärkebiskopskyrka som ett monument över den kristna lärans slutliga
seger i Sverige. Den anläggning vi nu här återfinna ter sig imponerande nog,
trots att den bara är en blygsam återstod av den tidiga domkyrkan.</i>

Grundandet av det nya biskopssätet i Uppsala har snarast
varit ett utslag av kyrkopolitisk romantik. Ekonomiska och
merkantila synpunkter ha knappast spelat någon roll. En mera
markerad nedgång i Sigtunas makt och betydelse som
handelsstad kan svårligen påvisas under 1100-talets förra hälft. Tre
ansenliga kyrkobyggen pågingo och fullbordades omkring
seklets mitt, för S:t Pers vidkommande visserligen efter reducerade
mått, då dess roll som biskopskyrka redan var utspelad. Då det
första cistercienserklostret i Svealand grundas år 1167,
förlägges det till Viby nära Sigtuna. Stadens förstöring genom
främmande sjörövare år 1187 tyckes icke heller ha haft den
katastrofala verkan som ofta antagits. Det framgår bäst därav, att
då frågan om biskopssätets flyttning åter blir aktuell, har man i
första rummet tänkt just på Sigtuna. År 1215 ger påven
biskoparna i Linköping, Strängnäs och Västerås i uppdrag, att, om så
befinnes lämpligt, på hans vägnar medgiva ärkesätets
återflyttning till Sigtuna.

<br><b><big>P</big></b>å en utlöpare av åsen, där de tre kungshögarna resa sin stolta
kontur över Tiundalands urbygd, låg en gång det frejdade
Uppsalatemplet. Det var enligt magister Adams ord beläget »som
på en öppen skådeplats», och dess förgyllda takprydnad lyste på
långt håll mot de vägfarande. Någon gång under Inge den
äldres regering hade det rivits ned, och på platsen stod nu en
anspråkslös träkyrka. På åsryggens fortsättning åt sydväst syntes
vid sidan av de tre en hel rad ansenliga gravhögar. Men i
sänkan mot Tunåsen låg då en sjö, vars strandvallar ännu tydligt
kunna skönjas strax nedanför Myrby gård. På ett stentryck från
1860-talet syns där ännu en vattenspegel med tuvor av alar
och viden. Området väster om den nutida landsvägen till det nya
Uppsala, Östra Aros, utgjorde en grund sjö eller sanka mader.
Ännu för ett par årtionden sedan kunde de äldsta i Gamla
Uppsala berätta, hur i deras barndom värmlänningar med
skumplogar för första gången odlat dessa vidsträckta, tuviga
ängsmarker. Vägen till Östra Aros följde sannolikt åsens sträckning.

Det forntida Uppsala har aldrig haft en bebyggelse lik Birkas
eller Sigtunas. Den köpenskap, som på de stora marknaderna
bedrevs kring templet och tingshögen, har naturligt nog icke
efterlämnat några spår i hus eller anläggningar. Men norr om
kyrkan har åsen avjämnats med ett lager av påförd lera, som på
<img><small>C. G. Rosenberg foto.</small></img>

<i>Gamla Uppsala kyrka mot koret. I mittgången ses den sten, på
vilken, enligt vad man anser, Erik den heliges relikskrin placerades
vid de årliga processionerna från Uppsala till Gamla Uppsala.</i>

sina ställen har en mäktighet av ett par meter. Så åstadkoms en
jämn plan, som med sitt dominerande läge högt över slätten
varit en lämplig grund för en monumental byggnad. Nedanför
norra sidan av denna platå ligger en gård, som alltjämt bär
namnet Kungsgården. Här har väl sannolikt en gång
Uppsaladrottens kungahall varit belägen. Men ödgodset i Uppsala hade
förmodligen vid 1100-talets mitt upphört att vara kunglig
sätesgård. Nere i Östra Aros, på Domberget ovanför Kvarnholmen,
där stadens första hamn då nyligen anlagts, hade byggts en borg,
omgärdad med en fast ringmur. Dess mäktiga kastal, vars grund
ännu finns bevarad, tjänstgjorde sedan länge som den nya
domkyrkans klocktorn. Troligen har väl anläggningen uppförts för
att tjäna som kungligt residens.

Förgäves söker man kring Gamla Uppsala kyrka spår efter
fasta hus, som kunnat hysa biskopen, hans klerker och
tjänstefolk. Bland domkyrkans gods uppräknas år 1185 en gård i
Gamla Uppsala. Därmed avses förmodligen den nuvarande
prästgården, som säkert från början tillhört kungsgårdens
komplex. I prästgårdens trädgård synas vid vägen väster om kyrkan
spår efter husgrunder. Kartor från 1600-talet visa dock, att
denna bebyggelse kan vara av senare datum. På yttersidan av
bogårdsmuren norr om kyrkan påträffades vid provgrävningar
1926 fragment av bränd klining, möjligen tillhörande något
medeltida hus. Den kyrkliga bebyggelsen i Gamla Uppsala, i den
mån en sådan funnits, har tydligen varit av ytterst anspråkslös
och provisorisk art. Har kanske även biskopen residerat i
Östra Aros?

Från det forna biskops- och ärkebiskopssätet finns alltså
blott ett enda minne kvar. Ett, men ett verkligt betydande,
nämligen Gamla Uppsala domkyrka, eller rättare vad som återstår
av den: mittkvadraten med det mäktiga centraltornet och koret.
Absiden nedrevs, till obotlig skada för kyrkans skönhetsverkan,
år 1856. Den uppbyggdes betydligt högre och försågs med tre
stora fönster. Den biskopskyrka, som Sverker grundade, följer
troget S:t Pers plan men omskriver den i väldiga mått. Kyrkans
längd från absiden till det forna långhusets västgavel är 63 meter,
bredden mellan transeptarmarna 40. Det uppges, att Erik den
helige fullbordat domkyrkan, som hans företrädare påbörjat.
Att ett byggnadsverk av så väldiga dimensioner skulle ha kunnat
uppföras på två decennier är knappast troligt. Men att en 
<img></img>
<img><small>Gösta Lundquist foto.</small></img>

<i>Vid en restaurering av Gamla
Uppsala kyrka år 1926
framgrävdes inemot två meter
under den nuvarande nivån ett
stampat lergolv och några
väldiga stolphål till en
forntida byggnad. Man anser sig
här ha återfunnit resterna
av det forna, vittberömda
hednatemplet.

Vad grävningarna blottade,
kunna vi alltjämt beskåda och
genom luckor i det nutida
kyrkgolvet kunna vi göra den
fantasieggande nedstigningen
— tusen år i rummet och tiden.

På planen härovan, vilken
även anger såväl den nutida
kyrkans (helsvart fyllning)
som den forna
ärkebiskopskyrkans utsträckning, har
den rekonstruerade
kvadratiska planen för det
förmodade hednatemplet angivits
med streckade linjer.</i>


medeltida katedral blev färdig för invigning betyder ju ofta blott, att
en del av byggnaden färdigställdes och provisoriskt togs i bruk.
Av S:t Per i Sigtuna byggdes tydligen koret och tvärskeppet med
tornet för sig och först något senare tillkom även västgaveln.
Kanske stod Uppsala domkyrka just så långt färdig, då konung
Erik stupade vid källan nedanför Domberget i Östra Aros. Om
kyrkans västparti någonsin blivit avslutat i sin helhet får väl
anses ovisst. Man frågar sig ovillkorligen vart de väldiga
murmassor, som måste ha ingått i den fullbordade kyrkan, i så fall
skulle ha tagit vägen.

Få svenska kyrkor gömmer märkligare minnen än Gamla
Uppsala. Under kyrkan finnes ännu att se de väldiga stolphålen
och det stampade lergolvet från en forntida byggnad, som icke
gärna kan ha varit något annat än det vittberömda hednatemplet.
Blott en torso återstår av den forna domkyrkan, och dock
utgör den, där den reser sig kärv och tung och myndig vid foten
av sveakungarnas högar, ett stolt monument över Sverkers och
hans medhjälpares kungatanke.

Som många andra romantiska drömmar blev tanken på en
rikets biskopskyrka vid hedendomens gamla högborg, då den
omsattes i verklighet, en besvikelse. Uppsalanamnets
hemlighetsfulla makt över svearnas sinnen stod och föll med hednatemplet
och de stora riksbloten. Nere vid Fyrisåns mynning låg redan på
östra åstranden mellan nutida Dombron och Västgötaspången
en liten köpstad av Sigtunas typ. Samfärdsel och handel drogos
hit. Distingen, som under två hela veckor i göjemånaden
sammanförde folk från hela Uppsverige till marknadsliv och
köpenskap, hade börjat förläggas till Aros. Från Uppsala höres ständig
klagan, att platsen är obetydlig och missaktad, mässor och
högtider äro klent besökta, pilgrimerna och deras fromma gåvor
utebli. Krasst uttryckt: företaget bar sig icke. Redan efter en
människoålder stod det klart, att biskopssätet måste flyttas.

Sigtunas handelspolitiska ledarskap följde icke med den
kyrkliga utvandringen norrut. Under 1100-talet fullbordades
Mälarens förvandling från havsvik till insjö och därmed måste
storhandeln söka sig en ny stapelplats. Läget vid Mälarens tröskel
var det gynnsammaste, och här grundlade Birger jarl Stockholm.
Men Sigtunas andliga arvtagare blev Östra Aros, det nya
Uppsala. Rikets huvudstad blir kanske först 750 år efter dess
grundläggning även biskopsstad.

</chapter>
<chapter name="Otto Frödin: Alvastra kloster. Inför ett 800-årsminne">
<h2>Otto Frödin:</h2>
<h2>ALVASTRA KLOSTER</h2>
<h2><small>INFÖR ETT 800-ÅRSMINNE</small></h2>

<b><big>V</big></b>åren 1143 vandrade en skara gråklädda munkar den långa
och mödosamma vägen från nordöstra Frankrike mot Norden.
De hade med stor bävan lämnat sitt hem, cisterciensklostret
Clairvaux, men styrkta och uppmuntrade av dess vördade abbot
Bernhard. Detta var också väl behövligt, ty färden gick till de
»avlägsna folken i den nordliga köldens yttersta nejder», som det
heter i cisterciensordens äldsta annaler, »<i>Exordium magnum
Cisterciense</i>», och målet var Sverige, »där man nog hört ordet munk
nämnas, men aldrig i verkligheten sett någon sådan». Initiativet
var dock svenskt. De kommo på kallelse av landets konung,
Sverker den äldre, och hans drottning Ulvhild samt biskop Gislo
i Linköping.

Vid hitkomsten på försommaren delade sig skaran i två
grupper. Den ena mottogs av kungaparet och fick stanna vid Alvastra
i Östergötland, den andra anvisade biskopen en boplats vid
Nydala i det gamla Njudung, den del av Småland, som då hörde
till Linköpings stift. Den förra synes först ha fått det ordnat
för sig. I varje fall åtnjöt Alvastra kloster inom sin orden
anseende som det äldsta och därjämte till rangen förnämsta av de
svenska klostren — efterhand uppstod det flera — ja, det var det
äldsta av hela Nordens cistercienskloster: för en gångs skull hade
vårt land först fått taga emot en stor europeisk kulturrörelse. Då
Alvastra därtill är det första kloster, som överhuvud kommit
till stånd i det medeltida Sverige, är dess instiftelse förvisso en
märklig händelse. Den uppges ha ägt rum den 6 juni, alltså
samma datum, som skulle bli så minnesvärt i vår nyare historia.

<br><b><big>S</big></b>ankt Bernhards gråa munkar voro nu inlemmade i det svenska
samhället, där deras insats i det andliga och materiella
kulturarbetat under de närmaste seklen skulle få en betydelse som
näppeligen kan överskattas. Deras verksamhet fick dock på intet
vis någon svenskt nationell inriktning. Tvärtom! Och förklarligt
nog. Den första kolonien bestod ju av främlingar, fransmän, tyskar
och engelsmän, och vid senare nyrekryteringar gjorde sig det
främmande inslaget länge kraftigt gällande. Något gemensamt
hemland existerade icke för dessa män, det ersattes av deras orden och
denna var i allra högsta grad internationell. Att de sedan i första
hand voro bärare av fransk kultur är en sak för sig, beroende
därpå att Clairvaux liksom ordens övriga äldsta kloster voro franska.

Vid Alvastrabrödernas hitkomst var cisterciensorden stadd på
en väldig frammarsch. Den hade uppstått som en reaktion mot de
upplösande tendenserna i tiden, framträtt som en reformrörelse
inom den gamla benediktinorden. Benedikts regel med dess krav
på kyskhet, fattigdom och lydnad skulle alltjämt vara
rättesnöret men efterlevas än strängare. Flera dylika reformrörelser
hade tidigare uppstått, men ingen av dem skulle så lyckas
förverkliga sitt program som cisterciensorden. Att så blev fallet var
väsentligen Bernhards förtjänst. Som tjugutvåårig hade han år
1112 tillsammans med ett antal likasinnade kamrater tagit
inträde i det fjorton år tidigare grundade klostret Citeaux (Cisteaux)
i Burgund, ordens första kloster, som också gav den dess namn;
det förde då ännu en tynande tillvaro, men Bernhards
storstilade personlighet, eldande entusiasm och strålande vältalighet
drog snart nya och allt större skaror dit. Under de tre närmaste
åren grundades i samma del av Frankrike fyra dotterkloster,
ett av dem, Clairvaux, av Bernhard själv, vilken som abbot
sedan ledde dess öden ända till sin död år 1153. Moderklostret
och dessa fyra voro ordens stamkloster. Efter dessa grupperades
i fem »linjer» eller »stammar» alla senare tillkomna — vid
medeltidens slut hade antalet vuxit till omkring sjuhundrafemtio
och redan när Alvastra och Nydala grundades, som Clairvaux'
fyrtionde respektive fyrtioförsta »dotter», till mer än ett och ett
halvt hundratal — och den härpå grundade strängt iakttagna
rangordningen och släktskapen, »filiationsförhållandet», dem
emellan innebar en egenartad organisation, präglad av stark
sammanhållning och intressegemenskap. Orden existerar även i våra
dagar om än under avsevärt blygsammare former; de s. k.
trappisterna utgöra en reformerad gren därav. Även Citeaux lever
kvar, ehuru till största delen nybyggt, och utgör dessa
trappist-cisterciensers huvudkloster.

<img><small>Gunnar Frödin foto.</small></img>

<i>Ännu in i sen tid voro sluttningarna på Omberg täckta av nästan idel
lövskog. Den rationella skogsdriften har satt granen på ekens plats, men från
trakten av Strand kunna vi ännu skaffa oss en föreställning om det forna
Omberg, sådant det tedde sig i konung Sverkers och klosterbrödernas tid.</i>

Alvastra och Nydala voro som sagt »döttrar» av Clairvaux.
Från Alvastra utgick i sin ordning Varnhem i Västergötland
(1150), Viby i Upland nära Sigtuna (början av 1160-talet),
efter ett par decennier flyttat till Säby — därav dess nya namn
Saba — i Julita socken i Södermanland, och Gudsberga i Husby
socken i sydöstra Dalarna (1477). Från Nydala åter grundades
år 1164 det gotländska Gutnalia, mera känt under
sockennamnet Roma. Alla dessa svenska kloster tillhörde således 
<img><small>A -B. KARTOGRAFISKA INSTITUTET</small></img>

<i>Alvastrabygden med de viktigaste fornlämningarna. De många byggnaderna
inom det forna klostrets ekonomiområde ligga fortfarande de flesta under jord,
så bland annat munkarnas kvarn och tegelbruk nere vid Ålebäckens mynning.</i>

Clairvauxlinjen. Så var även fallet med Ås i det då danska Halland,
grundat 1194. Herrevad i det likaledes danska Skåne, instiftat
år 1144, var däremot en direkt »dotter» till Citeaux.

Alla dessa kloster voro munkkloster, men dessutom uppstodo
i Sverige sju till orden anslutna nunnekloster, däribland Vreta
och Askeby i Östergötland. De cisterciensiska kvinnoklostren
saknade dock i flera hänseenden mansklostrens fasta inre och
yttre organisation.

<br><b><big>V</big></b>id Alvastra mötte främlingarna från Clairvaux ingalunda, som
de väntat, köld och mörker utan i stället den svenska
försommaren i dess mest betagande gestalt. Ombergs då
huvudsakligen lövskogsklädda sluttningar stodo ännu ljusgröna, och under
ekarnas kronor blommade alldeles som i våra dagar en oändlig
rikedom av gullvivor och sippor, blåa, vita och gula. Därifrån
och än bättre från bergets Hjässa kunde deras blickar famna på
den ena sidan Vätterns vidsträckta, ständigt skiftande vattenyta,
på den andra den ljusa, öppna slätten ända bort mot Holavedens
mörka skogsrand i söder. Denna slätt, hade redan då i ett par
tusen år varit en av Sveriges rikaste kulturbygder.

Vi kunna rätt väl föreställa oss hur den då tedde sig. Mellan
åkrarna lågo ännu lövängar inströdda, som rester av forntidens
vidsträckta lövskogar, i våra dagar reducerade till en eller
annan enstaka ekdunge. Där lågo människoboningarna, efter
tidens krav välbyggda gårdar av låga, timrade, torvtäckta hus,
gråa av väder och vind — rödfärgningen var då okänd —, och
på längre avstånd gudshusen, kyrkorna: Väversunda,
Svanshals, Rök och Heda, Stora Åby, Ödeshög och sockenkyrkan
Västra Tollstad. Den förstnämnda bäst bevarad till vår tid, de
övriga mera förändrade, tillbyggda eller mer eller mindre
ombyggda i nyare tid. De lyste ej vita i solen såsom nu, utan
lågo där gråa som Hedas torn ännu i dag. Bygdens välmåga var
grundad lika mycket på den av naturen bördiga, kalkrika jorden
på silurbergets grund som på otaliga generationers strävanden
och mödor, och här hade nu en bondeklass vuxit fram, fri,
besutten och självsäker såsom Folkungarna i Bjälbobygden
mellan Skänninge och Tåkern. Även munkarna måste nog
erkänna, att Gud och Jungfru Maria fört dem till ett land som
flöt av mjölk och honung.

Med förundrade eller rättare oförstående ögon betraktade de
däremot bygdens minnen och lämningar från hedningarnas
dagar, om de nu över huvud lade märke till dem. Där låg på
»Smörkullen» det stora gravfältet från århundradena närmast före
och efter Kristi födelse, nu fullständigt förintat genom de senaste
decenniernas grustäkt, men som varit ett av de största på
Sveriges fastland och som uppenbarligen utgjort hela
Alvastrabygdens gravplats under flera hundra år. Där fanns Rökstenen,
Sveriges märkligaste runsten, som nu sedan ett sekel tillbaka
står vid Röks kyrka. Stenens ursprungliga plats är ej bekant,
men under alla förhållanden måste dess runor ha förefallit
munkarna som riktiga trolldomstecken — och däri har ju
forskningen sedan givit dem rätt.

De av kullersten uppförda bygdeborgarna uppe på berget
måste de däremot väl ha känt till, i varje fall den längst i norr
ovanför Borghamn och den stora som omfattar hela Hjässans
högsta del. Den tredje ligger mycket svårtillgänglig ett par
kilometer norr om denna senare och är dessutom rätt liten och
obetydlig, men dock märklig så till vida som den i sena tider skulle
inspirera en stor skald med namnet Verner von Heidenstam
till en av hans dikter — »Bygdeborgen». Dessa borgar hade
kommit till vid mitten av det första årtusendet efter Kristi födelse,
då svear och götar utkämpade sina inbördes fejder; bakom deras
murar hade befolkningen från olika delar av slätten dragit sig
undan, så snart fara hotat, och den stora Hjässaborgen hade väl
utgjort Alvastrabygdens tillflyktsort.

Men trakten bjöd på minnen från än äldre tider. Vid
Hästholmen, ett par kilometer mot sydväst — redan då och än
tidigare en plats av betydelse särskilt som överfartshamn till
Västergötland — hade bronsåldersfolket mer än tvåtusen år före
klostrets grundande ristat in sina teckningar i en slät berghäll.
Liksom senare tiders människor stodo munkarna helt visst
begrundande men oförstående inför dessa bilder av fartyg, yxor
m. m.; endast solhjulets innebörd kunde de fatta eller åtminstone
ana — det var ju samma tecken som ofta vid invigningen
anbringades på muren till en kristen kyrka.

Bygdens märkligaste fornminne var och förblev dock okänt
för dem. Lämningarna av den by som stenålderns människor
vid mitten av det tredje årtusendet före Kristus anlagt ute i
Dagsmosses kalkgyttja, den nära Alvastra järnvägsstation belägna
s. k. träskbyn, lågo sedan långt tillbaka täckta av mossens
skyddande torvlager. Först vår tid har det varit förunnat att
bringa dem i dagen: det vidsträckta stockgolvet med alla dess
härdar och de många tusen föremål av det mest skiftande slag,
som kastat ljus över livet på platsen och i bygden under dessa
fjärran tider. Munkarna i Alvastra fingo aldrig veta, att de haft
föregångare, att långt före dem en annan skara främlingar
kommit till denna samma bygd. Dessa hade varit pionjärer för
åkerbruket, fruktodlingen och boskapsskötseln i dessa trakter,
således för de huvudnäringar som sedan dess alltjämt utgjort
det materiella underlaget för slättbygdens välstånd. Men än mer,
de hade varit bärare av en högre kultur, hade brutit bygd även
bildligt talat såsom förmedlare av en högre livsföring och en förädlad
livsåskådning. Nu var det cisterciensernas tur att taga vid, att
fylla samma stora uppgift som ljusbringare och kulturapostlar.


I den egenskapen måste de ju starkt reagera — till den verkan
det hava kunde — mot de hedniska sedvänjor och
föreställningar som alltjämt levde kvar och frodades i trakten: kultbruken
och ceremonierna på den ovannämnda »Smörkullen», talet om
jättarna på Omberg, vilka bl. a. skulle ha slungat det väldiga
stenblock mot Heda kyrka, som ännu ligger där kvar till
beskådande, och de också till berget bundna sägnerna om
drottning Omma.

Befolkningens kulturella nivå bör alltså enligt fransk
uppfattning ha synts rätt så låg. I grund och botten även den kungliga
familjens. Kungen själv tillhörde en gammal östgötsk
storbondeätt, han ägde gods och gårdar på flera håll i landskapet. Alvastra
var en och den hade han skänkt sin drottning som morgongåva —
om man nu får tro biskop Brask. Som konung var Sverker
således en uppkomling. Drottning Ulvhild åter var av förnäm
norsk börd — en ättling av Harald Hårfager — och lika högt
begåvad som ärelysten och hänsynslös. Redan en gång förut
hade hon varit Sveriges drottning, nämligen Inge den yngres,
men efter dennes död omkring 1122 blivit Danmarks genom sitt
giftermål med konung Nils. Honom hade hon emellertid lämnat,
för övrigt under ganska dramatiska omständigheter — hon lär
nämligen ha spelat en viss roll vid mordet på sin makes brorson
Knut Lavard år 1131 — för att i stället bli Sverkers gemål.
Därmed för tredje gången drottning, sannerligen ett sällsamt
levnadslopp! Hon hade således haft ett ganska brokigt förflutet,
redan när hon gick att förena sina öden med Sverkers. Denne
åter synes ha haft sitt finger med vid konung Inges bortgång —
åtminstone misstänktes han härför på sina håll — när Inge,
såsom Västgötalagens konungalängd uppger, »blev förgiven med
ond dryck», d. v. s. förgiftad, på Sverkers gård i Vreta. I båda
makarnas förflutna fanns således vissa dunkla punkter,
åtskilligt kanske att sona på äldre dagar, vilket tillsammans med
statspolitiska motiv kan ge en rätt naturlig förklaring till deras
nitälskan för den svenska kyrkan och cistercienserna.
Fromheten behöver ej ha suttit så djupt.

Under de tider de vistades på orten bodde de naturligtvis i
kungagården, vars lämningar i våra dagar bragts i ljuset uppe
på den grusplatå nedanför Ombergs södra ände, som man
passerar på vägen från Turisthotellet till Vättern. Platsen går nu
under namnet <sp>Sverkersgården</sp>. Där hade emellertid Alvastra

<img><big>ALVASTRA KLOSTER</big>

<small>Siffrorna beteckna:
1. Ulv Gudmarssons kapell
2. Högaltaret
3. Sverkersättens grav
4. Lekbrödraaltaret
5. Sakristian
6. Korsgången
7. Kapitelsalen
8. Korridor och parlatorium (samtalsrum)
9. Abbotsgården
10. Arbetssal. — I övervåningen över 7, 8 o. 10 dormitorium (sovsal) för munkarna
11. Ekonomirum i abbotshuset. — I övervåningen abbotens bostad
12. Gäststuga eller sjukhus
13. Calefactorium (värmekammare)
14. Refectorium (matsal)
15. Köket
16. Lavatorium (tvättrum)
17. Den inre klostergården
18. Rum i konversflygeln. — I övervåningen dormitorium (sovsal)
19. Korridor
20. Brunnar</small></img>

<i>Rekonstruktionen av klostret visar anläggningen sådan den torde
tett sig i utbyggt skick. Teckningen har utförts av Iwar Andersson.</i>


gård eller rättare by då legat i åtminstone sexhundra år och redan
före klostrets grundläggning hade här ett märkligt
byggnadsverk kommit till utförande, en stenbyggnad med fasta murar,
uppenbarligen en gårdskyrka men samtidigt ett försvarsverk,
således den fasta kärnan för gårdens torvtäckta timmerhus. Allt
talar för att konung Sverker varit byggherren. Har han månne
som den förste av sin ätt velat med detta verk markera sin
nyvordna konungsliga ställning? Uppifrån höjden hade han en god
utblick över sina vidsträckta ägor med deras åkrar och
lövängar, genom vilka Ålebäcken ringlade sig fram på sin väg
mot Vättern. Där nere strax norr om bäckens mynning, på
den plats där hans gravkapell senare skulle byggas, låg en
till stor del av fiskare bebodd by — nu försvunnen — och ett
par hundra meter i öster gårdens egen rättarplats, den
galgbacke där hans mördare en gång skulle pinligen avdagatagas.

<br><b><big>D</big></b>e fromma munkarna föreföll hela denna miljö, människorna
och bygden, helt säkert ganska främmande och i mångt och
mycket rätt så frånstötande. Däremot måste den plats, som
konungaparet anvisat dem för deras klosterbygge, i hög grad ha
tilltalat dem. Där nedanför Ombergs sydsluttning, i sänkan
öster om kungagården, gavs ett skyddat läge, där fanns fruktbar
jord, källor och vattensamlingar, goda möjligheter således för
trädgårdsanläggning och fiskodling, en yppig vegetation, en natur,
som erinrade främlingarna om deras hemland, om dalen vid
Clairvaux.

Deras första uppgift blev att bygga de nödvändigaste
klosterhusen, med andra ord att skaffa sig tak över huvudet. Helt
säkert hann man också under sommaren och hösten få de
första provisoriska lokalerna så färdiga att man kunde flytta in i
dem; enligt ordens bestämmelser skulle de vara: ett kapell,
matsal, sovsal, gäststuga och rum för portvaktaren. De voro
naturligtvis av trä — så hade det varit både i Citeaux och
Clairvaux — uppförda av timmer från Omberg och täckta av halm
eller kanske vass från Tåkern.

Så snart klostret fått sin organisation och ekonomi ordnad,
började man sedan ersätta dessa byggnader med sådana av sten,
kalksten från stenbrottet vid Borghamn, vid norra foten av
berget. Så växte efter hand det stora klosterkomplex upp, som —
delvis ombyggt efter ett par eldsvådor åren 1312 och 1415 — fick
möta reformationens stormar, och vars till våra dagar bevarade
lämningar, till största delen blottade under de senaste två
decennierna, kunna ge en om också mycket svag föreställning om
dess ursprungliga utseende, omfattning, ja, härlighet.

Det finns dock en omständighet som hjälper oss att i tankarna
rekonstruera anläggningen. Cisterciensklostren uppfördes — detta
gäller dock endast mansklostren — enligt ordens föreskrifter
efter en bestämd plan, och dessa föreskrifter voro så detaljerade,
att man nu utan större svårighet kan ange de olika delarnas och
rummens användning och bestämmelse — även när det gäller
en så illa medfaren anläggning som våra dagars Alvastra.

Omkring en öppen, nästan kvadratisk gård grupperade sig
dess sammanbyggda fyra längor, den för utomstående strängt
slutna »klausuren»: i norr kyrkan, i öster munkarnas flygel, i
väster konversernas, i söder köket, munkarnas matsal,
värmestuga och tvättrum.

År 1185 stod kyrkan färdig till invigning, liksom ordens alla
kyrkor helgad åt Jungfru Maria. Det var en treskeppig
anläggning med mittskeppet täckt av ett mäktigt tunnvalv. Öster om
tvärskeppet låg i mitten det likaledes lägre och av ett tunnvalv
täckta högkoret, rättare benämnt presbyteriet — reserverat för
prästerna — med högaltaret och på ömse sidor härom två små
låga tunnvälvda kapell, vart och ett med sitt altare. I sydväst och
nordväst hade sidoskeppen var sitt förrum. En högst egenartad
arkitektur, vartill vi senare skola återkomma.

Detta stora kyrkorum mottog ett tämligen sparsamt ljus genom
sina små, romanska fönster; senare — kanske efter 1312 års
brand — ändrades en del av dem till större, gotiska fönster,
såsom den ännu bevarade västgaveln visar.

Kyrkan hade fyra portar, ingen, i varje fall under klostrets
äldre tid, öppen för bygdens befolkning — som ju hade sin
församlingskyrka — utan endast avsedda för klosterfolket; i
tvärskeppets norra gavel »de dödas port», <sp>porta mortuorum</sp>,
genom vilken den döde, efter dödsmässan i kyrkan, bars ut till
kyrkogården därutanför; i södra sidoskeppets östra del
munkarnas port, i sydvästra förrummet konversernas och i det
nordvästra förrummet den fjärde porten, som förde direkt ut till det
yttre klosterområdet. Från kyrkan förde också tvenne trappor
upp till munkarnas, respektive konversernas sovsalar, en för
cisterciensarkitekturen karakteristisk anordning. I tvärskeppets
<img><small>Gunnar Frödin foto.</small></img>

<i>Kyrkans södra sidoskepp med dess svagt spetsade
valvbågar visar mot bakgrunden av korets äldre, rent
romanska stil hän mot nya arkitektoniska ideal. Alvastra.</i>

<img><small>Gunnar Frödin foto.</small></img>

<i>Den inre klostergården i Alvastra är i huvudsak ordnad som vid många
medeltida kloster. Där prunka häckar av lavendel och isop, och innanför
dem växa gammaldags blomster och läkedomsörter.

Till höger en bild av pestilensroten, en under medeltiden högt skattad
läkedomsört, som sades skydda mot pesten. De rika bladbestånd av denna växt,
som vi nu sommartid se invid dammen i Alvastra, äro dock inplanterade
i sen tid, möjligen fanns örten dock en gång också i munkarnas trädgård.</i>
<img><small>Bergianska trädgården. Ingmar Fröman foto.</small></img>

<img><small>Gunnar Frödin foto.</small></img>

<i>Norr och väster om klosterkyrkan i Alvastra ligga de mer eller mindre
igenvuxna dammarna, där munkarna en gång bedrevo fiske. Uppenbarligen ha
dessa dammar haft olika djup, alltefter de krav en rationell fiskodling ställde.</i>

södra mur ledde en dörr in till sakristian — även där stod
ett altare under det smala romanska fönstret. Slutligen bör
tilläggas, att en tvärställd mur eller vägg delade långhuset i två
hälfter, den östra utgjorde munkarnas »kor», den västra
konversernas, och i det senares östra del mot den nyssnämnda
väggen stod deras altare, även kallat »det heliga korsets altare», med
kyrkans stora krucifix placerat därovanför i valvet.

Kyrkans inre präglades, i enlighet med ordens principer, av
den strängaste enkelhet. Likaså den yttre arkitekturen. Något
torn i egentlig mening fanns ej, möjligen en liten takryttare av
trä, ett litet klocktorn, över mittskeppets och tvärskeppets
skärningskvadrat.


<br><b><big>V</big></b>i skola nu göra en hastig vandring genom anläggningens
övriga delar. Genom munkarnas port kom man från kyrkan ut
i den nordöstra delen av korsgången, <sp>claustrum</sp>, vilken på alla
fyra sidorna omgav klostergården, och som dels gav en bekväm
förbindelse mellan klostrets olika delar, dels erbjöd dess
invånare en skyddad promenadplats vid olämplig väderlek.
Korsgången var täckt och försedd med ljusöppningar ut mot gården,
till vilken två utgångar förde. Den norra, utefter kyrkväggen
liggande delen av korsgången kallades läsgången, <sp>claustrum
lectionis</sp>. Den var som namnet anger närmast avsedd för de
läsande munkarna; utefter sidorna funnos väggfasta bänkar
och ungefär mitt på den norra en likaledes väggfast, upphöjd
sittplats för abboten, som härifrån kunde övervaka de läsande
bröderna. De mera ofta använda böckerna, »handbiblioteket»,
fanns nära till hands, uppställt som det var i en stor nisch,
<sp>armarium</sp>, inbyggd i väggen mot sakristian och öppen mot korsgången,
en för cisterciensklostren karakteristisk anordning.

<br>I den <sp>östra flygeln</sp> låg längst i norr klostrets, näst kyrkan
förnämsta rum, kapitelsalen, <sp>capitulum</sp>, täckt med sex kryssvalv
och belyst dels med en eller två stora, rikt utformade
fönsteröppningar ut mot korsgången, dels med tre små smala fönster i
östmuren. Varje morgon samlades bröderna här till »kapitel»,
eller vid andra tider för viktigare förhandlingar; de sutto då på
bänkar placerade längs väggarna, abboten nedanför det
mellersta av fönstren i öster med priorn på sin högra och subpriorn
på sin vänstra sida.

Närmast söder om kapitelsalen låg en smal korridor, som
förde från korsgången ut till den yttre klostergården i öster och
samtidigt utgjorde munkarnas samtalsrum, <sp>parlatorium</sp>, och
omedelbart söder härom ett likaledes smalt rum, i vilket en
trappa ledde från korsgången upp till flygelns övre våning med
dess sovsal. Under denna trappa har legat en delvis under
golvnivån nedsänkt källare. Vid undersökningen år 1939 påträffades här
resterna av en hopsjunken trätunna med pip och kran: de goda
bröderna kunde nog vintertiden behöva en värmande tår både
vid sängdags och i den tidiga morgonväkten!

Närmast i söder följde så ett rymligt rum, en samlings- och
arbetssal för munkarna, där också klosterbiblioteket med all
säkerhet var inrymt. Denna del har dock uppenbarligen senare
byggts till åt söder med ett nytt rum, varifrån en port förde ut
till en öppen förhall. Härovanpå bodde möjligen abboten;
emellertid har senare ett särskilt abbotshus blivit uppfört och då har
hallen rivits, porten ut till densamma blivit omändrad till en
nisch med avträde och rummet uppdelats i tvenne.

Den östra längans övre våning var upptagen av den stora
sovsalen, <sp>dormitorium</sp>, med ett förrum längst i norr, ovanpå
sakristian. Här uppe hängde en klocka, i vilken sakristanen
där nerifrån kunde ringa medels ett rep och sålunda någon timme
efter midnatt väcka munkarna till den tidiga morgonbönen.

<br>Vi övergå nu till den <sp>södra flygeln</sp>. Dess första rum i öster
var munkarnas värmekammare, <sp>calefactorium</sp>. I dess
bottenrum fanns en stor spisel, vars värme genom hål i taket leddes till
det ovanpå liggande rummet; här föreligger således en primitiv
värmeanläggning med varmluftssystem, i sin princip övertagen
från antiken. Det kan tilläggas att undersökningarna år 1941
bragt i dagen en för Alvastra säregen anordning: här har —
ursprungligen eller senare — en stor ugn varit inbyggd i
nordöstra hörnet av det närmaste rummet i väster, matsalen, men den
har eldats inifrån värmekammaren. Denna blev på detta sätt ej
det enda rummet i klostret — utom köket — som vintertiden kunde
erbjuda en dräglig värme, framför allt åt de gamla och svaga.

Rummet närmast i väster var som sagt munkarnas matsal,
<sp>refectorium</sp>, en stor i norr—söder orienterad sal, täckt med ett
tunnvalv. Snett utanför matsalsdörren, på andra sidan
korsgången, ledde en dörr in till tvätthuset, <sp>lavatorium</sp>, en fyrsidig
mot gården utskjutande liten byggnad. I dess mitt stod ett stort
tvättfat av sten; vattnet kom — säkert i en ledning — från den
strax utanför husets västra mur liggande gårdsbrunnen och efter
användningen fick det rinna genom fatets bottenhål ned i en
avloppsbrunn.

Vägg i vägg med matsalen låg i väster klostrets kök med en
stor öppen spis, i murarna inbyggda förvaringsskåp och en
diskho med utlopp under muren i söder.

<br>Den fjärde längan, <sp>konversernas flygel</sp> —ännu ej helt
frilagd — hade liksom munkarnas en korridor, som förde ut till yttre
gården, och vid sidan härom en upp till sovsalen ledande trappa.
På ömse sidor härom lågo kapitelsal, matsal, arbets- och
magasinslokaler m. m.; övervåningen upptogs av den stora sovsalen.
<img></img>

<img r></img><i>För att i våra dagar skaffa oss en
riktigt åskådlig bild av det forna
Alvastra, måste vi uppsöka något
av de ännu levande
cisterciensklostren i Syd-Europa.

Bilden till höger, från klosterkyrkan
i Aiguebelle i Frankrike, visar oss
en för cisterciensarkitekturen
karakteristisk anordning: från
tvärskeppets södra del leder en trappa
upp till dormitorium, munkarnas
sovsal.

Den övre bilden visar refectorium
— matsalen — i samma kloster.
Vid tvärbordet i fonden ha
abboten och hans närmaste sina
platser, medan munkarna sitta bänkade
vid de övriga långborden. Ungefär
så, fastän mindre, tedde sig en gång
alvastramunkarnas matsal.</i>

<img></img>
<img><small>B. Rast foto.</small></img>

<img><small>B. Rast foto.</small></img>

<i>Munkarna i Alvastra ägnade som munkarna på andra håll i världen ännu
göra sitt liv framför allt åt gudstjänst och andakt, och dygnet fick sin
indelning av de fastställda bönestunderna, tidegärderna. Bilderna på detta uppslag
äro tagna i ett cisterciensiskt kloster i Schweiz, Hauterive, och visa bland
annat (t. v.) munkarna under läsning och meditationer i korsgången, vilken
här liksom en gång i Alvastra öppnar sig mot den örtbevuxna klostergården.</i>


<img><small>B. Rast foto.</small></img>

<i>Våra munkar och framförallt deras lekbröder voro driftiga trädgårdsmästare och
jordbrukare och deras insatser i medeltidens Sverige blevo av förebildlig betydelse.
På bilden här ses ett par nutida lekbröder i kålgården i Hauterive i Schweiz.</i>

Alla dessa klausurens här beskrivna byggnader och rum
grupperade sig, som redan nämnts, omkring den inre
klostergården, med dess brunn i sydvästra hörnet, med gångar,
gräsmattor, blommor och kanske i mitten ett träd, som gav skugga
under heta sommardagar.

Men det fanns även anläggningar utanför klausuren. Invid
och tillbyggd östra flygeln låg abbotshuset med abbotens våning
på övre bottnen och två med tunnvalv täckta ekonomirum, av
vilka det mindre i väster hade förbindelse med och tillhörde
abbotsvåningen, medan det större, i öster, med sin källa och
utgång mot den yttre gården, disponerades av klostret.


Norr om abbotshuset låg, innanför en hägnadsmur, en del
timmerbyggnader med ännu ej närmare känd bestämmelse och
något längre mot öster åtminstone två, ännu blott till mindre
del frilagda byggnader av sten, gäststugan (?), <sp>hospitium</sp>, och
sjukhuset, <sp>infirmatorium</sp>. I sänkan nordväst om
klosterfyrkanten lågo fiskdammar, i väster och söder ekonomibyggnader,
såsom stall, ladugård, magasin, verkstäder av alla slag, vilkas
lämningar väl också en gång skola komma i dagen,
trädgårdsanläggningar med fruktträd, köksväxter och medicinalväxter,
humlegård m. m. Allt detta omslöts av den stora, yttre
klostermuren, i vars västra del klosterporten med sitt lilla vakthus
brukade ligga. I söder nere vid Ålebäcken hade klostret slutligen
sitt garveri — platsen kallas ännu Skinnarvrån —, närmare dess
utlopp lågo tegelbruk och vattenkvarn, ännu ej närmare
undersökta, och vid mynningen slutligen en liten hamn.

Klostret växte sålunda efterhand ut till en även efter nutida
begrepp mycket betydande anläggning, och därtill fick det en stor
jordareal i sin ägo, förutom många hundra utgårdar på olika
håll i landet. Denna yttre expansion hade sin motsvarighet i en
inre kraftutveckling av imponerande mått, detta tack vare en
sitt kall hängiven klostermenighet. Gärna skulle man vilja veta
antalet invånare i klostret. Inga bestämda uppgifter härom
föreligga dock, men man vet, att munkarnas antal omkring år
1350 var minst fyrtioen — av vilka trettiotre bortrycktes av den
då härjande digerdöden, utan att denna kraftiga åderlåtning
medförde någon katastrof för klostret — och då äro ej
konverserna medräknade. De senare brukade i ett cistercienskloster
under normala förhållanden vara till antalet flera än
munkarna, varför man med skäl kan antaga att strax före
1300-talets mitt hundra à tvåhundra personer bodde inom
klostermurarna.

<br><b><big>A</big></b>v de många generationernas enskilda individer har blott ett
ringa fåtal fått sina namn bevarade till eftervärlden. En skall här
bringas i åtanke, den främste om också inte den förste i
abboternas långa rad, den fromme Gerardus. Han tillhörde redan det
först hitkomna konventet och under fyrtio år ledde han sitt
klosters öden ända till år 1193, då han nedlade abbotsstaven och,
gammal och svag, företog den långa färden tillbaka till sin
ungdoms Clairvaux för att där få sin grav. Snart fick han också
denna sin önskan uppfylld, och därmed gick i verkställelse vad
hans älskade mästare Bernhard vid hans avfärd från klostret
femtio år tidigare förutsagt och tillförsäkrat honom.

<br><b><big>O</big></b>taliga äro gravarna i Alvastra kloster. Flera hundratal ha
kommit i dagen vid undersökningsarbetena, men dessa äro helt säkert
en ringa del av dem alla. Om munkarnas och konversernas
kyrkogård utanför kyrkan är redan talat. Under den norra korsgångens
golvstenar ligga talrika skelett. Kapitelsalen var här liksom
annorstädes abboternas vanliga gravplats, men så snart klostret
öppnats för döda lekmän, jordades där även donatorer jämte sina
familjemedlemmar. Kyrkan var dock det mest eftersökta och
förnämsta gravstället. Gravarna i sakristian härröra möjligen
från det första konventets tid.

Då gravhällarna nästan utan undantag sedan länge varit
försvunna och gravinnehållet sällan gett någon ledtråd, har de
dödas identifiering i de flesta fall varit omöjlig. Stundom har
en sådan dock lyckats.

Den 12 februari 1344 avled i Alvastra Närkeslagmannen och
herren till Ulvåsa Ulv Gudmarsson, och hans gravsten
anträffades där redan år 1828, men fördes år 1864 till Statens Historiska
Museum, där den fortfarande befinner sig. Platsen där den kom
i dagen, »Ulv Gudmarssons kapell» vid kyrkans norra sida,
har nu undersökts, och därvid har hans ben påträffats men
märkligt nog tillsammans med skelettdelar av två minderåriga
barn, allt nedlagt i en gemensam liten träkista, således i
sekundärt läge. Förklaringen är helt säkert denna: Ulv har
ursprungligen fått sin grav i själva kyrkan, likaså de båda barnen, som
ej kunna tänkas vara några andra än Ulvs och Birgittas båda
söner Gudmar och Bengt, båda döda som små — den
sistnämnde med visshet i Alvastra. Emellertid har på initiativ av
Birgitta, hennes familj eller klostret kapellet blivit uppfört, och
dit har så de tre dödas skelettrester blivit överförda och
nedlagda i samma grav.

Efter mannens död och ända till sin avfärd till Rom år 1349
vistades Birgitta mestadels vid Alvastra, där hon bodde i ett
hus beläget »i nordlig riktning från klosterkyrkan»; här ligger
i våra dagar ett femtiotal meter från kyrkans murar en stor
kulle, som vid sonderingar visat sig dölja lämningarna av en
medeltida byggnad, utan tvivel Birgittas. Under sina alvastraår
<img><small>C. G. Rosenberg foto.</small></img>

<i>Vid Sverkerskapellet.</i>

fick hon en del av sina första, märkliga uppenbarelser. Det
kan också antagas att kyrkan, till vilken hon egendomligt nog
hade tillträde, med sin stränga arkitektur påverkat henne vid
planläggningen av hennes egen klosterkyrka i Vadstena: även
Alvastras kyrka är ju »av slät gärning, ödmjuk och stark».

Klostrets märkligaste gravplats är dock Sverkersättens.

Strax eller mycket snart efter munkarnas ankomst till Alvastra
hade drottning Ulvhild slutat sitt växlingsrika liv. Om hennes
grav vet man intet med säkerhet. Konung Sverker tog sig
emellertid snart en ny gemål, Rikissa av Polen, som nu drog in som
husfru i kungagården där uppe på höjden. Från den gick
konungens färd julnatten år 1156, när han på vägen till julottan
i Västra Tollstads kyrka mötte sitt öde. Nere vid Ålebäcken blev
han ihjälslagen av sin stallare, sin »hästesven», vilken enligt
sägnen fick sona sitt brott genom att sakta sänkas ned i en kittel
med kokande bly. Avrättningen skall ha skett just på den plats,
där i våra dagar Sverkersgårdens galgbacke blivit påträffad.

Såsom klostrets grundare borde han ju ha fått sin grav i
klosterkyrkan, men av flera skäl kunde denna ej mottaga hans
lik; det är tillräckligt att nämna att den ju först ett 30-tal år
senare stod färdig till invigning. I stället har munkarna nere vid
Vätterstranden och mitt i den fiskarby, varom tidigare talats, låtit
uppföra ett grav- och minneskapell över den döde konungen.
Således det kapell, vars rester anträffades år 1916, under de
närmaste åren därefter frilades och nu går under namnet
<sp>Sverkerskapellet</sp>. Efter allt att döma byggdes det på själva
platsen för mordet; i varje fall skedde detta ej på det ställe
ett par 100 m i sydöst, vid den nuvarande landsvägen, där år
1896 den s. k. Sverkerstenen restes.

Men ej blott konung Sverker har gravlagts i detta kapell. I
dess tre eller fyra stora stenkistor, verkliga familjesarkofager —
en står ännu på sin ursprungliga plats — har efter honom de
följande generationerna av dynastien förts till vila: konung
Karl och konung Sverker Karlsson och år 1222 slöts dess port
bakom den siste konungen av Sverkersätten, den unge Johan
Sverkersson. Alla lågo de nu i Alvastra, såsom Västgötalagens
konungalängd — tillkommen redan någon gång mellan
sistnämnda år och år 1250 — uttryckligen säger.

Några lämningar av de döda anträffades emellertid ej i
Sverkerskapellet. Detta var ej heller att vänta. Ty urkunderna
från 1400-talets senare del och fram till 1600-talets början
förmäla, att Sverkersättens gravplats var klosterkyrkan och
närmare bestämt framför dess högaltare. Här, i korskvadraten där
mittskeppet och tvärskeppet skära varandra, har den också för
några år sedan blivit funnen och undersökt. I en stor gemensam
grav har ett femtontal skelett — även av kvinnor och barn —
påträffats under förhållanden som tydligt ange att de blivit
samtidigt nedlagda. Ännu vilande i de träkistor, som varit nedsatta i
kapellets sarkofager, har Sverkersättens lämningar förts över till
klosterkyrkan och sitt slutgiltiga vilorum. Och denna säkerligen
högtidliga translation måste av flera skäl anses ha ägt rum
någon gång under 1300-talets senare del eller 1400-talets förra del.

Om kungagårdens öden efter Sverkersättens utslocknande veta
vi intet. Man kan dock antaga, att såväl den som dess ägor
snart kommit i klostrets händer, i varje fall ha munkarna vid
reparations- och ombyggnadsarbeten i klostret begagnat sig av
stenmaterial från dess huvudbyggnad, som sålunda rivits ned
eller åtminstone fått förfalla.

<br><b><big>I</big></b> det föregående har de arbeten, som under de två senaste
decennierna pågått i klostret, några gånger kommit på tal. De
ha ej avsett endast ruinernas friläggning, studium och
konservering samt gravarnas undersökning. Syftet har även varit att i
möjligaste mån tillvarata vad platsens invånare lämnat efter sig.
Skörden har också blivit överflödande rik: inemot 30 000
bearbetade föremål har sållats fram ur de kulturlager som bildats
här under seklernas gång. Radbandspärlor, speltärningar,
åderlåtningsinstrument, abbotens kräkla, ring och sigillstamp,
lekbroderns-skräddarens fingerborg och smedens hammare — för
att nu ge några exempel på föremålens skiftande art — allt
utgör ett material av utomordentligt värde för kännedomen
främst om det dagliga livet innanför klostermurarna, men även
om den medeltida kulturen överhuvud.

<br><b><big>U</big></b>nder 1200- och 1300-talen infaller klostrets storhetstid,
egentligen oberört som det är av de nya strömningar inom
klosterväsendet, som markeras av tiggarordnarnas, dominikanernas
och franciskanernas, framträdande. Först Birgittas nationella
klosterskapelse i det närbelägna Vadstena blir en alltför
besvärlig rival, och vid samma tid börjar den inre
degenerationsprocessen inom cisterciensorden att ge sig tillkänna. Dock äger
Alvastra ännu vid reformationen 438 gårdar, spridda över
Östergötland, Västergötland, Södermanland, Småland och Öland.

Vad Alvastra kloster, framför allt under sin bästa tid, betytt
som kulturcentrum för vårt land är något som man i vår tid har
mycket svårt att föreställa sig. Och likaså att i största korthet
söka klarlägga.

Man tänker kanske mindre på det religiösa livet. 

<img><small>Nils Lagergren foto.</small></img>

<i>»Himladrottningens bild i Heda», som inspirerat Heidenstams suggestiva dikt,
har kanske skapats av en konstförfaren Alvastrabroder, men dess rustika
påmålning är någon sentida svensk bondmålares verk. Med sin förfinade
skönhetstyp måste denna tronande drottning för de enkla östgötabönder, som i
hennes hägn mötte upp i sin kyrka, ha blivit en strålande uppenbarelse av
Guds moders höga och ändå milda majestät. — Heda kyrka.</i>

Cisterciensernas kyrkor voro ju ingalunda församlingskyrkor eller ens
tillgängliga för allmänheten, utan avsedda för klosterfolkets
egen andakt. På ordens program stod ingalunda missionerande
och yttre propaganda. Men givetvis har brödernas personliga
fromhetsliv som tyst förebild haft en betydelsefull mission att
fylla — och säkerligen även fyllt, innan rikedom och vällevnad
trängde in innanför klausuren.

Ej heller tänker man så mycket på det förhållandet att
munkarna idkade teologiska studier och säkerligen också i viss
utsträckning meddelade undervisning, och att klostret ägde ett av
landets största bibliotek, hopbragt genom köp, gåvor och
avskrivning. Tyvärr förintat vid reformationen på ett par volymer när.

Nej, Alvastra klosters egentliga och utomordentligt stora
kulturinsats ligger på ett helt annat plan: på samhällsutvecklingens och
på det praktiska livets oändligt mångskiftande områden.
Cistercienserna voro framstående ekonomer i en betydelsefull
övergångstid från naturahushållning till penninghushållning. Hela
deras mångsidiga verksamhet präglades av tre principer;
<sp>rationalisering, disciplin, organisation</sp>, något som det svenska
samhället under den äldre medeltiden i hög grad saknade.

Den första uppsättningen munkar och konverser kom ju från
en av det dåtida Europas främsta kulturbygder och förbindelsen
med densamma upprätthölls sedermera oavlåtligt, framför allt
genom de besök abboten och hans följeslagare gjorde i Citeaux
vid generalkapitlets sammankomster, där ordens gemensamma
angelägenheter handlades. Klostret mottog på detta sätt ständigt
nya kulturimpulser, som detsamma i första hand tillgodogjorde
sig. Det var ju och skulle vara ett för yttervärlden slutet samhälle,
vars organisation var baserad på principen självhjälp: allt arbete
skulle utföras av bröderna själva. Bland konverserna måste det
finnas representanter för de mest skiftande yrken och färdigheter:
byggmästare och byggnadsarbetare, stenhuggare, träsnidare,
hantverkare av alla de slag, läkare och sjukvårdare — till klostret sökte
sig sjuka och behövande och dess gäststuga stod öppen för
vägfarande — och också jordbrukare, trädgårdsmästare och fiskare.

Klosterkyrkan bär ännu stenens svårförgängliga vittnesbörd
om cisterciensernas för svensk medeltida kyrkobyggnadskonst
banbrytande insatser som arkitekter och som förmedlare av nya
idéer i fråga om valvslagningsteknik, murningssätt och
stenbehandling. Deras rediga, enkla, ja strama arkitektur var i högsta
grad funktionell och väckte säkerligen på sin tid samma
uppseende och diskussion som i våra dagar den nu moderna. Flera
av den närmare och fjärmare traktens kyrkor utvisa också
tydliga spår av större eller mindre påverkan från klosterkyrkan
vid Ombergs fot. Så t. ex. grannkyrkan Heda. Och dennas
främsta konstverk, den av Heidenstam besjungna
»Himladrottningens bild», har kanske skapats av någon konstförfaren
Alvastrabroder, i varje fall utvisar den tydliga franska stildrag.

<br><b><big>F</big></b>ör det svenska jordbruket och dess binäringar, såsom
husdjursskötsel och trädgårdsskötsel, har Alvastras betydelse
säkerligen varit av revolutionerande art. På klostergården och i
trädgården växte utan tvivel en hel del av de i våra dagar som
»gammaldags» betecknade blomstren och läkedomsörterna,
liljor, stockros, fingerborgsblomma och luktviol, mynta,
»hjärtansfröjd», åbrodd och malört, lavendel, isop och många flera — och
de blomma nu åter på klostergården. Förvildade träffar man
ännu på klosterområdet och i omgivningarna sådana som
aklejan, lukttörnet, Rosa rubiginosa och den ståtliga ulltisteln,
Onopordon acanthium; hit hör antagligen också kungsljuset,
Verbascum nigrum. De gamla almarna äro antagligen avkomlingar av
inplanterade träd, bokarna däremot icke; almen anses i högre
grad än boken ha varit ett kulturträd under medeltiden.

Klostret har — skulle man kanske våga säga — varit vår
första trädgårdsskola, ja vårt första lantbruksinstitut och
utgårdarna våra första lantmannaskolor — om icke till namnet,
så dock till gagnet.

När man nu betänker att det var konversernas sak att
omhänderha alla dessa det praktiska arbetslivets uppgifter, måste deras
kulturinsats i verkligheten ha varit minst lika betydelsefull som
de egentliga munkarnas. Dessa »skäggiga bröder» ha verkligen
kommit för mycket i skymundan. Det är tid att ge dem en
upprättelse inför det 800-årsminne, som Alvastra kloster nästa år
skall begå.

</chapter>
<chapter name="Ragnar Blomqvist: Lund — Nordens Rom">
<h2>Ragnar Blomqvist:</h2>

<h2>LUND - NORDENS ROM</h2>

<sc><b><big>M</big></b>etropolis Daniae</sc>, Danmarks huvudstad, var en
benämning som i tidig medeltid användes för att beteckna Lunds
rangställning bland Danmarks städer. I Lund residerade
Danmarks ärkebiskop eller metropolit, som i egenskap av den
apostoliska stolens legat även utövade primatet över Sverige, och
det var väl närmast såsom andlig medelpunkt staden erhöll den
stolta beteckningen.

Under sin medeltida storhetstid var Lund också i hög grad
präglad av kyrkliga inrättningar, flera till antalet än i någon
annan nordisk stad. Förutom domkyrkan S:t Laurentius och den
därtill knutna klosterstiftelsen tillkommo i Lund under
medeltiden icke mindre än 26 kyrkor, därav 7 i samband med
klosterinrättningar. All denna kyrkliga härlighet har sedan gammalt
kommit att dominera i vår uppfattning om det medeltida Lund
och fördunkla det faktum, att staden även i fråga om
borgerliga näringar var en betydande faktor, särskilt under periodens
första århundraden, och att den för sin tillkomst framförallt hade
att tacka kommersiella förhållanden.

Staden Lund kan räkna sina anor från vikingatidens
slutskede, och det finnes välgrundade skäl att antaga, att den
anlagts av Englands erövrare Knut den store, som 1019—1035 även
innehade Danmarks krona. Grundläggaren hade för staden
utvalt den mest centrala platsen i landskapet, i närheten av de
trakter vid Arendala, där skåningarna plägade samlas till
landsting. En gammal marknad, kallad Tre högars marknad, hade
framvuxit i hägnet av tingsfriden och avhölls vid en grupp av
tre högar strax väster om Arendala. Tre kilometer väster om
den gamla marknadsplatsen, vid en punkt där några av
landskapets viktigaste landsvägar möttes, lät kungen utstaka en
marknadsgata och tomter för en bosättning av stadskaraktär, där
upprättade han ett myntverk och där byggde han S:ta Maria
träkapell. Hit till den nyanlagda orten flyttades också Tre 
högars marknad, och tack vare myntverket uppnådde konungen
något som förmodligen från början varit hans avsikt, nämligen
att av marknaden skapa en inkomstkälla för kronan. I stället
för landstinget blev det här kungen, som garanterade köpfriden.
I det kulturellt mera utvecklade England hade Knut själv sett,
vilka inkomster som kunde utvinnas ur en handelsort. Men med
staden erhöll han också en i närheten av skåningarnas
tingsplats belägen stödjepunkt, användbar såväl vid
administrationen av den skånska delen av hans danska rike som vid
kristnandet av denna landsända.

Den nya köpstaden synes ha grundats under goda auspicier,
ty den tillväxte raskt. Ett par årtionden efter grundläggningen
hade den säkert tre och troligen fyra kyrkor. Vid
marknadsgatans östra sida, strax norr om nuvarande Västra Mårtensgatan,
låg »S:ta Marias kapell vid torget». På andra sidan torggatan
och strax söder om Kattesund låg en kyrka helgad åt martyren
Stefan, och längre åt norr vid samma sida, närmare bestämt i
sydöstra hörnet av Klostergatan och Stora Gråbrödersgatan,
hade köpmannahelgonet Clemens erhållit en kyrka. Alla dessa
voro timrade av kraftigt ekvirke i stavkonstruktion. I kvarteret
söder om Skomakaregatans mellersta del har funnits en kyrka
invigd åt S:t Botulf, ett engelskt helgon, vars dyrkan just under
1000-talets tidigare del torde ha nått Danmark. Det är möjligt,
att denna kyrka var ungefär jämngammal med de tre nämnda
stavkyrkorna, ehuru den tills dato icke kunnat spåras vid de
grävningsundersökningar, som sedan länge systematiskt
bedrivits i Lunds jord.

Säkerligen utgjordes det ekonomiska underlaget för denna
tillväxt till väsentlig del av ett blomstrande hantverk och av
den livliga varuomsättning, som under marknads- och torgdagar
ägde rum på torggatan. Krukomakare drejade hushållskärl och
skomakare sydde skor, här garvades läder, här arbetade
kammakare, smeder förfärdigade hästskor, betsel, sporrar och stigbyglar
lika väl som lås och nycklar, och konstfärdiga bronsgjutare
framställde rikt sirade prydnads- och bruksföremål. Allt detta
enligt vad vi kunna lära av Lundamuseernas, framförallt
Kulturens samlingar av fynd från Lunds äldre kulturlager.

Alstren av hantverkarnas flit salufördes jämte främmande
köpmansvaror på stadens torg, som helt enkelt utgjordes av ett
stycke av den stora genomfartsleden — nuvarande Stora 
<img><small>C. G. Rosenberg foto.</small></img>

<i>I närheten av Arendala öster om Lund ligger gården Linero på den
höjd, där fordom skåningarna samlades till Tre högars marknad.</i>

Södergatan — vilken ledde från vadstället över Höjeå i söder. Just
där det nuvarande Stortorget ligger delade sig denna väg i två
grenar. Den ena — nuvarande Stora Kyrkogatan-Bredgatan —
förde mot nordvästra Skåne över Kävlinge vad vid Löddeå,
den andra — Sandgatan — mot ett vad över samma å vid
Getinge och vidare mot bygderna omkring Vä i nordost. I sina

<img l></img><i>Tusentalets Lund var en handelsort,
och det mest framträdande elementet
i dess stadsplan var den torggata,
som utbildats på den stora
genomfartsleden från söder till norr.</i>

väsentliga delar — Stora Södergatan från Svanegatan och upp
till i höjd med domkyrkan — är denna ålderdomliga
torgbildning ännu bevarad. Bilden än givetvis annorlunda nu än då,
men relativt sett är den densamma. Något mera ålderdomligt
och samtidigt unikt än denna gamla torggata från stadens
begynnelse har Lund icke att bjuda.

Detta samhälle av idoga hantverkare upphöjdes år 1060 av
kung Sven Estridsson till rang och värdighet av biskopssäte,
och därmed var första steget taget på vägen mot den lysande
ställning, staden under medeltidens följande århundraden skulle
intaga. Någon förändring av stadens uppsyn åstadkom den nya
civitasvärdigheten emellertid icke förrän ett tjugotal år senare,
då konung Knut den helige lät påbörja domkyrkan S:t
Laurentius och stifta Laurentiusklostret, som anslöts till denna.
Genom storslagna kungliga donationer erhöll domkyrkan en
betydande förmögenhet, som efterhand utökades, så att den blev
den rikaste i Danmark. Det är lätt att förstå, vad tillvaron av en
sådan köpkraftig institution betydde för det borgerliga Lund.

Höjdpunkten på denna utveckling nåddes något av
1100-talets allra första år, då de danska kungarnas halvsekellånga
<img><small>A.-B. KARTOGRAFISKA INSTITUTET</small></img>

<i>Lund på 1190-talet, försök till rekonstruktion av stadsplanen, i
vissa delar rent hypotetisk. Mörkare raster utmärker tät, ljusare
raster glesare bebyggelse, vita ytor kålgårdar, ängar och åkerlyckor.</i>


arbete på att frigöra den danska kyrkan från beroendet av
ärkebiskoparna i Hamburg—Bremen kröntes med framgång.
Norden utskildes som en särskild kyrkoprovins, den största i
Europa, och till dess ärkebiskop utsågs biskop Asker i Lund. Vid
århundradets mitt avsöndrades visserligen först Norge och sedan
Sverige som särskilda ärkebiskopsdömen, men över Sverige
behöll Lund primatet. Dessförinnan blev domkyrkan färdigbyggd i
en utformning, som svarade mot ärkebiskoparnas höga
värdighet, och ute i staden följde det ena kyrkobygget efter det andra.

Danmark hade sålunda erhållit en metropol med något av
samma ställning i Skandinavien som Rom intog i kristenheten. Hur
tedde sig då denna Nordens yppersta ort mot slutet av 1100-talet?

Vi kunna vara tämligen säkra på att de påvliga legater, som
tid efter annan hade ärende till Lund, inte funno anledning att
jämföra den lilla stiftsstaden med dess obetydliga folkliv,
oansenliga borgarhus och små sockenkyrkor med storstaden Rom.
Men för den dåtida skåningen, som besökte dess marknader
och stora kyrkofester, var Lund säkerligen en upplevelse av
stora mått. Han måste ha häpnat över det rörliga livet på
gatorna, över mångfalden av varor i torgbodarna, och inte minst
måste han ha stått full av förundran inför domkyrkans väldiga
murar och prakten i dess inre. Hur en nutidsmänniska skulle
ha reagerat, om hon hade kunnat förflyttas 750 år tillbaka i
tiden och fått företaga en rundvandring i det dåtida Lund, är
svårare att avgöra. Men säkerligen skulle hon ha fängslats av
den blandning av lantlig idyll, merkantil företagaranda och
katolsk kyrkomakt, som formade dragen i stadens ansikte.

Vi skola göra ett försök att följa några vägfarande på deras
färd i det medeltida Lund och fånga deras intryck av staden.
Såsom lämplig tidpunkt välja vi den 9 augusti, dagen före den
stora festen för domkyrkans skyddspatron S:t Laurentius, något
år på 1190-talet.

<br><b><big>P</big></b>å stora landsvägen från söder färdas en lybsk köpman mot
Lund. Han har kommit i land vid Falsterbo, där han hyrt ett par
vagnar, som sedan lastats med kläde från Flandern och
svärdsklingor från Franken och andra gångbara varor, som han nu
tänker salubjuda vid Laurentiusmarknaden. Hela vägen har han
haft sällskap med en av ärkebiskopens fogdar, som varit i
Falsterbo för att vidtaga förberedelser för den kommande 
<img><small>C. G. Rosenberg foto.</small></img>

<i>Stora Södergatan i Lund sedd mot norr. Här bildas
torggatan av landsvägen, som fortfarande svänger i samma
mjuka båge mot vägskälet vid Stortorget som på 1100-talet.</i>

sillsaltningen — sillfiskesäsongen står just för dörren. Fram mot
eftermiddagen passerar följet vadet över Höjeå, strävar uppför
ådalens sluttning och är efter en kort stund framme vid stadens
södra port. Tysken har, alltsedan han på ett par mils avstånd
fick domkyrkans båda torn utpekade för sig, blivit alltmera
nyfiken på staden, och nu ser han icke utan förvåning, att denna
residensort för vida berömda ärkebiskopar endast är befäst med
en högst vanlig palissad. Här få vi inskjuta att den vall, som vi
ännu kunna se i Stadsparken, tillhört ett befästningsverk som
anlades först ett par hundra år senare.

Köpmannen får sina varor förtullade vid stadsporten och
fortsätter med fogden in på Södra gatan. Man passerar några gårdar
med trähus, men mellan och bakom dessa ligga stora områden som
åker. Vid den första gatukorsningen utpekar fogden tvenne
kyrkor, båda på något avstånd från huvudgatan. Vid strätet
västerut — nuvarande Svanegatan — ses S:t Peter, och kyrkan vid
strätet mot öster är S:t Godehards. Tysken nickar och ser from
ut, då han hör detta helgons namn. Han minnes vad han hört
om den helige biskopen Gotthard i Hildesheim, som uppväckte
döda syndare och gav dem syndernas förlåtelse, innan de åter
avsomnade.

Gatan blir bredare och bebyggelsen mera sammanhängande.
Framför gårdarna stå marknadsbodar, tätare ju längre man
kommer mot norr. Tysken förstår, att detta är stadens torg. Att
det endast utgöres av en svag utvidgning av huvudgatan
förvånar honom inte; han är van att finna denna torgform i de
handelsorter han besöker. Inne vid en tvärgata till vänster —
Drottensgatan — ses ytterligare en kyrka. Det är S:t Andreas,
upplyser fogden.

Tysken börjar bli imponerad av de många kyrkorna.
Visserligen se borgarnas hus oansenliga ut, men i en stad med så
många kyrkor måste finnas rikedomar. Fogden svarar med att
peka åt höger. Där reser sig bakom bodraden en ståtlig gavel av
en kyrka, större än dem tysken förut sett på vägen uppför gatan,
och han lystrar till, då fogden talar om att det är den <sp>mindre</sp>
Mariakyrkan. Finns det en större? frågar han. Jo, i östra delen
av staden ligger en annan kyrka, som också vigts åt den heliga
Guds moder, och den kallas den större Mariakyrkan eller Maria
magle, men det borde nog vara tvärtom, menar fogden. Men
Maria magle byggdes då Maria minor ännu var samma lilla
träkapell som på den store konung Knuts tid, och var verkligen
den större kyrkan, innan ärkebiskopen för icke så länge sedan
lät riva ned det gamla träkapellet och uppföra den stora
stenkyrkan. Kyrkan är förmögen, berättar fogden vidare, den var
väl begåvad med jordagods redan på den tiden, då kung Erik
Ejegod överlät den till prostämbetet vid domkyrkan. På grund
<img><small>C. G. Rosenberg foto.</small></img>

<i>Heligkorskyrkan i Dalby, grundlagd såsom biskopskyrka på
1060-talet av Sven Estridsson, erhöll på 1100-talet i väster en tillbyggnad
med en dopkyrka, som i mycket erinrar om Lundadômens krypta.</i>
<img></img>
<img r><small>C. G. Rosenberg foto.</small></img>
<i>Då Lund under 1100-talets första år
blev säte för Nordens ärkebiskop,
påbörjades ombyggnaden av den
tidigare kyrkan på platsen — Knut
den heliges kyrka — men först mot
1100-talets mitt torde anläggningen
fått sitt nuvarande omfång.
Dessförinnan hade dock kryptan
iordningställts och huvudaltaret i detta sköna
kyrkorum, den ursprungliga
dopkyrkan, invigdes år 1123 åt Johannes
döparen.

Av dessa båda bilder från kryptan
visar den högra huvudaltaret.</i>

<img><small>C. G. Rosenberg foto.</small></img>

<i>I kryptan ha biskopar och stormän gravlagts. Härovan ses
gravstenen över biskop Herman av Slesvig, mot slutet av sin levnad
kanik i Lund, död här något av åren närmast före år 1151.</i>

av sin belägenhet vid torget är den alltid livligt frekventerad av
marknadsbesökare, och dessutom är den sockenkyrka för de
närliggande kvarteren, där många rika borgare ha sina gårdar
och bodar.

Fogden tar köpmannen med in på ett smalt sträte, som söder
om Maria minors kyrkogård leder mot öster. På södra sidan
ligga ett par huslängor, på andra sidan en korsande bakgata ses
en flätad gärdesgård, och bortom denna ser tysken ytterligare en
kyrka, S:t Mårtens, till vilken strätet leder. På vägen tillbaka till
torggatan hinner fogden utpeka även S:t Botulfs kyrka i norra
delen av kvarteret mitt emot S:t Mårten. De betrakta den över en
stengärdesgård, som i söder begränsar kvarteret.

Väl återförenade med sin fora på torggatan hinna de inte
tillryggalägga många steg, förrän fogden stannar igen och visar mot
vänster. Så här såg den gamla Maria minor ut, säger han. Tysken
ser en mörk, tjärad timmerbyggnad med hög takresning.
Väggarna äro gjorda av mycket grova, upprättstående ekplankor. S:t
Stefans kyrka, upplyser fogden. Det berättas, att den skall vara
den äldsta kyrkan i Lund, byggd av de borgare, som först slogo
sig ned vid torggatan, sedan Knut den store där låtit utstaka
tomter.

Just nu fylles luften av en djup malmklang från klockorna i
domkyrkotornen. Ringningen gäller den vigilia, som alltid
avhålles på kvällen före en större festdag. En efter en instämma
sockenkyrkornas klockor, och luften dallrar av denna väldiga
kör. Nu först kan tysken ägna full uppmärksamhet åt
domkyrkan. Han får ett intryck av väldig stenmassa, som kommer de
hus, vilka dölja fasadens nedre del, att verka små. Han beundrar
tornens fasta resning, följer med blicken långhusets fönsterrader,
dröjer vid tvärskeppets höga gavel och stannar slutligen vid
absidens kolonnettgalleri. I sanning en kyrka värdig en ärkebiskop!

<br><b><big>I</big></b>n genom porten vid Lilla Råby färdas två myndiga prelater.
Det är prosten och dekanen från kaniksamfundet vid Dalby
Heligkorskyrka, som komma åkande i en liten vagn. Deras väg går
förbi Lunds Heligkorskyrka, strax innanför porten, och fortsätter
så uppför Råbygatan. De passera vidsträckta åkermarker och
någon enstaka gård, men uppe vid strätet, som leder åt öster förbi
Maria magle kyrka, blir bebyggelsen tätare. I själva
gatukorsningen bli de för ett ögonblick hejdade av ett hölass, som köres
hem från Galgevången öster om staden. Efter att ha åkt genom
några trånga smågator, komma de ut på den raka gata, som
förr var den stora allfarvägen mot Getinge bro över Löddeå. Då
domkyrkan grundlades, avskars dess direkta förbindelse med
torget, och nu tjänar den endast lokal färdsel, sedan
Getingevägen letts fram till den norra stadsporten. Vid gatans östra sida
och mitt emot ärkebiskopsgården ligger S:t Pauls sockenkyrka.
Ovanför denna passerar man endast en enstaka gård på höger
sida, medan man till vänster först har ärkebiskopens trädgård
och därefter, norr om ett tvärsträte — Paradisgatan — en
åkerlycka, som når ända fram till palissaden. Där lämna prelaterna
åter stadens inhägnade område genom en liten port, och hästen
knogar uppför sista biten av den ganska kännbara stigningen
fram till Allhelgonaklostret.

Denna vördnadsvärda klosterinrättning, som stiftats redan före
1089, tillhör cluniacenserkongregationen, och dess munkar stå i
brödraskapsförhållande till såväl Laurentiusklostret i Lund som
augustinerklostret vid Dalby Heligkorskvrka. Just nu präglas
dock platsen inte av någon klosterlig frid. Alltsedan den
olyckliga dag år 1192, då en förhärjande eldsvåda förvandlade
klostret till en rykande ruinhög, har här bedrivits ett rastlöst men
ännu inte avslutat återuppbyggnadsarbete.

Prelaternas ärende är närmast att förhandla med klostrets
abbot om den hjälp Dalbyklostret kan lämna till byggnadsarbetet
i form av körslor av klostrets bönder, men de äro mycket
intresserade av att se hur långt arbetet framskridit. Abboten visar
dem med stolthet de färdiga grundvalarna för den nya
klosterkyrkan, som skall byggas i tegel och bli treskeppig.

Efter väl förrättat värv lämna de båda prelaterna abboten och
åka tillbaka nedför Sandgatan till ärkebiskopens gård, där de
ämna övernatta för att nästa morgon deltaga i den helige
Laurentius fest i domkyrkan.

<br><b><big>P</big></b>å vägen från Lomma nalkas en grupp ryttare Lund. I täten
rider en man, som både genom klädsel och hållning tydligt ger
intryck av att tillhöra de ledande i samhället. Det är heller ingen
mindre än Thord, konungens betrodde man och gjälkare av Skåne,
mest kallad Lunds gjälkare, prefectus Lundensis. Hade det
varit hundra år tidigare hade han benämnts Skånes jarl. Thord är
just på hemväg från ett möte med kung Knut VI. Många gånger
<img><small>C. G. Rosenberg foto.</small></img>

<i>I full biskoplig skrud är biskop Herrman
avbildad på sin gravsten. Lunds domkyrka.</i>

har han kommit denna väg, mellan de bördiga åkerfälten, och
alltid har han kastat ett granskande öga på vångarnas gröda.
Men just nu tänker han på annat.

— I morgon börjar Laurentiusmarknaden. Staden full av folk
från alla hörn av Skåne, köpslagan och mycket pengar i
tullarnas kassor. Öl i strömmar på tavernerna, skrål och slagsmål.
Nåja, det må så vara, bara det inte blir dråp.

Man passerar Värpinge gård och kvarn och vadar över Höjeå.
Den är icke stort bredare än en bäck, ty sommaren har varit
tämligen torr. Skaran travar vidare genom Värpinge bygata,
som kantas av böndernas tättliggande gårdar, och så fortsätter
man uppför ådalens branta sluttning.

Thords tankar gå vidare. Snart skall landstinget samlas. Det
borde inte få hållas inne i staden med dess många frestande
ölkrogar, bättre att hålla allmogen ute på landet som förr i
tiden, då man höll till ute vid Arendala. Thord minnes med en
känsla av obehag ett ting år 1180, då den rusiga menigheten
skränade, så att han inte fick en syl i vädret. Nå, den gången
var folket ju uppretat över ärkebiskop Absalon och hans fogdar,
och händelsen har icke upprepats. Och kungen förtjänar på ölet.

Den lilla skaran har hunnit fram till staden och travar in
genom en port, belägen där palissadlinjen gör en krök vid S:t
Måns kyrka. Vakten hälsar vördnadsfullt, då han ser stadens
högste styresman, och skyndar fram för att hålla hästen. Thord
gjälkare försummar nämligen aldrig att besöka S:t Måns kyrka.
Kyrkan synes också med avsikt ha lagts intill stadsporten vid
denna allfarväg mot hamnorten Lomma för att tjäna eller dra
inkomster av de vägfarande, hur man nu vill uttrycka saken.
Den är byggd av sten och ser ut som en vanlig landskyrka. De
närmaste kvarteren utgöra dess socken.

Thord kommer så småningom ut ur kyrkan, och hans följe
fortsätter längs den nuvarande S:t Månsgatan i riktning mot
torget. Själv har han emellertid ett ärende till abbot Johannes i den
heliga Treenighetens, S:t Trinitatis, kloster, även kallat S:t
Salvators kloster, av premonstratenserorden. Det ligger strax väster
om S:t Stefans kyrka. Klostret har grundats på 1160-talet, och
Johannes är dess andre abbot. Han är vida bekant för sin
läkekonst och blev fördenskull år 1182 kallad till Valdemar den
stores sjukläger. Hans läkemedel förmådde dock icke rädda
konungen från döden. Thord har på senare tid förmärkt ett 
<img><small>C. G. Rosenberg foto.</small></img>

<i>Insidan av norra tvärskeppets portal. Lunds domkyrka.</i>
smygande förtal kring den utmärkte mannen, men han har icke
velat fästa sig vid detta utan anlitar gärna abboten, då gikten
börjar bli för besvärlig. I dag vill han be om en ännu kraftigare
dekokt än förra gången. Dessutom skall han höra efter vad
abboten anser om en av hans knektar, som man tror lida av
den hemska spetälska sjukan och som sänts till abboten för
undersökning.

Samtalet i abbotens kammare gör honom inte glad. Det
förhåller sig med knekten som man hade trott, han är spetälsk.
Thord har ingenting annat att göra än att förvisa den olycklige
till de spetälskas sjukhus, Domus leprosorum, ute vid
Galgevången öster om staden. Där blir han visserligen omhändertagen
av fromma vårdare, och för hans syndiga själs tarv finnes
evangelisten Johannes kyrka vid sjukhuset, men Thord känner ett djupt
medlidande med sin trogne knekt: nu dömd att för hela sitt
återstående liv vistas i denna boning för de av samhället utstötta.

Sedan abboten utlovat ett bra medel mot gikten, fortsätter
Thord med sitt följe. På ett litet sträte längs norra sidan av S:t
Stefans kyrkogård når han torggatan och ser där med
tillfredsställelse, att förberedelserna för marknaden gå sin gilla gång.
Efter en kort stund försvinner han med sina följeslagare in i
porten till den kunglige prefektens gård strax söder om S:t
Laurentius kyrkogård.

<br><b><big>S</big></b>amma eftermiddag färdas en annan ryttartrupp genom Fjelie
bygata i sakta mak mot Lund. De bönder, som se följet komma,
dra sig bakom fähusens hörnstolpar och bekika nyfiket men
utan entusiasm de förbifarande. I den främste ryttaren
igenkänna de nämligen Danmarks ärkebiskop, Absalon, och den
mannen är icke älskad av Skånes bönder. Ännu ha de i minne
sitt blodiga nederlag vid Dysiebro år 1181.

Absalon är vid det här laget i sextiofemårsåldern men hela
gestalten präglas fortfarande av en kraft och myndighet över
vanliga mått. Han ger intryck av gammal obruten vikingahövding.
Under sitt långa liv har han varit nästan lika mycket krigare
som prelat. Alltsedan han år 1158 vid trettio års ålder blev biskop
i Roskilde, har han under så gott som varje sommar i väl femton
år i spetsen för sina krigare med svärdet bekämpat de vilda
venderna, kristnat dem och gjort slut på deras härjningar i det danska
landet. Ärkebiskopsstolen i Lund har han innehaft sedan 1177.
<img r><small>C. G. Rosenborg foto.</small></img>
<i>Domkyrkans
skyddspatron S:t
Laurentius, avbildad som
ung diakon med det
halster, varpå han
stektes, i handen.
Denna bronsstaty,
som kröner en
bronspelare, är
förfärdigad omkring år 1300.</i>

Nu kommer Absalon från ett sammanträffande med sin
systerson Roskildebiskopen i den borg, han för ett tjugotal år sedan
lät bygga vid Havn (Köpenhamn), vid sundet mellan Amager
och Själland. I dag vid middagstiden har truppen gått i land
ett stycke upp i Löddeåmynningen vid Borgeby fäste. I kväll vill
han närvara vid vigilian i domkyrkan.

Skaran har hunnit till Lunds västra fälad, och vägen går över
en låg backe, varifrån man har en god överblick över staden.
Absalon betraktar den begrundande. Den väldiga domkyrkan,
vars torn han haft som märke under hela resan från Havn,
dominerar som en härskare, en ståtlig symbol för ärkebiskoparnas
makt och vittfamnande strävanden. Bredvid den te sig de andra
kyrkorna små, men även de resa sig högt över de låga halmtaken.
Huru mycken from nitälskan ligger inte bakom all denna
kyrkoprakt!

Följet har hunnit fram till stadens palissad, och strax norr om
den grind, där vägen går in i staden, ligger S:t Peters
nunneklosters stenkyrka, smyckad med sandstensskulpturer av en av
de främsta mästarna från domkyrkans byggnadshytta. Den nutida
gotiska tegelkyrkan är, få vi inskjuta här, byggd först vid början
av 1300-talet.

Mellan stora kvarter, som mest upptagas av kålgårdar, rider
Absalon vidare. I norr skymtar S:t Jakobs lilla kyrka, i
kvarteret öster därom ligga borgargårdar. Vid S:t Clemens kyrka
viker han mot norr, och strax därefter befinner han sig framför
porten till sin gård i Lund, curia Lundensis, Lundagård,
omedelbart norr om domkyrkans område.

<br><b><big>A</big></b>lltifrån den tidiga morgonväkten på S:t Laurentius dag
drager en ström av folk in genom Lunds portar, åkande, ridande
eller gående till fots. Tre högars marknad vid Kristi
himmelsfärdsdag och Laurentiusmarknaden äro årets stora folkfester för
skåningarna. Folkmyllret på torggatan blir allt tätare, och långt
upp i sidogatorna ordnas det för handel i bodar och stånd.

Köpmannen från Lübeck banar sig väg genom mängden för
att vid domkyrkan möta sin färdkamrat från gårdagen,
ärkebiskopens fogde. Han vill gärna bese kyrkan i lugn och ro före
mässan.

Det tog många år att bygga domkyrkan, berättar fogden.
Då konung Knut den helige omkring år 1081 lät lägga grunden,
hade man i detta avlägsna land mycket ringa erfarenhet i fråga
om byggnadsverk av sådan storlek, och dessutom hade man
knappast sett hur murbruk tillreddes och användes förrän
konung Sven Estridsson lät påbörja Heligkorskyrkan i Dalby
omkring år 1060. Ännu mindre visste man att tillhugga så släta
sandstenskvadrer som här kommit till användning. Säkert hade
det varit inkallade främlingar i den första byggnadshyttan,
liksom fogden bestämt visste, att det senare varit flera främmande
<img><small>C. G. Rosenberg foto.</small></img>

<i>Baldakinen framför norra tvärskeppets kapell — synbarligen från början icke
avsedd för denna plats — har en rik ornamentik av rent lombardisk karaktär.</i>
<img><small>C. G. Rosenberg foto.</small></img>
<img><small>C. G. Rosenberg foto.</small></img>

<i>I medeltidens Lundadôm hade präster och lekmän skilda kyrkorum,
vilkas omfattning nu som då markeras av de två plan, som skiljer
koret och tvärskeppet — den forna prästkyrkan — från långhuset med
dess tre skepp. Bilden till vänster visar trappan från norra sidoskeppet
till tvärskeppet. I fonden den lombardiska baldakinen.

Tympanonstenen härovan utgör ett egendomligt inslag i
domkyrkoskulpturen. Den är nu inmurad över södra torningången men har
en gång hämtats från kyrkan vid Helgeandshuset.</i>
<img><small>C. G. Rosenberg foto.</small></img>

<i>Den praktfulla absiden i Lunds domkyrka kan framgångsrikt tävla
med det skönaste och bästa i Västerlandets romanska arkitektur.</i>

män bland hyttans ledare; han hade hört talas om både en
Donatus och en Regnerus. Konung Knuts byggnadsplan hade
betydligt utvidgats av ärkebiskop Asker, som dock inte fick
uppleva att se sin domkyrka färdig. Men huvudaltaret i kryptan,
där dopen förrättas, hade han kunnat inviga åt Johannes
döparen år 1123. Det blev i stället hans efterträdare, ärkebiskop
Eskil, förunnat att år 1145, ungefär sextiofem år efter kyrkans
första grundläggning, inviga högkorets huvudaltare till den heliga
jungfrun Marias och martyren Laurentius ära.

Just som lybeckaren vördnadsfullt betraktar bildverken i den
ståtliga västportalen, där Kristus, flankerad av ärkeänglarna
Gabriel och Mikael, tronar med ena handen lyftad till välsignelse,
rasslar det uppe i norra tornet, och strax därefter dånar klangen
från klockorna ut över staden. Tysken tycker att marken darrar
och blir nästan bedövad. Men mellan de väldiga klockslagen
märker han, att luften fylles av klockklang även från andra håll.
Från staplar och torn vid stadens alla kyrkor ringer det.

Det är kallelsen till dagens högmässa. Den överröstar sorlet
på torggatan, och efter en stund äro stadens många kyrkor fyllda
av folk, som andaktsfullt uppleva mässoffrets under. I hopp om
avlat deltaga många i den högtidliga procession, som för
lekmannen utgör Laurentiusfestens höjdpunkt.

Folket strömmar åter till torggatan, som blir en enda
myllrande trängsel. Mullrandet från ett par trummor kommer sorlet
att stillna av en smula. Prefektens fogde hörs uppläsa den
sedvanliga kungliga kungörelsen om marknadsbestämmelserna, om
villkoren vid köp och om de stränga straffen för den, som bryter
marknadens frid.

Köpslagandet sätter nu i gång på allvar. Vid myntmästarens
växlingsbod råder full trängsel av folk, som vill växla till sig
penningar av den nya präglingen. Vid växlingen göres ett avdrag till
kronan, som på detta sätt får en inkomst av myntverket i staden.

Så har Laurentiusmarknaden kommit i gång, och flera dagar
framåt sätter den sin rörliga prägel på staden. Och i den
kunglige prefektens gård mottager Thord med jämna mellanrum sina
torgfogdars och myntmästarens redovisningar över influtna tull-
och växelavgifter.

<br><b><big>L</big></b>ivet i staden flyter åter i sin vanliga fåra. Marknaden är slut,
men ändå är det mycket som händer. Det katolska 
kyrkoårets många helgonfester ge full sysselsättning åt det talrika
prästerskapet. Varje lördag är det torgdag. Med jämna
mellanrum presiderar Thord på stadens ting på den öppna platsen
söder om prefektens gård, och det skånska landstinget samlas
årligen ett par gånger på samma plats. Då och då fylles staden
av ärkestiftets präster på landemöte. Och ideligen komma nya
peblingar till domskolan, Nordens äldsta läroanstalt, grundad av
Knut den helige, för att lära latin och utbildas till klerker.

</chapter>
<chapter name="Andreas Lindblom: En liten gosse upplever 1100-talet">
<h2>Andreas Lindblom:</h2>

<h2>EN LITEN GOSSE UPPLEVER
1100-TALET</h2>

<b><big>D</big></b>en gamla kyrkan låg alldeles vid prästgårdens trädgård eller
kanske det är hövligare att säga att trädgården vågat sig fram
ända till kyrkmuren. Det var i varje fall bokstavligen i skuggan
av den höga kyrkväggen som de nio prästbarnen lekte datten
eller gick på styltor, som köksan rensade fisken och julgrisen
hängdes i bakbenen från grågyllenträdets nedersta gren. Strax
bredvid låg potatiskällaren och klockstapeln som var uppbyggda
på nunneklostrets murrester. Även här var sålunda Guds och
prästens nyttigheter blandade om varandra. I ännu högre grad
skulle man kunna säga detta om prostinnans matkällare som
helt enkelt var inrymd i det år 1609 nedbrända kyrktornets
bottenvåning. Där var väggarna ännu svarta av sot och takets bjälkar
till hälften kolnade. Där luktade brand och sillake och rökt
skinka. Och där tyckte man att det kändes isande kallt mitt i
sommaren.

Lille Jonathan var elva år och hans käraste tillhåll var alla de
krypin som fanns i kyrktornet och klosterruinerna. Till det
roligaste hörde att kliva opp i klockstapeln. Där hängde jättelika
klockor i ofantliga bjälkar. Där var mörkt och kusligt när
luckorna var stängda och ljuset kom in bara som vassa strimmor.
Kväljande kändes doften av tjära, fett och färska rep. Likbåren
och de förrostade gamla gravkorsen och de år efter år bevarade
begravningskransarna av glas ökade klockstapelns stämning av
förgängelse och dom. När det klämtades afton, som man alltid
gjorde under sommaren, var Jonathan dock inte rädd att gå dit.
Det gamla fattighjonet Niklas drog med sina trötta armar svagt
och långsamt i repet och klämtade tio slag medan hans
förvärkta fingrar flyttade träpinnen i väggen tio gånger från hål till
hål. Niklas pratade aldrig med någon människa. Han bara talade
med obeskrivligt pipig stämma till den stora svarta katten som
aldrig lämnade honom och som med svansen sakta följde med i
klämtningen. Men när den ordinarie ringaren ringde till
begravning och bjälkarna jämrade sig och knastrade och klockorna
svängde upp och kläppen slog till med hiskligt dön, då blev
Jonathan rädd. Ringkarlen var en drinkare och tusenkonstnär.
Han hade varit i Stockholm och hette Johansson. Han berättade
många hemska historier, om repet som nunnorna gisslade sig
blodiga med — det hängde förresten ännu kvar i tornkammaren
— och om lönngången som gick mellan nunneklostren i Askeby
och Vreta under Roxens botten. Den började i tornkammaren
här hemma. För länge sedan hade en karl gått ned för att finna
vägen genom den nedrasade underjordiska gången men han hade
aldrig kommit opp igen. Och då hade man murat igen gången.
Johanssons far hade själv varit med när det skedde.

Den lille gossen lyssnade intensivt. Efter några dagars vånda
hade han fattat sitt beslut som han inte anförtrodde åt någon.
Fast det kändes som om det satt en klump i halsen så visste han
att han inte hade något val, han måste gå ned i gången och leta
rätt på vägen till Vreta kloster. Han lånade i hemlighet sin
mammas vindslykta och bar upp en spade och en låda. En
högsommarförmiddag när det ångade från den jättelika linden vid
kyrkans gavel och orkestern av humlor och bin stämt opp under
dess skyhöga krona smög han sig in i kyrkkällaren och uppför
stegen till tornkammaren och ner i den smala trappan där den
underjordiska gången började. Han arbetade hårt ett par timmar,
han grävde upp flerhundraårig fyllning, murbruk och tegel, kaj-
och duvbon och benrester som lika bra kunde misstänkas
härröra från kyrkogården som från matkällaren. Kring det hela
stod en frän dunst i vilken fågelsmuts, stearin, halvt förmultnade
psalmböcker och mögliga kungörelser ingick som
huvudingredienser. Lådan fylldes, släpades opp och tömdes ideligen. Det
ringde till middag. Jonathan satt alldeles tyst vid bordet
bevarande sin hemlighet men ändå besviken över att ingen
undrade över var han varit så länge. På eftermiddagen fortsatte han
igen. Så fortgick det flera dagar. Trappan blev mer och mer fri;
det visade sig att den ledde allt djupare och längre. Den
underjordiska gången stod för Jonathans syn som en verklighet.
Plöstligt stötte spaden på en vägg. Den var av tegel. Det var
naturligtvis den som murats opp efter olyckshändelsen! På andra
sidan skulle alltså det stora äventyret börja. Men vad var det?
<img><small>C. G. Rosenberg foto.</small></img>

<i>»I jordeböckerna kallas Askeby prästgård än i dag för Borggården, en erinran
om denna helt försvunna kungaborg som kyrkan anslutit sig till.»</i>

<img><small>C. G. Rosenberg foto.</small></img>

<i>»Det var bokstavligen i skuggan av den höga
kyrkväggen som de nio prästbarnen lekte.»</i>

<img><small>C. G. Rosenberg foto.</small></img>

<i>I tornkammaren.</i>

<img><small>C. G. Rosenberg foto.</small></img>

<i>»Strax bredvid låg potatiskällaren och klockstapeln som var
uppbyggda på nunneklostrets murrester. Barnens käraste tillhåll var
alla de krypin som fanns i kyrktornet och klosterruinerna.»</i>


Genom muren hördes plötsligt fjärran orgeltoner. De samlade
sig, de steg och sjönk än i kaskader än porlande. Än var det
med principal och frän trumpet, än med svidande salicional och
brummande borduna — Jonathan kände igen stämmorna ty han
var själv inte obevandrad i orgelverket — som fader Bachs
visioner målades av förfarna händer. Där glittrade g-durfugan,
där himlastormade toccatan i d-moll. Det var tydligen
klockarens Hjalmar, de äldre syskonens f. d. lekkamrat, som
spelade. Så vackert som om han hade haft en föraning om evigheten,
vilket han nog också hade ty han dog av hjärtlidande ett par år
efteråt.

Jonathan stod i mörkret invid tegelmuren och lyssnade. Var
var han? Varför hördes ljudet så nära? Vart ledde gången
egentligen? Skulle han våga bryta sig genom väggen? Vad skulle pappa
säga om allt detta? Och kyrkovärdarna? Och de andra
sockenborna? Men sanningen <sp>måste</sp> fram. Alltså framåt med
järnmejsel och hammare! Ett stycke tegel ramlar ned, ett till och ett
till. Så med ens faller en klar stråle in i den dammiga gången
och belyser Jonathans smutsiga fingrar och svettiga ansikte. Han
sätter ögat vid hålet och ser till sin häpnad rätt in i kyrkan med
valv och fönster! Det var alltså hemligheten med den
underjordiska gången! Den hade bara varit en lång igenfylld trappa i
muren från det översta tornkapellet och ner i kyrkan. Besvikelse,
men samtidigt triumf. Ett högviktigt problem var löst. Och full
av stolthet täppte den lille fornforskaren noga igen hålet och smög
sig ut för att kunna tvätta och borsta sig tills alla skulle
församlas vid eftermiddagskaffet i bersån.

Så småningom invigdes mamma och alla syskonen i
kunskapen om det hemlighetsfulla kyrktornets nyupptäckta
struktur. Pappa sist, och det gick mot förmodan bra. Jonathan lånade
ett måttband och började rita och mäta och skrev upp sina
iakttagelser i en notesbok med svarta vaxdukspärmar som för
ändamålet inköptes i handelsboden.

Nunnornas trappor och gångar i tornet och kyrkan själv
förvandlades efterhand till arkitektur. Och allt efter som
byggnadshistorien klarnade och de flesta frågetecknen besvarades greps
Jonathan av en brinnande kunskapstörst beträffande själva
klostrets historia. Broocmans och Widegrens beskrivningar över
Östergötland och ett par kyrkohistoriska verk på hans faders
bokhylla förslog till en början. Av de sistnämnda fick han gratis
historiens perspektiv: den helige Bernhards väldiga personlighet
tecknades för hans blick och betydelsen av cisterciensernas
överflyttning till Sverige kändes så klar. Ordenskrönikans poetiska
vändningar och dess anda av obeveklig gudsförtröstan och tidlös
ro grep gossens sinne. Om och om igen läste han ur
kyrkohistorien de sköna orden:

»Den store örnen med de starka vingarna och de rika fjädrarna
vår store fader Bernhard, stor genom sina förtjänster, hög i den
flykt som hans heliga betraktelse ägde, överförde cederns märg,
det är trons fullkomlighet (läs: munklivet) vilken han erhållit
på Libanons toppar, det är från den gudomliga nådens höjd, till
malörtens öken (läs: Sverige).»

Jonathan såg framför sig krönikans författare långt nere i det
franska klostret där han satt och präntade precis som Viktor
Rydbergs munk under medeltidens stjärnenatt. Krönikören
berättade vidare om hur den fromma kungafamiljen i Sverige
upplät Alvastra åt cistercienserna. Själv visste Jonathan att Vreta
grundats från Alvastra och Askeby från Vreta. Men hur få veta
mer om det älskade Askeby?

Nu är det så, att i de svenska prostarkiven mångenstädes
finns ett exemplar av Diplomatarium Suecanum som på sin tid
överlämnats från höga vederbörande — väl en relikt av gamla
tiders respekt för prästerlig humanism! Lille Jonathan
fördjupade sig i registren och noterade alla ställen där »Askaby» förekom.
Han läste de på svenska avfattade innehållsbeskrivningarna,
stavade på latinet och slog upp enstaka ord i Sjögrens lexikon.
Han kom snart till klarhet om vad testamentenas vanligaste
gåvor till klostret brukade utgöra. Han fick också reda på att
påven Lucius III senast i nådens år 1185 utfärdat en bulla till
skydd för Askeby nunnekloster. Då Vreta hade grundats år
1162 och Askeby var senare, så syntes dateringen av sistnämnda
kloster sålunda ganska klar! Jonathan kände sig mycket lycklig,
ungefär som om han redan var ett stycke på väg uppåt mot en
professorstol.

Av lek och ras blev det inte mycket under resten av sommaren.
Men desto mer av klosterdrömmerier. Jonathan levde i
1100-talet och verkligheten syntes så fjärran. Den kom plötsligt i
dödens skepnad. En kväll hördes inte aftonklämtningen. Då
denna alldeles särskilt utgjorde ett föremål för gossens inlevelse,
blev en närmare undersökning nödvändig. Det visade sig att
<img><small>C. G. Rosenberg foto.</small></img>

<i>»Råa men gripande är onekligen dessa bilder; ångest talar ur de
stirrande ögonen. Demonen är visserligen kuvad, men man ser honom
undertill i ett djuransiktes skepnad, fjättrad vid människorna.»</i>

<img><small>C. G. Rosenberg foto.</small></img>

<i>Från prästgården mot kyrkan.</i>

gubben Niklas var sängliggande och mycket sjuk. Jonathan fick
som vanligt bära en kruka med sagosoppa till fattighuset och
hjälpa sin mamma att sjunga för den döende som låg i
augustihettan i stora rummet bland alla de andra hjonen. Den svarta
katten tronade som alltid på sängtäcket. Ett par dagar senare
sade mamma att Niklas nu kommit till Gud i himmelen. Men
jungfrurna sade att de inte trodde det, för det sista han gjorde
var att han med händerna strypte den svarta katten! Han ville
»göra å mä na» så att inte de andra hjonen skulle kunna vara
elaka mot henne.

Sommaren led mot sitt slut. Två händelser från dessa veckor
har stannat i Jonathans minne, den ena liten och den andra
stor, låt vara att på den tiden skillnaden i proportioner inte
var så märkbar. När rågen var bärgad hölls i prästgården det
sedvanliga storkalaset för sockenborna. En fatal händelse
inträffade. Isbaljan där glassen skulle frysas stod som vanligt i
kyrkkällaren. På något oförklarligt sätt hade det för frysningen
nödvändiga saltet råkat tränga in i glassformarna och all glassen
blev förstörd och den farliga situationen kunde räddas endast tack
vare kompottburkarna i handkammaren. Det var bra ledsamt
för prostinnan, förvisso också för lille Jonathan, men dock en
övergående prövning. Några dagar senare kom äldsta syster hem.
Hon var sjuksköterska och hade överansträngt sig. Hon var blek
och eländig och fick genast intaga sängen. En morgon ett par
veckor senare samlades alla i sjukrummet utom Jonathan som
var minst och som därför fick tillsägelse att vänta utanför. Det
var en stilla solig dag. Han satt och tänkte på klostret som
vanligt. När han kallades in stod fönstren vidöppna mot kyrkans
gavel. Alla grät och de sade att stora syster var död.

Kyrkkällaren som varit utgångspunkten för Jonathans
forskningar blev nu hastigt utrymd och föremål för ivrigt arbete.
Kusken spikade upp träribbor och gjorde som en stor bur och
lakan spändes på insidan och i taket så att de sotiga bjälkarna
alldeles försvann. Förskräckligt mycket granris lades på golvet.
Där ställde man systers svarta kista på två bockar mellan
blommande agapanthus och med locket öppet. Ty alla sockenborna
skulle se den döda.

Det var för Jonathan sommarens sista minne från kyrkan.
Ett par dar senare körde vursten fram med hästarna Cæsar och
Ajax. Jonathan och hans bröder for som vanligt in till skolan i
<img></img><i>
»På de två långa parallelltrapporna i norra och södra tornväggarna
skred den kungliga sviten upp och ned från kyrkans inre och till
logen.» Den underjordiska gången var den norra (vänstra) trappan! —
Snedstreckning markerar ursprungligt murverk (gråsten eller kalksten),
rutstreckning och svart senare murverk. Uppmätning av författaren
omkring 1901, renritad av Kartografiska institutet 1941.</i>

Linköping. Där kunde forskningarna om klostret fortsätta i
stiftsbiblioteket tack vare den snälle bibliotekarien Friberg som inte
alls tyckte att Jonathan var för liten för att få läsa i en så stor
och tung bok som Hildebrands »Sveriges medeltid». Fastän
många nya intressen kom farande till skolpojkens hjärna som
fåglar under himmelens fäste kunde de likväl inte skymma bort
det faktum att under denna soliga sommar hade en liten gosse
upplevat 1100-talet.

<br><b><big>Å</big></b>ren gick. Så småningom klarnade fullständigt den märkliga
klosterkyrkans historia. För trettiofyra år sedan publicerades i
Fornvännen en uppsats betitlad »En gammalromansk torntyp i
Östergötland». Författaren, densamme som nedskriver dessa
rader, uppvisade där att Askeby kyrka en gång haft korsarmar
och kor med utskjutande korrundlar samt att kyrkan var
åtskilligt äldre än själva klosteranläggningen. Han tolkade
kyrkkällaren i bottenvåningen som ett dopkapell och tornkammaren
<img><small>C. G. Rosenberg foto.</small></img>

<i>»Prostinnans matkällare, som helt enkelt var inrymd i det 1609
nedbrända tornets bottenvåning.» Restaurerad till gravkapell 1913.</i>


som en loge för en förnäm person och såg bl. a. i denna
anordning ett indicium för inflytande från nordvästra Tyskland.
Sambandet mellan Askeby och Svinstads (Bankekinds) samt Sankt
Lars kyrka i Linköping var omisskännligt. De ansågs bilda en
särskild arkitekturgrupp, »Askebygruppen». Lärde män
fortsatte att forska i detta ämne. Johnny Roosval framkastade
sålunda några år senare hypotesen att Askeby kyrka var byggd
efter mönster av den äldsta domkyrkan i det närbelägna
Linköping. Därefter uppvisade Sigurd Curman att hela denna grupp
stod i samband med Vreta tidigaste kyrka (äldre än klostret) och
att samtliga dessa kyrkor mer eller mindre direkt återgick på den
äldsta domkyrkan i Linköping, av vilken nu bara grunden finns
kvar, framgrävd av Curman och Romdahl under den nuvarande
domkyrkans golv.

Sedermera har Erik Lundberg ägnat Askeby och många andra
av våra tidigaste landskyrkor ett inträngande studium, vars
viktiga resultat han nedlagt i sitt beundransvärda magnum opus
»Byggnadskonsten i Sverige under medeltiden». Han framhåller
särskilt Askeby kyrkas släktskap dels med uppländska, dels
med skånska kyrkobyggen. I måtten råder t. ex. en märkvärdig
överensstämmelse med Sankt Per i Sigtuna, där också tornets
egenartade dubbeltrappor återfinnes. Lundberg påvisar å andra
sidan hur sandstensskulpturerna i Askeby — som han anser
ursprungligen ha smyckat kyrkans korabsid — hänger samman
med den lombardiska bildhuggarskolan vid Lunds
domkyrkobygge. Råa men gripande äro onekligen dessa bilder; ångest
talar ur de stirrande ögonen. Demonen är visserligen kuvad,
men man ser honom undertill i ett djuransiktes skepnad och med
band och snara är han fjättrad vid människorna. 1100-talet —
då det alltjämt blotades på sina håll i Sverige och kampen mellan
kungaätterna rasade blodig — var ju inte heller precis en tid för
lek och löje.

1100-talets stenskulptur i Östergötland är mycket mager.
Dopfuntar och portaler från den tiden — som på Gotland, i
Västergötland och i Skåne är guldgruvor för vår kännedom om tidens
stil och åskådning — finns här endast föga av. Den rika
dekoration med djurbilder som enligt skriftligt vittnesbörd en gång
smyckat ytterväggen i Vårdsberg, närmaste grannkyrkan till
Askeby, är borta eller låt oss hoppas tills vidare dold under den
tjocka kalkputsen. Större delen av Vårdsbergs ursprungligen så
<img><small>C. G. Rosenberg foto.</small></img>

<i>»Större delen av Vårdsbergs ursprungligen så förnämliga
rundkyrka finns kvar, inklämd mellan 1700-talstornet och den stora
anläggningen med korsarmar och kor från senare medeltid.»</i>


förnämliga rundkyrka finns däremot kvar, inklämd mellan
1700-talstornet och den stora anläggningen med korsarmar och kor
från senare medeltid. I det inre av kyrkan — nyligen utmärkt
restaurerad av Lundberg — med dess rader av nischer har man
dock alltjämt en viss förnimmelse av att stå i ett dopkapell eller
i en gravkyrka på provinsialromersk mark.

Tillkomsten av Askeby och en hel del andra mer betydande
kyrkor i Östergötland är ett uttryck för samma livliga intresse
för kyrkligt kulturliv från den sverkerska konungaättens sida,
som gjorde sig gällande i fråga om de av dess medlemmar
grundade cistercienserklostren. På sina talrika kungsgårdar låter
konungen och hans fränder uppbygga för sin tid
anmärkningsvärt ståtliga kyrkor. Man får härigenom en påtaglig illustration
till östgötalagens ord: Konungen låter kyrkobygge börja,
bönderna föra det till slut. I jordböckerna kallas Askeby prästgård
än i dag för Borggården. Erik Lundberg ser häruti en erinran om
den nu helt försvunna kungaborg som kyrkan med dess loge
(s. k. empor) anslutit sig till. I tornrummets loge var de grova
och valhänt murade väggarna vid förnämliga besök säkerligen
täckta av bonader och på golvet låg björnhudar och fällar. Här
uppe kunde konungen ostört lyssna till gudstjänsten som pågick
där nere hos folket. Eller också kunde han låta sin hirdpräst
läsa enskild mässa vid emporens altare i den halvrunda nischen
mot öster. På de två långa parallelltrapporna i norra och södra
tornväggarna skred den kungliga sviten upp och ned från
kyrkans inre och till logen. Underligt tänka sig att furstar och
riddare vandrat genom dessa trånga passager och över dessa
branta och skrovliga trappsteg för att dyrka himmelens och
jordens Konung! Obekväm väg. Men obekvämt och svårt var det
förvisso också att stiga från asatrons dunkla djup upp mot det
kristna evangeliets höjder. Kungatrappan förvandlades i tidernas
fullbordan till en underjordisk gång där folkfantasien lekte och
lille Jonathan grävde. Men en gång när ytterligare »åtta hundra
julenätter tänt sina ljus», kanske inte ens <sp>så</sp> mycket kommer att
finnas kvar av vår egen tids slottstrappor och tekniska
underverk! Tidens tanks rullar obevekligt fram och grusar de tempel i
tankens och verklighetens värld som människan i sin 
ofullkomlighet lyckligtvis aldrig tröttnar att bygga upp på nytt.

</chapter>
<chapter name="Adolf Schück: Sankt Eriks minne">
<h2>Adolf Schück:</h2>
<h2>
SANKT ERIKS MINNE</h2>

<b><big>D</big></b>en första historiska källskrift, som har något att förtälja om Sankt
Eriks liv och eftermäle är en i Västergötland, troligen ett 80-tal år efter
hans död upptecknad konungalängd.

»Den tolfte var Erik konung. I en olycklig stund blev han hastigt
avdagatagen. Han gjorde ständigt goda gärningar, medan han levde, och
Gud gav honom god lön därför. Nu är hans själ i ro med Gud och hans
helgon, och hans ben vila i Uppsala och hava där sett och uppenbarat
många fagra järtecken med Guds nåd.»

Allt vad vi få veta om Sveriges nationalhelgon är att han efterträtt
Sverker den äldre, gjort sig känd som en god konung, sedermera
plötsligt bragts om livet och att många underverk skett vid hans grav i
Uppsala. Sistnämnda upplysning tyder på att hans kvarlevor tidigt
varit föremål för religiös kult, vilket bestyrkes av en anteckning i ett
kalendarium från Vallentuna kyrka i Uppland. Denna märkliga
handskrift, som tillkom redan 1198, har för den 18 maj en anteckning om att
detta datum är en kyrklig festdag till åminnelse av konung Eriks död.

Huruvida kulten av Sankt Erik vid denna tid inskränkt sig till
Uppland eller haft en vidsträcktare omfattning, veta vi icke. Ett mycket
omdebatterat påvebrev från 1170-talet, vilket fördömer en inom det
svenska riket förekommande kult av »en man, som blivit död under
dryckeslag och rus», har av vissa forskare tagits till intäkt på en då
florerande kult av Sankt Erik. I kampen mellan de sverkerska och erikska
ätterna skulle den avlidne konungens minne ha begagnats av
propagandan. Den förra ättens anhängare skulle hos påven ha nedsvärtat
konung Eriks rykte, som redan börjat omstrålas av helgonglorians glans
vid den tidpunkt, då hans son Knut sökte återerövra faderns rike. Det
torde emellertid vara omöjligt att fastslå, att den i påvebrevet
omnämnda kulten gällt Sankt Erik. I Norden förekom då en tämligen
vildvuxen kult av olika lokalhelgon, av vilka flera sedermera blivit helt
förgätna.

Allt det som eljest berättas om Erik den heliges liv i historiska
framställningar — om hans konungaval, hans lagstiftande och rättsskipande
verksamhet, hans fromhet och färdigbyggande av Gamla Uppsala
domkyrka, korståg till Finland och hans död vid den danske prinsens
Magnus Henriksson överfall mot Trefaldighetskyrkan i Östra Aros — allt
detta är hämtat ur en troligen på 1270-talet författad legend. I vad
mån denna kan anses vara tillförlitlig i sina uppgifter är ett mycket
omdiskuterat problem. Det kan icke bestridas att legenden företer en
mängd schablonmässiga drag, men detta utesluter givetvis icke att vissa
<img><small>C. G. Rosenberg foto.</small></img>

<i>Västportalen i Uppsala domkyrka pryddes länge av en Sankt Eriksstaty, om vars undergörande
verkan ryktet gick vida. Detta utsökta arbete från en fransk medeltida skulpturskola är nu
förlorat, men en medeltida kopia finns bevarad i den lilla landskyrkan i Roslagsbro i Uppland.</i>

<img r><small>C. G. Rosenberg foto.</small></img>
<i>Detalj av Sankt
Eriksskulpturen i Roslagsbro.
Helgonkonungen är här på
senmedeltida vis framställd som
en mild, skägglös yngling:
icke av egen rå styrka men
genom Guds kraft kunde han
utföra sin gärning.</i>

av dess uppgifter bland annat de om korståget till Finland och
martyrdöden i Uppsala grunda sig på en inom biskopssätet i Uppsala
fortlevande tradition. Sannolikt har konungens lik efter hans bråda död förts
till domkyrkan i Gamla Uppsala, där den forna helgongravens plats
ännu markeras av en häll. Vallentunakalendariet ger oss ett klart
vittnesbörd om att det uppländska prästerskapet redan på Knut Erikssons
tid omhuldade kulten av den i stiftskatedralen bisatta konungen.

Erik den heliges martyrdöd har sannolikt skett just på den plats, där
Uppsala domkyrka nu reser sig. Här har tidigare funnits en äldre
romansk kyrka, som försvarats av ett fristående fästningstorn eller
»kastal». I och med uppkomsten av en Sankt Erikskult fick denna plats en
ökad religiös betydelse. Helgongraven i Gamla Uppsala domkyrka fick
sin medtävlare i själva skådeplatsen för martyriet. Den senare, som låg
strax invid en av Upplands framväxande köpstäder, Östra Aros, blev
givetvis alltmera besökt. Redan på 1200-talets början torde biskoparna
i Gamla Uppsala ha umgåtts med tanken att förflytta sitt säte till en
mera lämplig plats. En förödande eldsvåda i den gamla
gråstenskatedralen accentuerade vid århundradets mitt detta problem. 1257
utfärdade påven Alexander IV en skrivelse, som medgav att Sveriges 
ärkebiskopssäte fick förflyttas till en mera lämplig plats. Det var självklart
att denna skulle bli Östra Aros.

Vid denna tid hade Sveriges krona flyttats över på en ny dynasti:
folkungarnas. Det låg såväl i det upsaliensiska domkapitlets som i
folkungaregenternas intresse att starkare hävda den i Östra Aros stupade
martyrkonungens ställning som nationalhelgon. Icke minst inom
Uppsala ärkestift hade kulten av Sankt Olov nått en enastående omfattning,
varom de talrika vallfärderna till det älskade bondehelgonets grav i
Trondheim gav ett tydligt vittnesbörd. Om Sankt Erik skulle ha
utsikter att kunna hävda sig i konkurrensen med sin övermäktige norske
medtävlare krävdes det ett målmedvetet arbete från svensk sida: ett
upptecknande av hans »legend», författandet av ett »officium» för
gudstjänsterna till hans ära, en praktfull katedral, som bevarade hans reliker, och
framför allt en energisk propaganda bland folkets breda lager om de
underverk, som skett genom hans åkallan eller vid vallfärder till hans
grav. Det var detta program, som fullföljdes i Uppsverige sedan den
första folkungen hyllats som konung vid Mora sten och därefter
förrättat sin bön vid Sankt Eriks grav i Gamla Uppsala.

Påvebullan om det svenska ärkebiskopssätets förflyttning tillkom
under det tidsskede, då en ny banbrytande byggnadsstil, gotiken, under
sitt segertåg genom det kristna Västerlandet nådde dess nordliga
utmarker. På den höjd vid Fyris västra strand, där Sankt Erik lidit
martyrdöden. började man uppföra en storslagen gotisk katedral med anlitande
av franska byggmästare och stenhuggare. Inga kostnader sparades för
att ge Sankt Eriks reliker det arkitektoniska omhölje, som ett
nationalhelgon kunde göra anspråk på. Domkyrkans västportal smyckades med
Sankt Eriks staty. Tyvärr har originalet gått förlorat, men lyckligtvis
har detta ädla franska skulpturverk bevarats i en polykromträkopia,
som haft sin fristad i Roslagsbros idylliska landskyrka.

Medan det stora katedralbygget ännu stod i sin begynnelse,
överfördes Sankt Eriks reliker till Östra Aros 1273. Överförandet
(translationen) skedde den 23 januari, vilket datum sedermera i den gamla
almanackan framflyttades en dag, vilken betecknades som »Ericus
translatus». Sin hängivne befrämjare hade Sankt Erikskulten i ärkebiskop
Folke Ängel, som redan förut hade medverkat till att utarbeta ett
»officium» till helgonets ära. Troligen blev även »Erikslegenden»
utarbetad på den nitiske ärkebiskopens initiativ. Likaså började man
uppteckna de underverk som skett genom helgonkonungens åkallande.
Ärkebiskop Folkes systerson Israel Erlandsson fullbordade sedan denna
utomordentligt intressanta »mirakelsamling», till vilken vi senare
återkomma.

Vid 1300-talets början stod den upsaliensiska agitationen för Sankt
Eriks kult alltjämt i sitt flor. Det berättas då att hans reliker besiktigats
i närvaro av hertig Erik Magnusson och några högre prelater. Skrinet
innehöll helgonets i sex knyten inlagda ben jämte huvudskål.
Sedermer ha relikerna flera gånger besiktigats, sista gången 1915. Vid en
anatomisk undersökning har konstaterats, att en halskota var
genomhuggen med ett skarpt vapen. Dödshugget har träffat en person som
legat med ryggen mot marken, vilket bestyrker legendens uppgift om
att Sankt Erik omkommit under ett stridstumult. För den händelse han
bragts om livet genom en regelrätt avrättning borde dödshugget riktats
mot hans nacke. Bland skrinets reliker finnes även en krona. Med den
naturliga misstänksamhet, varmed senare generationer betrakta
medeltida reliker, har även denna kronas autencitet ifrågasatts. Intet
avgörande hinder finnes emellertid för att detta höghetstecken daterar sig
från 1100-talet och att den då har burits av en konung. I varje fall
företer »Sankt Eriks krona» ytterst primitiva drag, vilka utesluta att den
härrör från folkungatiden.

Sankt Eriks dödsdag den 18 maj och de därmed förenade
processionerna fingo med tiden en allt större betydelse. »Eriksmässan» blev
Uppsalabygdens stora högtid, men knappast någon för hela riket gemensam
festdag. Likväl hade den mer än väl lämpat sig härför. Våren hade ju
då på allvar brutit in och på åkrarna hade säden skjutit i höjden. Vi
känna ju alla uttrycket: »När Erik ger ax ger Olof kaka.» Mycket folk
samlades förvisso i Uppsala för att deltaga i de kyrkliga festligheterna
och dessa fingo därför sitt profana komplement: den samtidigt avhållna
Eriksmässomarknaden. Det är likväl betecknande att denna aldrig
fick samma betydelse som vinterns stora Distingsmarknad, vars anor
ledde tillbaka till den hedniska forntiden och som drog till sig besökare
från de mest avlägsna landsändar. Mången av dem som besökte
Eriksmässan lockades kanske främst av hoppet om att helgonet skulle bota
hans bräckliga hälsa.

Från 1300-talets början finnes bevarad en märklig samling
uppteckningar av de underverk, som skett genom Sankt Eriks åkallan. Ett av
de mirakelexemplen synes härröra från våren 1270. En munk från
Gotland låg då sjuk i gråmunkeklostret i Östra Aros. Under »gångdagarna»,
som då inföllo omedelbart efter den 18 maj, blev Sankt Eriks kropp —
»såsom sed är» — buren i procession och under sång från Gamla Uppsala
kyrka till Östra Aros. Den sjuke främlingen hörde sången och
frågade sin omgivning om orsaken härtill. Man upplyste honom då om,
att »Sankt Eriks skrin» bars genom klostret. Munken åkallade då
helgonet och åter vann sin hälsa.

Denna lilla notis upplyser oss alltså om, att Erik den heliges reliker
redan i Gamla Uppsala domkyrka blivit lagda i ett skrin och att man
därifrån burit dem i högtidlig procession till Östra Aros.

Man har ofta i diskussionen om Sankt Eriks existens framhållit att
denna procession över Uppsalaslätten är en kristen motsvarighet till den
hedniska kulten av sveaguden Frö, vars bild fördes omkring på
åkrarna för att främja årsväxten. Det finnes knappast något skäl att här
förutsätta något direkt samband. Processioner av denna art hörde till
helgonkultens vanliga ackvisita och förekommo inom hela kristenheten.

Enligt traditionsuppgifter från 1600-talets slut skulle helgonskrinet
ha burits på en stenlagd gata mellan Uppsala domkyrka och Gamla
Uppsala. Detta bekräftas av en tysk diplomats dagboksanteckningar
från 1590-talets Sverige. Man hade berättat för honom, att den på
Mora äng valde konungen efter kröningen i Uppsaladomen hade fortsatt
färden till »Gamla Uppsala för att i kyrkan där förrätta böner och
ceremonier. Och dit har fordom fört en stenlagd väg, som man kallat S:t
Eriks gata.» Ligger det icke nära till hands att antaga, att »Eriksgatan»,
benämningen av de medeltida konungarnas rundfärd genom rikets
huvudprovinser efter konungavalet på Mora äng, fått sitt namn efter
Sankt Erik? Huruvida denna tolkning, som gjordes redan på 1600-talet,
kan vara riktig är ett intrikat filologiskt spörsmål. Så mycket är
oomtvistat, att själva sedvänjan — att den nytillträdande konungen skulle
rida runt riket och hyllas av de olika landstingen — fanns redan före
Erik den heliges tid. Men ej heller kan det fastställas om själva ordet
»Eriksgata» är äldre än 1200-talets slut.

Sankt Eriksrelikerna ha troligen fyllt en viss funktion vid
folkungatidens konungaval. I den på 1340-talet utarbetade landslagen, skulle
den på Mora äng valde konungen svära sin ed på evangelieboken och på
relikerna under åkallande av »Jungfru Maria och S:t Erik konung och
alla helgon och helgedomar han håller handen på». Kanske detta kan
tolkas som att Sankt Eriksskrinet burits ut till valakterna på Mora äng?

I tider av svåra hemsökelser kommo de undergörande relikerna i
Uppsala att helt självfallet bli föremål för en allt intensivare kult. År
1359 rasade pest i Norden, bland dess offer märktes den svenske
tronföljaren Erik Magnusson och hans familj. En uppgift finnes från detta
år, att man velat avvärja pestens härjningar genom en högtidlig
procession. Härvidlag befanns emellertid skrinet vara i så bristfälligt skick,
att det måste undergå reparation. Detta första kända Sankt Eriks skrin
har tydligen icke varit tillräckligt hållfast för att tåla vid de årliga
processionerna över Uppsalaslätten eller också har det ansetts vara alltför
anspråkslöst eller ålderdomligt. Då Sverige efter ett halvt sekels
orostillstånd omsider upplevde en längre fredsperiod, uppdrogs 1405 åt
Lambert Guldsmed i Stockholm att åstadkomma ett nytt helgonskrin.
Mäster Lambert torde ha varit sysselsatt med detta arbete ej mindre än ett
tiotal år och bevarade räkningar tyda på att högst betydande belopp
utanordnats härför.

Från och med 1300-talets senare hälft har Sankt Erik även fått en
ny funktion som Stockholms skyddspatron. Nutidens svenskar associera
också Sankt Eriks bild främst med rikshuvudstadens sigill. Johannes
Messenius ansåg, att helgonkonungen alltsedan stadens grundande varit
dess skyddspatron. Birger Jarl hade upphöjt Stockholm till huvudstad och
<poem><i>»til sköldemärka den by gav
ansiktet sankt Erick av,
som var Sveriges rikes patron,
med långt hår, det har en gullkron».</i></poem>
I själva verket har Stockholms Sankt Erikssigill tillkommit minst ett
sekel efter Birger Jarls död. Vi anträffa det för första gången 1376 och
efter denna tid börjar det efterhand uttränga ett äldre stadssigill, vars
bild var en stadsbefästning med torn och murar. Vad var orsaken
härtill? Näppeligen en manifestation av Stockholms nationella inställning,
ty staden var då helt och hållet behärskad av sitt tyska borgerskap. 
<img><small>ATA foto.</small></img>

<i>Som legendarisk korstågsfarare fick Sankt Erik sina gärningar och dåd
hugfästade både i skriftdokumenten och i kyrkornas bildframställningar. På
bilden härovan — en senmedeltida målning på en altartavla från Länna
kyrka i Uppland — ses Erik segla i österled med biskop Henrik vid sin sida.</i>

Snarare berodde det på att Sankt Erik var ett av Storkyrkans tre
skyddshelgon — av vilka Sankt Nicolaus dock var den förnämsta — och att
staden tillhörde Uppsala biskopsdöme. Något påtagligt samband mellan
Sankt Erikskulten och Stockholm fanns givetvis icke: staden hade ju
aldrig existerat på helgonkonungens tid. Kanske man kan sätta
Erikssigillets uppkomst i samband med att den tyske usurpatorn Albrekt av
Mecklenburg under sin kamp med folkungarna sökte smycka sin regim
med en nationell symbol? Hans äldste son fick också namnet Erik, 
måhända i avsikt att härigenom vinna ökad popularitet för den främmande
dynastien. Säkerligen låg det en liknande spekulation bakom
namngivningen av den pommerske hertigsonen Erik, som tack vare
gynnsamma släktskapsförhållanden ett femtontal år senare hyllades till Sveriges
konung. Erik var uppenbarligen ett kurant namn för den utländske
fursten, som spekulerade på Sveriges krona!

Då Engelbrekt sommaren 1434 stod utanför Stockholms murar med
sin allmogehär, avsände en tysk köpman en relation om den svenska
frihetsrörelsen till rådet i Danzig. Han berättar, att dalkarlarna ville
fördriva den danske unionsmonarken och återupprätta det nationella
konungariket. »I allt syfta de därhän att det i Sverige åter måste bli
som det fordom var i helga konung Eriks dagar, vilken man här i landet
ägnar en vördnadsfull dyrkan. Då fanns här inga tullar eller sådana
tyngande skatter och pålagor som nu, och därför vilja de hava tillbaka
den rätt och de förmåner, som de i gången tid åtnjöto.» Engelbrekt och
hans anhängare ha alltså i sin agitation mot det danska fogdeväldet
frammanat bilden av den rättrådige och folkkäre konung Erik. Emedan
frihetsrörelsen begynte i Svealandskapen var det också så mycket
lättare att där vinna gehör för dylika paroller än om det gällt de sydligare
landskapen, där helgonkonungen var mindre populär.

Engelbrekt åstadkom att Sankt Erik blev den nationella frihetens
symbol. Det synliga tecknat härpå var det svenska rikssigill — »rikets
klämma» —, som nu kom till användning. Tidigare hade rikets sigill
varit den regerande konungens och sålunda ständigt växlat, nu ersattes
detta av ett med helgonkonungens bild och med en latinsk inskrift, som
i översättning lyder: »Sveriges rikes sigill. Sankt Erik, svearnas och
götarnas konung.» Allt tyder på att denna »riksens klämma» beställdes vid
en tidpunkt, då Engelbrekt utövade ett dominerande inflytande över
Sveriges politik.

»S:t Eriks lag» blev till och med beteckningen för den svenska
landslagen, som tillkom mer än tvåhundra år efter hans död! Denna
inadvertens betydde föga i dåtidens politiska propaganda. Helgonkonungen
personifierade den svenska rätten, vars bestånd då stod i fara. Redan
legenden talade om, att han hade »utfärdat rättvisa lagar» och även i
Upplandslagen omtalades denna hans verksamhet.

Sitt sista starka uppflammande torde Sankt Erikskulten ha nått
under den äldre Sturetiden. Då riksföreståndaren Sten Sture den äldre i
slaget vid Brunkeberg tillfogade den danske konungen Kristian I ett
förkrossande nederlag 1472 uppger rimkrönikans författare att ett
järtecken uppenbarat sig på himmeln och styrkt de svenskes mod.
<poem><i>»De sågo ett brinnande svärd över sig vanka
Sankt Erik konung, som är Sveriges värd,
lät då visserligen vanka sitt svärd.»</i></poem>

Yngre generationer har av lättförklarliga skäl vant sig att betrakta
den av Sten Sture till Stockholms Storkyrka skänkta Sankt
Göransgruppen som Brunkebergsslagets segermonument. Detta är endast delvis
riktigt. För Sveriges nationella helgedom, Uppsalakatedralen, 
beställdes samtidigt av Sten Sture och hans anförvanter ett nytt högaltare,
som en tacksamhetens gärd för den lysande segern. Tyvärr förstördes
detta konstverk, som troligen även härstammade från Berndt Notkes
verkstad, vid domkyrkans brand år 1702. Till all lycka blevo stora
delar av skåpet avbildade på kopparstick från 1600-talets slut. Det
finnes även ett kopparstick av »S:t Eriks tavla», en i högkoret
upphängd altarskåpsflygel, på vilken vi se en bild av helgonets gotiska
»skrin», invid vilket två pilgrimer knäböja och vilket omgives av tre
väldiga ljusstakar. Huruvida »tavlan» avbildar det egentliga — av
mäster Lambert förfärdigade — relikskrinet eller blott dess yttre
omhölje, en processionsbår med en konstfullt snidad baldakin, är
omstritt. Invid »skrinet» står en fana, som smyckas av »tre kronor»,
alltså ett indicium på att det svenska riksbaneret betraktades som Sankt
Eriks. Då Sten Sture 1495 for över till Finland för att kämpa mot
ryssarna, uppges det också att han medfört detta nationella vårdtecken,
om vars senare öden vi tyvärr ingenting veta. Dess eftermäle är vår
svenska flagga, vars färger symbolisera de gyllene kronorna mot den
blåa duken.

Förvisso har kulten av Sankt Erik även varit levande under
riksföreståndarna Svante Nilssons och Sten Sture den yngres tid. På den
senares markmynt avbildas han i all sin kungliga skrud. På kyrkornas
senmedeltida vägg- och valvmålningar är hans legend ett ofta använt
motiv, som liksom altarskåpet i Uppsalakatedralen tydligen står i
samband med en danskfientlig propaganda. Erik den helige hade ju lidit
döden för en dansk tronpretendents svärd och det var därför ett
tacknämligt motiv, att för folket åskådliggöra denna tragedi. Motståndarnas
nationalitet markerades genom att deras baner förde de tre
leoparderna, svenskarnas åter åskådliggjordes av Sankt Eriks »tre kronor».

Då Gustav Vasas trupper under befrielsekriget våren 1521 drogo mot
Uppsala, mottogo de en skrivelse från stadens borgmästare och kaniker,
som bevekande bådo dem att ej vara till hinders, då man vid Sankt
Eriks högtid skulle föra hans »skrin och helgedomar med tillbörlig
solennitet och process till Gamla Uppsala som sed var». Förmodligen
respekterades denna önskan, men efter ett tiotal år var allt förändrat. Den
lutherska reformationen gav dödstöten åt kulten av Sankt Erik — han
fick dela de många andra helgonens öde. Processionerna och
vallfärderna upphörde och »Eriksgillena» upplöstes. Sankt Eriksbilden på
Uppsaladomens västportal avlägsnades på grund av den vidskepelse som
»gammalt och gement folk» här bedrev genom att »efter påviskt vis gnida
de sjukas kläder på belätet».

Icke ens Olaus Petri ville dock bestrida att konung Erik varit en god
och rättvis konung. Den store reformatorn ger honom i sin krönika ett
eftermäle, som präglas av författarens demokratiska och rationalistiska
betraktelsesätt. Inledningsvis påpekas, att Erik Jedvardssons börd
var omtvistad: somliga ha sagt att han var son till en rik bonde, andra
att han var född av konungasläkt. »Men det ligger föga makt uppå, vad
släkt han var utav. Det var honom ingen vanheder, att han var
bondeson, utan det är honom en stor ära, att han av ringa släkt födder var,
<img><small>ATA foto.</small></img>

<i>Redan mot 1100-talets slut tycks Erikskulten varit av betydelse i den
svenska riks- och kyrkopolitiken, och under den följande medeltiden blev
helgonkonungen föremål för en hängiven dyrkan. Sankt Eriks-skrinet,
som nu förvaras i Uppsala domkyrka gömmer den märkliga kronan samt
delarna av ett skelett med en genomhuggen halskota. Detta skrin är dock
av senare datum, ett rikt påkostat arbete från Johan III:s tid.</i>

skickade sig så väl, att var man höllt där god för, att han måtte vara
deras konung. — — — Och varde i hans legend nog föregivet om hans
goda umgängelse, besynnerligen varder där berört att han mycket
hellre ville vara sina undersåtar till lättelse än till tunga.» Måhända
ville Olaus Petri med dessa ord erinra Gustav Vasa om, att han ej
behövde skämmas för att han ej var av kunglig börd ävensom
inskärpa hos honom, att han borde visa större mildhet mot det folk,
som utsett honom till sin härskare?

Ehuru Gustav Vasa visade talrika prov på en hänsynslös
pietetslöshet mot alla traditionella värden, synes det dock ha bjudit honom emot
att kasta Sankt Eriks skrin i smältdegeln. Det påstås att han flyttat
helgonskrinet med relikerna från domkyrkan till sitt nybyggda slott i
Uppsala. Hans son Johan III, som hade mera känsla för våra nationella
minnesmärken, är den siste monark, som ägnat Sankt Erik ett
personligt intresse. Det föreligger visserligen en uppgift om att han lät
nedsmälta helgonskrinet för att få sold till sina skotska legoknektar, men
troligen föranleddes denna åtgärd av att han ansåg detsamma allt för
otidsenligt. 1574 uppdrog nämligen den konstälskande monarken åt
guldsmeden Hans Rosenfeldt att tillverka ett nytt skrin, varpå denne
arbetade i sex år med biträde av andra konsthantverkare. Redan innan
skrinet var färdigt hade själva relikerna återförts till domkyrkan. Där
placerades sedan silverskrinet i högkoret under en vacker gravbyggnad
i marmor, som utförts av en nederländsk konstnär, Willem Boy.

Det bör i detta sammanhang anmärkas att Sankt Eriks skrin
ingalunda kommer till sin rätt genom sin nuvarande, alldeles omotiverade
placering. Det vackra silverskrinet döljes av två järnomhöljen, varför
man blott kan uppfatta en skymt av Johan III:s vackra renässansskrin.
Det borde vara mera angeläget för Uppsala domkyrka att åstadkomma
en kopia av Willem Boys vackra marmorskrank kring helgonskrinet,
än att bygga kvasigotiska dopkapell och sångläktare av tvivelaktigt
konstnärligt värde!

<br><b><big>B</big></b>etyder Sankt Erik något för nutidens Sverige? Vill vi vara uppriktiga,
måste vi tillstå att så icke är fallet. De enda som ihågkomma hans
dödsdag äro Sveriges fåtaliga katoliker, som då bruka vallfärda till
Uppsaladomen. Där intar bland de många historiska minnesmärkena
otvivelaktigt Gustav Vasas imponerande gravmonument den dominerande platsen
för senare tiders svenskar. Huru mycket mera vet man icke om den
store riksbyggmästarens liv och gärning än om medeltidens
helgonkonungs! Sankt Erik lever endast kvar i sin egenskap av Stockholms
vapenbild, men det är tillräckligt för att han icke skall bli alldeles
förgäten.

I ett avseende har Sankt Erik måhända en symbolisk betydelse för
nutidens Sverige. Legenden berättar att han gjorde ett korståg till
Finland — och ingen anledning finns att betvivla denna uppgift. Med rätt
eller orätt har den traditionella historieuppfattningen framställt honom
som den, vilken begynte de finska stammarnas kristnande och som
grundade det svenska väldet i deras land. För såväl det svenska som
det finska folket har detta betytt en ödesgemenskap i nära
sexhundrafemtio år. Denna känsla av inbördes samhörighet har fortlevat efter
1809 års skilsmässa och i våra dagar fått en allt djupare innebörd.

</chapter>
<chapter name="Fredrik Paasche: I gränsbygder och lappmarker">
<h2>Fredrik Paasche:</h2>

<h2>I GRÄNSBYGDER OCH LAPPMARKER</h2>

<b><big>U</big></b>nder inbördesfejderna i Norge på 1100-talet hände det gång efter
annan att norska »kongsemner» och upprorsmän sökte sig över till Sverige.
Berättelserna härom blev nedskrivna i Norge och de ge oss en bild av de
svenska gränslandskapen och talar ett och annat om livet bland svenska
hövdingar och bönder. Sagan om konung Sverre är den som berättar
mest för oss; den är upptecknad av en isländare på besök i Norge, men
Sverre själv »sat over og rådde for hvad som skulde skrives», heter det.

Svenska minnen hade kungen många. Han kom till Sverige — den
första gången — sent på hösten år 1176, en ung man som icke vågat
anförtro en enda människa i Norge att han var kungason. Det hade varit
en farlig hemlighet att yppa; jarlen Erling Skakke satt med makten över
Norges rike och tålde inga kungasöner; Magnus, jarlens egen son, bar
den norska kronan.

I Kungahälla sade Sverre farväl till Norge. Över Lödöse drog han
österut i december månad, det blev en tung färd genom vinterlandet. Men
tre dagar före jul var han vid målet för resan, hos jarlen Birger Brosa i
Östergötland. Birger var gift med Birgitta, syster till en hädangången
norsk konung, och Sverre var denne konungs son, konung Sigurds son — 
det yppade han nu för jarlen och dennes hustru. De trodde honom inte
mer än till hälften, och knappt det. Han fick emellertid stanna hos dem
över julen; de satte fram vin och mjöd för sin gäst, men ge honom någon
hjälp att vinna Norge, det ville de icke.

Efter jul drog Sverre till Värmland. Sagaberättaren skriver, med en
humor som kunde vara Sverres egen: »Ikke var det nogen stor skare som
fulgte ham; ti han drog avsted selvannen.» I Värmland ämnade han
uppsöka lagman Folkvid, som var gift med Cecilia, konung Sigurds dotter,
alltså Sverres egen syster. Färden blev svår. »Det var som i gamle fortællinger, 
der kongebarn kommer ut for stemödrer som hekser; i seks eller sju
dager for han vill gjennem store ödemarker og måtte tåle hunger og frost.»

Men Cecilia tog vänligt emot honom, »hun holdt gjestebud for ham»,
heter det. Och i Värmland uppsöktes Sverre av Birkebeinarna, en slagen
norsk upprorsflock på 70 man, somliga med djupa sår, andra i trasor, de
flesta utan vapen, alla helt unga. De valde Sverre till sin hövding, det
var den 7 mars år 1177 på Hammarön (utanför Karlstad). — Sagan
berättar, att: »I denne skaren var det ingen uten Sverre selv som kunde
lægge råd.» Men <sp>han</sp> kunde det.

Så drog Sverre in i Ranrike (Bohuslän) och här — på norsk jord — 
gav hans män honom namnet konung. Det var Sverres mening att draga 
norrut genom Norge, upp till Tröndelag, där Erling Skakke och dennes
son konung Magnus hade många ovänner. Men övermäktiga fiender spärrade 
vägen för Sverre; han måste vända tillbaka till Värmland och
tillbragte där påsken hos en präst. I slutet av april bröt han åter upp: nu
hade han fattat sitt beslut, han skulle draga till Tröndelag genom
Sverige! En besvärligare väg kunde inte tänkas och den förde genom
trakter, som var okända både för Sverre och alla Birkebeinarna. Men ingen
fiende låg i försåt för honom, och färden skulle ge honom ett gott tillfälle
att pröva sina män — och sig själv.

Det är inte möjligt att avgöra längs vilka stigar Sverre färdades; i
sagan nämnas icke många namn, men annars är skildringen utförlig:

»Nu for han gjennem den förste skogen, den var 12 mil lang. De kom
da til Ekshärad. Og da de for derfra hadde de en skog fremfor sig som
var like lang, innen de kom til den trakten som heter Malung. Derfra for
de videre över 15 mils skog til Järnbäraland. I alle disse skoger var det
ingen annen föde å få enn kjöttet av fugl og av elg, og færden blev
vanskelig og tung, eftersom de længe for gjennem ubygder. De måtte utstå
både hunger og kulde og stor trötthet også; hesteskyss eller andre
fremkomstmidler (kjælker, ski) kunde de ikke bruke, ti de for i den tiden
det var værst å fare, just da vårveiret tok snöen bort fra fjell og skoger
og sjöer. Stundom for de over grusmarker, moser og store myrer.»

Men fram kom de — till Järnbäraland. Sagaförtäljaren skriver:

»Järnbäraland ligger under sveakongens vælde, men var hedenskt
område ennu. Innbyggerne hadde aldrig för sett en konge komme til deres
land og var ikke vant til kongers gjennemtåg. Man kunde si at det knapt
var muligt å treffe et menneske som hadde rede på kongsmænn eller
visste om det var mennesker eller dyr.»

De sist citerade, halvt skämtsamma orden är näppeligen att ta efter
bokstaven. Av större intresse är upplysningen att folket i norra Dalarna
ännu var hedniskt. Det är troligt att det förhöll sig så. I avsides liggande
bygder tog det lång tid för kristendomen att vinna seger. Östman
Gudfastsson lät kristna Jämtland, står det på den runsten på Frösön, som
restes av Östman och som tros vara ristad vid mitten av 1000-talet. Men
i en mycket yngre norsk skrift kan vi läsa: »Lodin bonde fortalte på
Härjedalens ’alting’ — det var ved år 1270 — at han kunde minnes de
dager da ikke ett menneske i Ström i Jämtland kunde fremsi Fadervår.»

Det var en stor prövning, står det i Sverresagan, att färdas bland de
oupplysta människorna i Järnbäraland. »Men Gud viste kong Sverre
sin miskunn; straks folket hadde hört kongens ord, blev han mottaget
på beste måte og fikk tillåtelse til gjennemtåg. — Men veien gikk over
ödemarker og moser og store ubygder og elver og sjöer, oftere enn gjennem 
bygder. Og fra Järnbäraland for de gjennem en skog som var 18 mil
lang — opp til det herred som heter Härjedalen.»

Det var Sverres land, står det i sagan; det var norskt land. Men Sverre
följde icke dalen mot väster, han drog vidare mot norr, han ville till
Jämtland. »Han for gjennem en skog som var 38 mil lang; i denne skogen
fikk de ikke annet å ete enn bark og sevje og bær som hadde ligget under
snöen om vinteren.»

En dag då de skulle över en öppen sjö, fällde de träd och band dem
samman till små flottar, var flotte bar tre till fyra man. Sverre själv var
sist med sin flotte och den låg djupt. Då kom en man springande ner till
stranden, en som blivit efter, uttröttad av vandringen — skogen var
ingenstädes så djup som här. Sverre hade varit den siste att lägga från
land, han hörde mannen ropa och gick in till stranden igen och tog
honom ombord på flotten. Nu låg den farligt djupt, de fem ombord stod i
vatten till knäna, heter det. Men fram kom de och lade till vid en
trädstam, som från land låg ut i sjön. På den steg de upp — konung Sverre
sist. Flotten såg de aldrig mer, »straks kongen steg av flåten, sank den
som en sten», säger sagaförtäljaren.

»I to dögn ennu var Birkebeinerna i ödemarken uten annen mat enn
sevje. Tredje dagen var de dödströtte; men like fullt kjæmpet de sig frem
gjennem skogen, inntil det bare var 12 mils vei til bygd. Nu satte de
over en stor elv og la sig ned på elvebredden, efterhvert som de nådde
frem, og orket ikke å gå længer, så trötte var de.» De blev liggande och
såg efter Sverre, som kom sist; han drev ett långt stycke nedåt med
strömmen, innan han nådde land. Han och de två, som följde honom,
tog en kort vila. Därefter gick han bort till de andra och gav dem mod;
nu var det icke långt till bygden, sade han, och till kristna människor.

Så kom han fram till Jämtlandsbygderna. Och fredagen den 10 juni,
dagen före pingstaftonen, stod han framför Nidaros (Trondheim).
Halvannan månad hade färden dragit från Värmland och dit.

Lyckan följde Sverre i Tröndelagen; på tinget i Nidaros blev han
korad till Norges konung. Men sedan kom motgången; på nyåret 1178
sökte han sig åter över till Värmland. Härifrån föll han in i Bohuslän
och tog Kungahälla. Men framgången blev icke långvarig. Sverre ville
till Nord-Norge igen; nu som förra gången tog han vägen genom Sverige.

Med 240 man bröt han upp från Värmland. Men denna gången gick
han mera östligt än den förra, det gällde att undvika de värsta ödemarkerna 
och att så mycket som möjligt hålla sig till bebyggda trakter. Han
drog genom Tiomilaskogen till Järnbäraland (till Äppelbo och Siljansbygden?) 
och därifrån till Hälsingland. Vid Alfta, väster om Bollnäs,
mötte honom en bondehär på mera än 3 000 bönder, säges det, av vilka
120 var i full rustning. De hade högtidligen svurit, att var och en, som
gav Birkebeinarna lejd eller lät dem komma vidare genom landet, skulle
bära nidings namn. Nu stod de där och lät Sverre förstå, att vidare kom
han icke. Och icke fick han visa sig på tinget, sade de, de ville icke
underhandla med honom. Slutet blev emellertid, att Sverre fick komma
till hälsingarnas ting och tala inför de där församlade. Det hjälpte.
Konung Sverre lät nämligen två hästar ledas fram och påbjöd att de
skulle slaktas; hans män, sade han, fick ju ingen mat här i landet, därför
nödgades de äta hästkött — som hedningar. Men vad skulle folk i andra
länder efter detta säga om hälsingarnas kristendom och gästfrihet?
Bönderna lyssnade till konungens ord och ändrade mening. Sverre själv och
många av hans män blev bjudna till gästabud hos den man, som förut
hade föreslagit att nidings namn skulle vidlåda alla dem, som gav
norrmännen hjälp. Och andra bönder bjöd andra av Birkebeinarna till sig. 
Så fick Sverre fortsätta vidare genom landet och kom till Jämtland och
till Tröndelagen. Några år senare fick han makten över hela Norge. Då
gifte han sig med Margareta, dotter till sveakonungen Erik den helige.

Då Sverre kom till Jämtland år 1177, rådde där norska stormän,
vänner till Erling Skakke och konung Magnus Erlingsson. Vi har alltså
anledning att tro de isländska sagor som säger, att landskapet blev lagt
under norsk kungamakt tidigt på 1100-talet.

Norr om Jämtland låg bygd, som icke ägdes av någon konung. Sven
Tunberg skriver i Sveriges Historia (1926): »Det nordligare Norrland
var ännu i stort sett oberört av den mänskliga odlingen, och svensk
bosättning påträffades endast på spridda punkter längs efter kusten
och i de stora flodernas dalgångar.»

I en norsk skrift från tiden omkring år 1270 — densamma som
återger Lodin bondes vittnesbörd om att det är klent med kristendomen i
det nordliga Jämtland — talas även om Jämtlands gränser mot öster
och mot norr. Gränslandet i norr kallas »Finnmarken», det var norrmäns
och isländares namn på lappmarkerna, det väldiga område, som sträckte
sig genom det inre Nord-Skandinavien ut till Norra Ishavet och österut
genom Finland. Vid havet väster om det nuvarande Lappland låg
norrmännens Hålogaland och var en del av Norges rike. Men det norska
landskap, som nu kallas Finnmarken, var en del — den nordligaste — 
av den stora herrelösa obygden.

I Egil Skallagrimssons saga, skriven i början på 1200-talet, läser vi,
att »Finnmarken är umåtelig vidstrakt. Vestenfor og nordenfor og hele
veien mot öst går havet, og store fjorder går fra havet inn i landet.
Sönnenfor kommer Norge; men i det inre land går marken næsten like langt
mot sör som Hålogaland ute ved kysten. Spredte fjellbygder finnes oppe
i marken, somme i dalerne, somme ved sjöer. I Finnmarken er det
særdeles store sjöer og ved sjöerne stort skogland. Men höie fjell går
gjennem marken i hele dens længde; og denne fjellkjæden kalles Kölen.»

Tidigt krävde norska konungar skatt i »Finnmarken», och norrmän,
svenskar och finnar köpte pälsverk av lapparna eller drev själva jakt.
»Jämterne har rett til å jage dyr (rensdyr, elg) og ekorn nord i Finnmarken 
inn til 19 mil fra Ström», heter det i den gamla norska skrift, som
handlar om Jämtlands gränser.

I en Norges Historia, skriven omkring år 1220 eller möjligen något
tidigare, står en del om lapparna, mest om deras trolldomskonster men
icke så litet om deras levnadsvanor.

»Til Norge grænser en vældig ödemark der lapper og dyr holder til.
Lapperne eter kjöttet av dyrene halvrått og klær sig i dyreskinn. De er
særdeles dyktige jægere.» Och så skildrar författaren deras färder på
skidor, över snöskavler och ner för branta fjäll. Hustru och barn har
de med sig, de brukar nämligen byta boplats, de drar från den ena
jaktmarken till den andra. »Og det finnes en uendelig mængde med dyr der:
björn, ulv, gaupe (lodjur), ræv, sobel, oter, bæver.»

</chapter>
<chapter name="Harald Widéen: En karta över kyrkliga minnesmärken från 1100-talet">
<h2>Harald Widéen:</h2>

<h2>EN KARTA ÖVER KYRKLIGA
MINNESMÄRKEN FRÅN 1100-TALET</h2>

<b><big>V</big></b>åra äldsta sockenkyrkor av sten, deras dopfuntar och gravkors bära
ännu efter åtta århundradens växlande öden samfällt vittne om sin tids
religiösa liv, förmögenhet och dådkraft, tekniska färdighet och
konstnärliga intentioner.

Vidstående karta, som tillkommit under beredvillig medverkan av
flera landsantikvarier och andra särskilt rådfrågade specialister och som
innefattar hela det nuvarande svenska området, ger en bild av vad som
till vår tid bevarats av kyrkliga monument från 1100-talet. Den
upptager helt eller delvis bevarade kyrkor av den äldre medeltidens typiska
former: den lilla oftast tornlösa stenkyrkan med lägre och smalare
korparti, vanligen försedd med en absid, samt för övrigt rundkyrkor och
andra försvarskyrkor, korskyrkor m. m.

Såsom särskilt sevärda ha på kartan sådana kyrkor markerats, som
stått kvar tämligen orörda genom de många seklen, och som alltjämt
utmärka sig genom rik portalskulptur, reliefbilder och dylikt. Givet är dock
att bedömningen härvidlag måste ha blivit subjektiv. Att låta år 1200
utgöra en fast gräns har ej heller varit möjligt; undersökningen gäller
i stort sett romansk tid. Ej alla kyrkor äro i likhet med Forsby i
Västergötland daterade genom ett inristat byggnadsår (1135), men viktiga
skånska och östgötska grupper äro förankrade i tiden genom direkt
kontakt med t. ex. 1100-talets domkyrkobygge i Lund. Bevarade gravar
och inventarier vittna i flera fall om försvunna 1100-talskyrkor, och
särskilt de äldsta dopfuntarna utgöra här en »kyrklig fornsaksform» av
stort värde. I enlighet med kartans syfte att ge en orientering över i
bygden bevarade monument har allt museimaterial uteslutits.

Ytterligare inemot 150 kyrkplatser infördes ursprungligen på kartan
efter litterära och andra källor men ha ej medtagits då de sakna
betydelse för den färdande turisten. Någon rätt föreställning om
bebyggelsens utbredning ger vår kartbild icke, detta är uteslutet redan
på grund av våra bristande kunskaper om de tidiga träkyrkornas
ursprungliga utbredning.

Silurområdenas rika jordbruksbygder dominera kartbilden. Såsom
tätt befolkade ha dessa tidigt uppdelats i en mängd små socknar, där
kalk- och sandsten lämnat ett förträffligt kyrkbyggnadsmaterial. Detta
var nu ingen nyhet, men vad visste den svenske turisten om Smålands
gömda skatter av romansk stenkonst och om Hallands armod i det
fallet? Här vill kartan hjälpa honom med en minnesbild.

<img>KYRKLIGA MINNESMÄRKEN FRÅN 1100-TALET

+ "1100-tals kyrka", helt eller delvis bevarad
+ Särskilt sevärd sådan
o Dopfunt, träbild, gravsten
• Särskilt sevärt dylikt inventarium

<small>RED. C.-J. ANRICK och H. WIDÉEN A.-B. <tab><tab><tab> KARTOGRAFISKA INSTITUTET</small>
</img>

</chapter>
<chapter name="Henrik Cornell: Norrländska glimtar">
<h2>Henrik Cornell:</h2>

<h2>NORRLÄNDSKA GLIMTAR</h2>

<b><big>E</big></b>n fullt bestämd gräns för kristendomens utbredning åt norr under
1100-talet kunna vi inte draga. Även i de tidigast kristnade andliga
huvudorterna levde man ännu vid slutet av århundradet under
intrycket av den omvälvning i tänkesättet, som övergången till den nya
läran hade betytt. Hedningar funnos kanske ännu åtminstone i de
avlägsnare bygderna i norr, där inga kyrkor ännu hade uppförts.

Utbredningen av kyrkornas olika, till skilda tider knutna typer, ge
oss en viss ledning för bedömandet av framskjutandet av kristendomens
nordgräns. De flesta sockenkyrkorna ha byggts först under 1200-talet,
och den kristna sockenindelningen blev väl knappast genomförd i
Norrland förr än under detta århundrade. 1100-talet var ännu en
brytningstid mellan kristendom och hedendom. Den nya religionen hade
säkerligen redan i slutet av 1000-talet vunnit ett betydande insteg och
vid mitten av det följande århundrandet var den allmänt utbredd,
åtminstone upp till Ångermanälven. Då byggdes Styrnäs kyrka på
älvens norra strand som ett brohuvud för den nya läran. Säkerligen
funnos anhängare av kristendomen även längre norrut, men ingen
kyrka bär vittnesbörd om befintligheten av någon församling på denna
tid. I de sydligare norrländska landskapen funnos vid mitten av
1100-talet ett fåtal stora kyrkor: Söderala och Norrala i Hälsingland, Skön
i Medelpad och Brunflo i Jämtland. Ett och annat ståtligt
konstföremål, som blivit bevarat genom seklerna, såsom den märkvärdiga
dopfunten i Alnö, visar att även på andra orter kyrkor funnits på denna
tid, ehuru vi inte alltid ha möjlighet att avgöra, när de första kyrkorna
blivit byggda. Då de helt naturligt förlades till de förnämsta bygderna,
utmärka deras belägenhet ännu huvudorterna i landets bebyggelse
under den hedniska tidens sista år. Att döma därav ha de kristnade
bygderna norr om Ångermanälven ännu på 1100-talet varit föga
betydande.

<br><b><big>K</big></b>anske har dock den nya läran trängt hastigare fram än man är
benägen att tro. Redan i början av 1100-talet var man sålunda i de
avlägsna bygderna i den trakt, där Hälsingland, Härjedalen, Jämtland
och Medelpad mötas, så hemmastadd i de kristna sederna och bruken,
att bondflickorna, som ibland avbröto arbetet på vardagsbehovets
vävar för att utföra bonader till stugans klädande, kunde skildra en
kyrkfärd på en av sina bildrika våder.

I en primitiv men sällsamt intrycksfull stil ha de vävt in sagomotiv
och berättelser i sina vävar, varav några prov bevarats i de berömda
<img><small>ATA foto.</small></img>

<i>Detalj av bonaden från Överhogdals kyrka i Härjedalen. I
bildens mitt en förspänd släde med två passagerare. — Ett större
utsnitt ur bonaden, som nu förvaras i Jämtlands läns museum
i Östersund, är reproducerat på efterföljande uppslag.</i>

bonaderna från Skog och Överhogdal. Äldst är bonaden från Överhogdal, 
utförd i början av 1100-talet, kanske ännu tidigare. Den består
av fem olika, i senare tid hopsydda långsmala stycken, avsedda att
smycka stugans väggar.

Ur bildernas myller av djur, människor, träd, skepp och hus, som
fylla vådernas hela yta, framträda några partier, som åtminstone
delvis kunna tolkas. På den översta våden skildras ett stycke av Völsungasagan. 
Till vänster ser man en hall eller sal i genomskärning, i vilken ett
antal män synas bänkade. Därbredvid har väverskan uppenbarligen
med en viss svårighet återgivit en bild av Gunnar i ormgropen. Sagan
berättar, att Gunnar Gjukung kastats med bakbundna händer i
ormgropen och att han spelade harpa med fötterna och därigenom lyckades
tämja ormarna. Med litet fantasi kan man möjligen tolka bilden som
en illustration av denna episod. I närheten ser man två skepp som
kanske syfta på den i samma saga omtalade överfarten av Rhen. 
<img><small>ATA foto.</small></img>

<i>Uppslaget återger en detalj av Överhogdalsbonadens nedersta
våd. Troligen har man här velat framställa en kyrkfärd eller
möjligen en bröllopsfärd, och figurerna röra sig i riktning mot
den lilla kyrkan, vilken ses i bildens vänstra nedre hörn.</i>

Ryttaren, som (på den andra våden) rider uppför en kulle, på vars topp
en sittande figur befinner sig, föreställer Sigurd, befriande Brynhild.

De övriga figurerna på dessa våder utgöras företrädesvis av djur i
skiftande gestalt. Ofta har deras form fått foga sig efter utrymmet.
Allt är framställt ytmässigt, utan perspektiv och i ett mycket
förenklande manér. Ett myller av liknande figurer återfinnes på den
nedersta våden. Här synes en kyrkfärd vara framställd, möjligen en
bröllopsfärd. Människor och djur röra sig från höger till vänster. I
högra delen förekommer ett hus, som tycks betyda en gård. Längst
till vänster synes en liten kyrka i genomskärning med prästen i koret
och församlingen i långhuset. En mängd figurer av olika slag strömma
mot kyrkan. Här komma gående, ridande och åkande. Man urskiljer
mycket tydligt två figurer i en släde, dragen av en häst. Släden är en
barksläde av ålderdomlig typ med höga gavlar. På vägen passerar man 
<img><small>ATA foto.</small></img>

<i>Bonader av detta slag, mer eller mindre konstfullt utförda,
torde inte sällan ha prytt väggarna i 1100-talets svenska hem.
Blott några få ha genom tillfälligheter bevarats till vår tid.</i>

ett par små kapell, fyllda av besökande. Ibland rida tvenne ryttare på
samma häst och i ett fall har denna fått hedniskt gudomlig karaktär,
då den är åttafotad som Odens Sleipner. Det stora trädet i mitten av
kompositionen är helt visst ett livsträd, men det har av väverskan
kanske använts för att utmärka, att färden går fram genom en
skogstrakt. Hela den brokiga strömmen av figurer rör sig på samtliga våder
från höger till vänster. Då bonaderna en gång sutto på väggen i en
storstuga har det brokiga tåget synts röra sig motsols. Och det är
frestande att tolka detta såsom <sp>mot solen</sp> i betydelsen <sp>solen till
mötes</sp> eller över huvud taget mot ljuset. Färdens mål, kyrkan, har
därigenom kanske halft omedvetet likställts med ljuset, som ju i
denna tankegång betyder det goda.

Bonaden från Skog, varav en detalj avbildats på sid. 38, har en
enhetligare och tydligare bildframställning, och man är överens om att
tolka den som en illustration av motsättningen, kanske kampen mellan 
kristendom och hedendom. I mitten ser man en kyrka och en
klockstapel, båda i genomskärning. Prästen står vid altaret, man ringer i
klockorna. Utanför kyrkan vänta beväpnade män, kanske beredda till
försvar mot de anstormande hedniska makterna. De stora djuren,
hästar, lejon och andra äro uttrycksfullt gestaltade i sin livliga rörelse.

Framställningssättet är detsamma som det vi lagt märke till vid
betraktandet av bonaderna från Överhogdal: en ytmässig stil utan
tanke på perspektiv eller på ett naturalistiskt avbildande. De
norrländska bildvävarna skilja sig härigenom från de ungefär samtidiga
bonader, som bevarats på andra håll. Mest känd är den franska
Bayeuxtapeten, som skildrar tidens krigiska minnen i en mycket mera
naturalistisk bildstil. Jämförda med denna och andra liknande verk såsom
den norska bonaden från Baldishol framstå våra vävnader som alster
av en äldre tradition. De äro utförda i en urgammal teknik, som
möter oss i de fragment av bildvävar från 800-talet, vilka tillhörde
Osebergsskeppets utrustning. I de norrländska bondgårdarna hade man
på 1100-talet ännu inte tagit upp den nya stilen. Man vävde alltjämt
på det goda gamla sätt som alltid förut. Säkerligen hade man sett
framställningar ur de hedniska sagorna just i denna form. Och liksom
fantasien gärna höll kvar de gamla hjältemotiven, så bevarade man
också troget den gamla tekniken, som så väl förenade en dekorativ
verkan med en nästan magiskt uttrycksfull gestaltning.

<tab>
</chapter>
<chapter name="Erik Lundberg: Bygga och bo på 1100-talet">
<h2>Erik Lundberg:</h2>

<h2>BYGGA OCH BO PÅ 1100-TALET</h2>

<b><big>D</big></b>e monument 1100-talet lämnat oss i arv bestå ju till allra största
delen av kyrkobyggnader samt därutöver några försvarsbetonade
anläggningar — medeltidsborgens ruiner på Visingsö och några »kastaler», 
d. v. s. tornfästen vid viktiga farleder och marknadsplatser. Men
i bilden av seklets byggnadskultur saknas <sp>bostaden</sp> nästan helt.

Föga återstår av 1100-talets bostäder. Några grundstenar för
timmerhus vid en eller annan gårdsplats — det är allt. Och dock betydde
just detta sekel införandet av nya bostadsidéer. Borgens bostadskultur
vann insteg, <sp>borgbyggandet</sp> slog rot. Sedan gammalt bodde man
här i Norden i låga timrade hus, väl mestadels ryggåshus med härd i
golvets mitt. Vid gårdsplanen stodo också andra timmerhus, ett och
ett i tät gruppering. Ståtligast bland dem var loftboden med sin svalgång.

Den nya bostadskulturen för med sig stenhuset, flera våningar högt,
och den murade eldstaden med skorsten. Men detta nya torde dock
inte ha vunnit stor spridning före seklets slut. Vi få tänka oss både 
<img><small>ATA foto.</small></img>

<i>Ryggåsstuga vid Lustorp i Halland,
nu inrättad till STF:s vandrarhem.</i>

konung och stormän i de flesta fall såsom hemmahörande i timrade,
trivsamma gårdar, grå och låga. Borgen på Visingsö var ett undantag,
som väckte förvåning och undran. Dit drog kungen sig tillbaka vid
stor fara, eller då han kände sig sjuk och svag, i behov av särskild
trygghet, så som utlandets sed var under riddartiden.

Särskilt åskådlig uppfattning får man måhända om 1100-talets
timrade gårdar i de forna gränsbygderna mellan Sverige och Danmark, i
skogstrakterna mellan Småland—Västergötland å ena sidan, 
Blekinge—Skåne—Halland å den andra. Där kan man alltjämt stöta på bostäder
av den art, som bilden här ovan visar. Takfönstret skvallrar om forna
tiders rökutsläpp över den öppna härden. Dessa hus äro väl icke
särskilt gamla, men de föra traditioner från långt avlägsna tider.

<br><b><big>V</big></b>ill man få en inblick i 1100-talets bostad, i dess inre, kunna de
låga timmerstugorna också göra tjänst. Men i våra dagar få vi då nöja
oss med de tillrättalagda och rensade exemplar, som stå i våra
friluftsmuseer. Där möta vi naturligtvis åtskilligt, som har yngre anor än
från 1100-talet, kanske framför allt inslag från 1500-talets 
<img><small>Nordiska Museet foto.</small></img>

<i>Stugan i Oktorpsgården på Skansen.</i>

renässanskultur. Men trots detta ger oss en sådan interiör som stugan i
Oktorpsgården på Skansen i allt väsentligt bilden av den äldre medeltidens
förnäma bostad med dess utsmyckning av vävda och målade bonader,
dess väggfasta bänkar med färgrika kläden, dess få lösa möbler. Hur
vackert flödar inte ljuset in genom takfönstret, fylligt men ändock
milt. Inga fönster i väggarna. Rummet är trivsamt ombonat och
fullständigt slutet mot yttervärlden. Blott med den öppna fria rymden
håller det kontakt.

Gemene man hade naturligtvis inte en sådan ombonad, ljus och
trivsam boning. Vi få tänka oss att landets mindre välbärgade odalmän
bodde i ryggåsstugor, som snarare svarade mot våra fäbodars eldhus,
med nakna timmerväggar, timrade britsar och sotat tak. Än enklare
bodde väl den fattige.

Så skymta vi hela skalan av sociala skikt, från de allra enklaste,
som ännu inte kommit så värst långt över jordkulan såsom bostad, till
de förnäma, som hålla kontakten med utlandets höviska kultur och
förfinade umgängesseder. Damen här intill — himladrottningen i
gestalten av en förnäm stolts jungfru från 1100-talet — har verkligen
<img><small>Iwar Andersson foto.</small></img>

<i>Madonnabild från Viklau kyrka på Gotland,
nu i Statens historiska museum.</i>


inte så litet av den hållning, som var på modet där nere i Frankrike —
den höviska kulturens hemland och ledande centrum. Hon är van att
ge akt på sitt uppträdande — inte vara krokig i ryggen, inte röra sig
knyckigt eller obelevat. Fint och sedesamt bör man gå, stå och sitta.
Hennes uppfostran har haft åtskilligt av dressyr. Ädelt behag i allt
uppträdande är dess yttre mål, men detta avspeglar också ett inre
syfte, ett tämjande av ännu ej avlägsna barbariska seder, ett
beredande av vägen för högre kultur.

Hur mycket av detta har i verkligheten nått fram till oss? Hur
mycket har slagit rot och vunnit hemortsrätt? Ja, 1100-talet rymmer
många egenartade motsättningar. Mångenstädes i de låga timmerhusen
har verkligen den höviska kulturen vunnit insteg. Den unga damen
som vi sågo på föregående sida skulle icke ha behövt känna sig
främmande i stugan på bilden mitt emot — men till en allmänt mottagen
och självklar kulturnivå nådde man ej. Kanske såg det ett ögonblick
ut som om landet var på väg att bli en medlem i den nya, intensivt
levande kulturkretsen kring Frankrike. Men mot seklets slut blir det
dock alltmer uppenbart, att de ekonomiska och politiska
omständigheterna lägga hinder i vägen. Vi skymta då en tudelning av landets
kultur —- några få i högsta samhällsklassen hålla kontakten med de
ledande strömningarna, men i stort sett lever vårt folk nu mer eller
mindre avsnört från dessa, lever sitt eget liv, inte självtillräckligt, men
utan möjlighet att ösa ur de rikast flödande källorna, utan möjlighet
att ge sitt bidrag till den stora västerländska gemensamma kulturens
utveckling.

<tab>
</chapter>

<chapter name="P. O. Westlund: Utflykt till Gotland">
<h2>P. O. Westlund:</h2>

<h2>UTFLYKT TILL GOTLAND</h2>

<b><big>T</big></b>ätare och rikare än på det svenska fastlandet blomstrade den
materiella kulturen på <sp>Gotland</sp> under den tidiga medeltiden. I kyrkor
och profanhus liksom i den religiösa bildkonsten har den avsatt spår,
inför vilka vi ännu stanna fyllda av beundran. Det är framför allt
1200-talet och förra hälften av 1300-talet, som satt sin prägel på den
gotländska arkitekturen. Byggnadsverksamheten var under dessa
skeden så livlig, att vad som skapades dessförinnan, under de första
kristna århundradena, till stor del fick vika såsom varande otillräckligt
eller otidsenligt. Vad som återstår av minnesmärken från 1100-talet är
därför ofta fragmentariskt. Särskilt gäller detta den världsliga
arkitekturen, bondeköpmännens egna gårdar. Medan ett jämförelsevis stort
antal enskilda byggnader i sten mer eller mindre fullständigt bevarats
<img><small>Gösta Lundquist foto.</small></img>
<i>Kruttornet i Visby.</i>

i de gotländska bondgårdarna från 1200- och 1300-talen, återstår så
gott som intet från 1100-talet.

Likväl är det inte alldeles omöjligt — delvis med tillhjälp av den
gotländska husbyggnadstraditionen, som levat ett obrutet liv från
medeltiden ända in i våra dagar — att bilda sig åtminstone en viss
föreställning om bostadsvanorna på ön under de första kristna århundradena.

Gotlandsbönderna bodde liksom sina fränder på det svenska
fastlandet vid medeltidens början sannolikt i ryggåsstugor, vilka hade sin
härd mitt på golvet och en lucka i taket för röken. Se här närmast
föregående artikel i denna årsskrift. Intill gårdens stuga och
sammanbyggd med denna låg en eller ett par flervånings loftbodar, där varor
och livsmedel lagrades, och där bonden eller hans husfolk kunde logera
om sommaren. Silhuetten av ett dylikt huskomplex med dess låga
stuga, sammankopplad med höga loftbodar, är mycket karakteristisk.
Mestadels var väl hela gården uppförd av trä i omsorgsfull
skiftesverkskonstruktion. Men under århundradet börjar man på Gotland bygga
icke blott kyrkor utan även bostäder av kalksten eller sandsten. Öns
stenmaterial är ju lätthanterligt och inbjuder till sådan användning.
Redan från 1200-talet finnas talrika, delvis betydande lämningar efter
ståtliga gårdar av den ovan skisserade typen. — På fastlandet får
stenen icke samma betydelse för den världsliga arkitekturen.

<br><b><big>D</big></b>en livliga utrikeshandel, åt vilken Gotlandsbönderna allt ivrigare
ägnade sig, drog betydande skatter till ön. De politiska förhållandena
voro emellertid osäkra och gjorde det nödvändigt att vidtaga
omfattande försvarsanstalter till skydd för hem och egendom. Så tillkommo
under 1100-talet på Gotland de murade borgtornen eller kastalerna,
av vilka ett tiotal bevarats på ön, företrädesvis lokaliserade till
kustsocknarna.

I regel reflekterar man väl knappast närmare över hur märkvärdigt
det är, att vi ha hela denna rad av uråldriga borgtorn i behåll. Kyrkor
från 1100-talet äger Sverige i stort antal, men profana byggnadsverk
från denna tid äro hos oss ytterligt sällsynta. Vem skulle väl inte
betrakta det som en första rangens upplevelse att få beträda
exempelvis Tre Kronor, den urgamla, ryktbara kärnan i Stockholms
medeltida kungaborg? I <sp>Visby</sp> är det dock möjligt att göra ett besök i en
alldeles likartad, med Tre Kronor jämngammal borg — Kruttornet —
till på köpet bevarad i ganska orört skick. Kruttornet i Visby är
numera det vackraste exemplaret i de gotländska kastalernas
syskonskara. Av dem på landsbygden äro kastalerna i Lärbro, Gammelgarn,
Gothem och Sundre de bäst bevarade.

Till skillnad från de rikt smyckade kyrkorna voro kastalerna rena
nyttobyggnader. På dem slösades därför inte någon fin arkitektonisk
utstyrsel. Grova och enkla resa de sina murar. Somliga äro till planen
runda, andra fyrkantiga. Sin ingång har kastalen i regel av
försvarshänsyn haft placerad ett gott stycke ovan marken. En stege har väl i
regel lett dit upp. Varje våning omfattar blott ett eller två rum.
Försvaret har på sedvanligt sätt ägt rum från översta våningens
skyttegång. Man kan förmoda, att till kastalen även hört utanverk av någon
sort, t. ex. pallisader, men därom vet man intet med säkerhet.

Från de gamla folkliga fornborgarna skilja sig kastalerna
därigenom att de inte ligga undangömda i svårtillgängliga avkrokar utan
väl synliga mitt i bygden. I olikhet med fornborgarna ha de heller inte
kunnat härbärgera ett större antal människor. Blott en liten
besättning har här vid behov kunnat inkvarteras.

<br><b><big>D</big></b>et är ofta möjligt att med större eller mindre grad av
detaljrikedom rekonstruera den miljö, i vilken människor under ett visst
tidsskede levat. Hus och gårdar, kyrkor och sociala inrättningar, allt kan
åskådliggöras mer eller mindre klart i bild. Men människorna själva,
deras utseende och uppträdande, äro ofta så mycket mera
svåråtkomliga. Särskilt gäller naturligtvis detta sådana tider, vilka helt saknat
porträttkonst. Hit hör i vårt land den äldre medeltiden.

För att kompensera denna brist måste vi gå till <sp>bildkonsten</sp>. På
Gotland, med dess redan tidigt högt utvecklade skulptur, varav
talrika monument bevarats i mycket gott skick, borde man härvidlag
kunna vänta sig åtskilligt. Så är också förhållandet. Den gotländske
<img><small>A. Edle foto.</small></img>
<img><small>A. Edle foto.</small></img>

<i>Dopfunten från Vänge kyrka på Gotland är ett verk av stenmästaren Hegwald. Trots
sitt något förvittrade tillstånd bär det märkliga konstverket med sin uttrycksfulla
människoframställning vittnesbörd om dåtidens nordbor, om deras liv i vaksamhet och oro.</i>


skulptören <sp>Hegwald</sp>, otvivelaktigt en av vår medeltidskonsts störste,
har i små figurscener på sina dopfuntar framställt mänskliga gestalter
av en stundom häpnadsväckande realistisk uttryckskraft. I hans
produktion glimtar det oupphörligt fram ansikten eller gestalter, om vilka
man vill tro, att de bära sannfärdiga vittnesbörd om dåtidens
människor. Se till exempel på de på föregående sida avbildade
framställningarna, den ena av den predikande Kristus, den andra av Adam
och Eva, som arbeta i jorden efter utdrivandet ur paradiset. Båda
scenerna äro återgivna på dopfunten i Vänge kyrka, ett av Hegwalds
huvudverk.

Ansiktena äro tunga och grova, munnarna hårt slutna. Uttrycket
är spänt, liksom präglat av vaksamhet och oro. Gestalterna ha inte
det skick och den hållning, som känneteckna människor, vilka vant
sig att ständigt ge akt på sitt yttre uppträdande, att visa behärskning.
Dessa människor se långt mera omedelbara ut. De äro säkert föga
hämmade i uttrycken för sitt känsloliv.

Hegwalds konst griper med sina rötter djupt ned i en fäderneärvd,
folklig föreställningsvärld. Med ohämmad styrka ger han utlopp för
sin uppfattning om människorna och tillvaron. Den kulturvärld och
det samhällsskikt, som utgjort förutsättningen för den höviska,
förfinade Viklaumadonnan, har Hegwald föga gemensamt med. Vad han
har att säga om förhållandena i sin krets känns särskilt övertygande.

Man bör kanske sätta hans figurer mot en samtida eller i varje fall
till tiden icke alltför avlägsen litterär bakgrund för att riktigt se hur
levande de äro formade. En sådan bakgrund — som visserligen inte
berör gotländska utan norska förhållanden — erbjuder Snorre
Sturlassons Heimskringla, vars skildringar omfatta tiden även efter
1100-talets mitt. Skillnaden i livsåskådning mellan hedendomens slutskede
och den första kristna tiden är här framställd som ingen alls.
Kristendomen är ännu på Snorres tid i hög grad en utvärtes företeelse.
Moralen är den gamla nedärvda hedniska. Den ändras blott föga genom
religionsbytet. Av kristendomens förfining och milda seder ser man
ännu föga. Ohämmade våldsdåd och grova plundringar äro tvärtom
vanliga företeelser. Och av våldshandlingarna födas hämndkänslor och
nya våldsverk. Ingen uppröres likväl härav. Alla betrakta det såsom
något oundvikligt. Envar måste vara beredd både att ge och att tåla
svar på tal. Man skall vara hårdhudad och orädd för att klara sig
och sitt. Och vaksam. Inte lita till andra utan främst på sig själv.
Något av denna anda tycker man sig kunna utläsa i stenmästaren
Hegwalds verk.

</chapter>
<chapter name="G. Lundqvist: En tur på en svensk insjö">
<h2>KRING EN SVENSK INSJÖ</h2>

<img><small>Sam Lindskog foto.</small></img>

<i>Sjöarna ligga strödda över hela vårt land, från kusten till fjällen,
ibland ensamma, ibland i fullkomliga svärmar. Vare sig de ligga
djupt inne i skogarna eller ute på slätterna ge de liv åt landskapet
och bryta dess enformighet. Bäst te de sig i sommarens sol och grönska.</i>
<img><small>Bertil Öhrn foto.</small></img>

<i>Våra sjöars växtlighet är oändligt varierande både till arten
och till graden. Nedom trädgränsen återfinner man dock nästan
alltid bladvassen, stundom kanske bara som några fattiga
strån, men ofta som väldiga, nästan ogenomträngliga skogar.</i>
<img><small>Bertil Öhrn foto. (Ur »Fågelsjöar»)</small></img>

<i>I vassens rike. Skäggdopping på redet.</i>
<img><small>C. G. Rosenberg foto.</small></img>

<i>Där sjöbottnen är ljus och hård och vegetationen sparsam, kan man se massor
av små hål efter alla de djur — maskar och larver — som där lever och
rotar. Men är bottnen av lös och lättflytande art, ter den sig en lugn dag som en
jämn, fin matta av sammet. — Bestånd av pilblad och ålnate på grunt vatten.</i>
<img><small>G. Lundqvist foto.</small></img>

<i>Det finns sjöar med en växtlighet så yppig, att den knappast ens står
tillbaka för tropikernas. Varje strå. varje blad och på bottnen varje fläck
rymmer hela världar för sig. — »Djungel» av vattenaloe med dyblad.</i>
<img><small>G. Lundqvist foto.</small></img>

<i>I de näringsrika sjöarna leva ofta massor av gröna, trådlika alger. Deras
livsverksamhet är kraftig. Bäst kan man få en föreställning om detta en solig
sommardag. Algerna uppta då mängder av kolsyra ur vattnet och återlämna
sedan syre, vilket blir sittande på algtrådarna i form av små blåsor. Dessa
blåsor växa sig allt större och större, och när de blivit nog kraftiga, stiga de
som ballonger upp mot ytan och med dem följa de slemmiga algmassorna.</i>
<img><small>G. Lundqvist foto.</small></img>

<i>Då algmassorna på ytan fått torka och ljusna, likna de
drivor av skum. — Detalj av algtäcke i naturlig skala.</i>
<img><small>C. G. Rosenberg foto.</small></img>

<i>Liksom allt levande har också sjön ett slut; den fylls av växter och övergår till myr.
Men innan dess kan det hända att vegetationen, om den blivit för yppig, kväver
sig själv och så för en tid åter ger plats åt nya klarvatten. Matta av vattenpest.</i>
<h2>G. Lundqvist:</h2>

<h2>EN TUR PÅ EN SVENSK INSJÖ</h2>

<b><big>S</big></b>verige är i förhållande till sin ytvidd rikare på sjöar än de flesta
länder i världen. En beräkning har sålunda visat, att det torde
finnas nära hundratusen stycken sjöar inom vårt land. Har man
då under årens lopp närmare undersökt ungefär en procent av
dessa och sett ytterligare en tio-tjugo procent har man fått en viss
aktning för antalet. Man har då även fått klart för sig, huru olika
dessa sjöar i själva verket äro varandra. Varje sjö kan nämligen
betraktas som en individ med sitt alldeles speciella utseende och
sitt eget liv och utvecklingsförlopp. Men å andra sidan ger en
systematisk undersökning av även ett begränsat antal sjöar det
resultatet, att de kunna fördelas på olika grupper med vissa
gemensamma likheter. Bestämmande för deras utseende och typ är
i första hand läget i terrängen och dennas geologiska beskaffenhet.
Därmed har man också fått en nyckel till den närmare
kunskapen om de olika typernas förekomst inom landet.

Då våra insjöar tillhöra ett stort antal typer, är det naturligtvis
mycket svårt att för en beskrivning välja ett objekt som så att
säga ger den svenska insjöns idé. Vissa företeelser finnas i en sjö,
vissa i en helt annan. Vill man ha med en mera allmänt bekant
typ som tillfredsställer de flestas uppfattning och erfarenhet av
vad en svensk insjö vill säga, är man nog tvungen att
åstadkomma en sammanfattande idealbild. Det ena draget får lånas
från den ena sjön, det andra från en annan. Självklart är
emellertid, att man får akta sig att sammanblanda drag från helt skilda
sjöområden.

Ur vår synpunkt är det kanske bäst att välja en sjö från de
stora lerslätterna, till exempel från Mälardalen. Här råder det
yppigaste livet, här finnas de flesta drag som äro av allmänt
intresse. Här behöver man alltså lappa ihop så litet som möjligt.
Och här i våra mellansvenska sjöar tycker man sig kanske bäst
återfinna den bild Linné frammanat och som på ett så enkelt och
tjusande sätt tolkat den svenska insjöns behag: »vatnet stod nu
stilla och klart, som en spegel, och representerade uti sig en
concav himmel, med strödda måln och en glimmande sol, som
låg midt emot den öfre; men in emot stranderna framviste det
en skön skog med up och nedvända trän. Fiskarna, som hoppade,
blänkte i vattenbrynen och änderna rodde på vatnet. Alt detta
var så härligt, at jag vet intet, som dervid förliknas kan.»

<br><b><big>L</big></b>åt oss då se, hur en sådan där sjö tar sig ut vid närmare
granskning. Stora delar av sjöns omgivningar utgöras i regel av
vidsträckta åkrar. Dessa nå dock mera sällan ända fram till sjön:
en smal bård av alar och andra lövträd utgör ofta gränsen mellan
åker och sjö. I svackor, som ligga endast obetydligt över
vattenytan kan man finna kärrmarker av olika typer: starrkärr,
sidvallsängar eller lövkärr. De sista äro ofta alkärr, vilka i sin mest
extrema form under högvattentid kunna ge ett egenartat intryck.
Rutger Sernander har från ett besök i ett sådant lämnat denna
stämningsbild: »Det är som i en annan värld vi nu kommit in.
Allt är så högtidligt stilla och tyst. Växtvärlden är ej särskilt
artrik, men dess bestånd nästan tropiskt yppiga. Vattnet och skogen
smälta samman till enheter, vilka kanske ha sina närmaste
motsvarigheter i Floridas sumpcypresskogar.» Och sannerligen det
hela ter sig exotiskt: Från högt upplyftade rotpartier höja sig
alarna som höga kolonner speglande sig i det mer än fotsdjupa
vattnet. Detta skimrar i gulgrönt av mikroskopiska alger, vilka
med en tät hinna överdrager dess yta.

En motsats till kärrsänkorna utgöra bergstränderna. De höja
sig över omgivningen och möjliggöra en bättre översikt över sjön.
Vi gå upp på en sådan knalle och ta en hastig överblick över
terrängen. Man finner genast, att utanför vissa delar av
stränderna är vegetationen synnerligen kraftig, utanför andra är den
däremot obetydlig. Detta beror till icke ringa del på, i vilken grad
stranden bearbetas av bränningarna, ett begrepp som kanske
förefaller pretentiöst i en insjö. Inom vikar och andra delar av
sjön, vilka vanligtvis ligga i lä för vinden kan vegetationen
ostört utvecklas under förutsättning att bottnen inte är bråddjup.

Den bästa bilden av hur vegetationen fördelar sig få vi från
luften: vi se då, att stranden omgives av bälten eller bårder av
relativt homogen beskaffenhet. Däremot är försöket att från land
få ett tvärsnitt genom dessa bälten inte det lättaste.

Redan i sjöns närhet komma vi på intressanta ting. Där
<img><small>G. Lundqvist foto.</small></img>

<i>Omgivningarna kring en insjö kunna skifta till karaktären, men nästan
alltid påträffar man sankmarker, understundom så rikt växande som detta
alkärr. En sommardag, när myggorna i oändliga tal svärmar över de
alggröna vattnen och hettan står tung mellan de styltuppbyggda alarna, ter
sig denna värld nästan som en tropisk sumpskog.</i>

<img><small>G. Lundqvist flygfoto.</small></img>

<i>Från 150 m:s höjd se sävruggarna ut som runda plättar. Innanför dem har
isen skurit bort växtligheten, utanför dem blänker solen på flytbladsväxterna.</i>

marken är fuktig och vattnet blir stående i smågroparna växa
bland annat vissa starrarter, kråkklöver och svalting. Här finna
vi också, om vi skall börja med småkrypen, bland annat den lilla
bärnstenssnäckan. Den liknar visserligen inte alls bärnsten, ty
djuret, som är någon centimeter stort, är blåsvart. Skalet är
emellertid tunt och lyser i bärnstensfärg, när det är tomt. Det händer,
att man hittar djur med den ena eller andra antennen uppsvälld
och tvärstrimmig i gult och grönt. Men antennen är inte stilla
som på andra av dessa djur: den pulserar ut och in med ett antal
slag, som växlar mellan 2 och 125 slag i minuten alltefter
temperaturen. I genomsnitt är det cirka 90 slag. I denna lilla detalj
inrymmes ett synnerligen märkvärdigt utvecklingsförlopp, av
vilket vi här endast kunna antyda huvuddragen. Hör bara:

De förtjockade antennernas innehåll är säckar med larver av
en sugmask. Säckarna sitta som klubbor på skaft utgående från
själva parasiten, vilken bor inne i bärnstenssnäckans kropp.
Larverna arbeta sig ut därifrån och spänna ut säcken. Där
<img><small>A.-B. KARTOGRAFISKA INSTITUTET</small></img>

<i>Inre delen av en vik till en näringsrik sjö. Den vanligaste vinden tänkes här
blåsa från vänster till höger: den vänstra stranden är alltså skyddad, den högra
exponerad för vindströmmar. I skyddat läge är vegetationen rik, och detta
förorsakar i sin tur, att läget blir än mera skyddat. Vi se där framför
alrandskogen vass och säv, där utanför näckrosor, grodpilört och ålnate.
Gyttjebildningen är här kraftigare än vid andra stranden. På den exponerade sidan är
växtligheten mager; ytterst synes braxengräs och ålnate, där innanför gles vass
och notblomster. Uppe på denna strand har isen skjutit ihop en blockvall, en
strandbarrikad, framför berget. I sänkan i bakgrunden ligger ett alkårr.</i>

trängas och bufflas de och åstadkomma så den rörelse, som gör,
att vi kunna iakttaga företeelsen. Larvätande småfåglar tro detta
vara en larv och gå därför löst på snäckans antenn och plocka
ut larvsäcken. De larver som tilläventyrs hamna i den vuxna
fågelns mage dödas av dess starka magsaft, men de som komma
ned i ungarnas magar klara sig och utvecklas till små sugmaskar
i fågelns tarm. När fågeln växer upp bli även maskarna vuxna
och könsmogna. Deras ägg följa med fågelns urin, det vita i
exkrementen, och avlämnas på vattenväxterna. Sedan urinet
bortspolats stanna äggen kvar; när då en bärnstenssnäcka
kommer och äter av vattenväxterna få de även i sig äggen. Dessa 
utveckla sig till larver med förmåga att borra sig in i snäckans
lever eller könskörtlar, där de bli liggande som små säckliknande
klumpar. Tre veckor senare utvecklas de klubbliknande
säckarna, i vilka sugmaskynglet utbildas. Snart bli säckarna genom
sin färgteckning så lika larver, att de kunna lura nya småfåglar,
och det långa och invecklade kretsloppet är då färdigt. Man
förstår så väl, att det tog över ett halvt sekel för flera framstående
zoologer att reda ut det sammanhanget.

<br><b><big>D</big></b>et här var nu bara en försmak av sjöns liv. Man kommer
snart in i en ofta jättelik bladvass. Inom den kan det vackra
kaveldunet, vår ungdoms »cigarr», vara insprängd. Och här och
där finner man bland mycket annat även den knallgula
svärdsliljan. Hela beståndet kan gott sägas vara en djungel i miniatyr:
vassen är nämligen nära släkt med djungelns bambu och
besksötan, som ej är så sällsynt i sammanhanget, är vårt lands
enda lian. Till djungelintrycket bidrager både vegetationens
yppighet och den ångande hettan som kan råda här en
solskensdag.

Att arbeta sig fram genom en sådan vass är inte så litet
besvärligt. I början, då man har fast botten under fötterna går det
väl an, men snart sticker man ner benen alltför långt genom
växttäcket. Då är det bäst att vända och söka rätt på en båt, och
lättast finner man en sådan, där dess ägare huggit upp en gata
genom djungeln. Har man tur finns där också en brygga och på
den ett starkt grönt, tjockt överdrag på de delar, som befinna
sig under vattenytan. Tar man på denna gröna matta, känns
ytan samtidigt sträv och slemmig, och efteråt sitter det kvar en
obeskrivbar lukt på fingrarna. Det är ett svampdjur eller rättare
sagt en koloni av sådana, vilken uppbygges av ett skelett av
kiselnålar, just de, som förorsakade strävheten, samt mjukare delar.
Dessa utgöras bland annat av bindväv och små s. k. amöboida
celler, vilka långsamt röra sig i kolonien. Vidare ingå i massan
encelliga alger, vilka äro orsak till den gröna färgen. Genom hela
kroppen löpa kanaler av olika grovlek, vilka genomspolas av
det vatten, varur djuret hämtar sin näring. Det har beräknats,
att hos en amerikansk art, som är föga större än våra svenska,
dagligen mer än 1 500 liter passerar kolonien. Mot hösten
upplöses den hud som omger kroppen; kiselnålarna sticka ut allt
längre och i vävnaden synas snart talrika små bruna klot. Det
<img><small>G. Lundqvist foto.</small></img>

<i>I de näringsrika sjöarna kan bladvassen nå betydande höjd:
man har uppmätt ända till sju meter långa strån.</i>

<img><small>C. G. Rosenberg foto.</small></img>

<i>I sirliga mönster ligger flotagräset på vattenytan och utvisar
ytströmmarnas riktning. Detta är insjöarnas Sargassohav.</i>

är de amöboida cellerna som sammanslutit sig och omgivits av
en tjock vägg. På detta sätt skyddar sig koloniens levande delar
mot vintern. Det stora greniga kiselskelettet förstöres däremot
till stor del av bland annat isskruvningen. På våren upplösas
kloten, cellerna krypa fram igen och ge snart upphov till nya
kolonier. Dessa hålla sig dock kvar år efter år på samma plats,
i detta fall på bryggans underrede.

<img><small>C. G. Rosenberg foto.</small></img>

<i>I utsatta lägen skärs vassen sönder av isen och skjuts ihop till vallar
vid högvattenlinjen, där den förstöres. Detta är förklaringen till att
vassresterna finnas så överraskande sparsamt i sjöarnas avlagringar.</i>

<b><big>I</big></b> inloppet genom vassen in till bryggan finner man en hel rad
växter, vilka egentligen tillhöra området utanför vassen eller
glesare partier därav. Det är andmat, dyblad, blåsört,
vattenaloë, pilblad och åtskilligt annat. Av dessa är andmaten den
minsta. Den är en knappt centimeterstor, grön, rund eller hos en
art flikig skiva, som flyter på vattnet. Den har varken stam eller
blad, men från skivan hänga rötter fritt ned i vattnet. Endast få
<img><small>Bertil Öhrn foto</small></img>

<i>En bild av oskuld, frid och sinnesjämvikt. Men skenet bedrager!
Knölsvanen gör faktiskt rätt för sitt namn även av annat skäl än
den fått det: den är en koleriker, som inte är sen att klippa till
de fåglar som komma inom dess aktionsradie.</i>

ha sett den blomma, ty förökningen sker vanligtvis genom
knoppar, som lösgöra sig från kanten av skivan. Hela växten, som
för övrigt är en eftersökt föda åt vissa sjöfåglar, övervintrar med
knoppen, som sjunker till bottnen på hösten och blir liggande
där till våren.

Blåsörtens blommor se ut ungefär som gula lejongap, sittande
på en stjälk, som sticker rätt upp över vattenytan. Bladen 
<img r><small>G. Lundqvist foto.</small></img>
<i>Sedan en slända har
kläckts sitter den
tomma larvhuden ofta
kvar på sitt vasstrå
med varje ben, varje
detalj alltjämt orörd:
endast en smal spricka
mellan vingämnena
vittnar om det
underverket, att en hel,
levande, färgskimrande
slända lyckats krångla
sig ut ur sitt trånga
fodral. — Cirka två
gångers förstoring.</i>

däremot ligga helt under vattnet och äro som hos vattenväxterna i
allmänhet fint uppdelade. Men bland de fina bladgrenarna finnes
ett stort antal kulformiga bildningar. Vid närmare granskning
befinnas de vara blåsor med en öppning på sidan, och denna
öppning täckes mer eller mindre av små inåtriktade hår. De äro
växtens fångstfällor: här fångar blåsörten små vatteninsekter och
kräftdjur, ur vilka den bland annat hämtar sin näring. Blåsörten
tillhör nämligen ett av våra köttätande växtsläkten, Utricularia.

Vattenaloën eller dyborren är en annan av de växter vi se här.
Redan Linné uppgav den vara vår enda palmliknande växt,
men nog ser den mera ut som en aloë. Den har nämligen en tät
rosett, av styva snett uppåtriktade, taggkantade blad, vilka
endast under sommaren nå över vattnet. Blomman har tre vita
kronblad och sticker endast obetydligt över vattnet. Efter 
blomningen sjunker bladrosetten till bottnen igen. Lustigt nog äro
endast honblommor anträffade i Sverige. Av fossil att döma ha
emellertid åtminstone i Danmark både han- och honblommor
funnits under äldre tidsskeden.

<br><b><big>Ö</big></b>ver oss surra talrika flygmaskiner av olika storleksordning.
Där kommer med ett rasslande ljud den kraftiga,
gulgrönbandade trollsländan, ständigt ute på jakt. Det dröjer därför
kanske inte så länge förrän man får se den fånga en stor broms. Den
uppsöker en lugn plats och sätter sig där att äta upp sitt byte.
Det är nästan kusligt att höra, hur det knastrar, under det att
bromsen snabbt försvinner, så att endast ben och vingar återstå.
De kastas bort med en nonchalant gest, och så fortsätter jakten
efter nästa offer.

Vanliga äro även en annan sorts sländor, de s. k.
flicksländorna, vilka äro gröna eller bruna med ljusgröna eller blå
tvärstrimmor. De ha den kuriösa egenheten, att hanen både under
parningen och äggläggningen bokstavligen håller honan i
nackskinnet med en tång i bakändan av kroppen. Och han är en hård
husbonde, som inte släpper henne i första taget: först när
äggläggningen är avslutad långt under vattenytan blir hon fri igen.

<br><b><big>O</big></b>mgivna av vassen, som sticker upp mer än manshögt över
ytan, staka vi oss ut på öppnare vatten. Det visar sig nu, att
vassbältet här och där avbrytes av säv. Även den verkar från vår
synpunkt som en bred bård runt sjön. Men i fågelperspektiv ser
man, att säven växer som rundade ruggar. Detta beror på, att
skottbildningen utstrålar från en mittpunkt, där beståndet så
småningom dör. Inuti sådana ruggar ligga sjöfåglarna som i
veritabla ringborgar. Inom dem kan man bland mycket annat finna
en liten grå fågel med vit buk, svart huvud, spetsig näbb och ett
orangerött fjäderbälte likt en eldkvast bakåt från näbben och
ögat. Det är svarthakedoppingen.

Säven kan användas till lite av varje: sålunda påstås, att man
därav kunde göra »en svärta, tjenlig såväl för Målare som 

<i>I vasskanten är insektslivet rikt: överst sitter en jungfruslända, på
näckrosstjälken försiggår flicksländans underliga äggläggningsceremoni.
Till höger kryper en stor trollstända under äggläggning baklänges
nedåt under vattenytan. Där intill en trollsländlarv, som just med sin
kloliknande underläpp håvar åt sig ett kryp. Till vänster en dykare.</i>

<img></img>
<img></img>
<i>Bland vattenväxterna en bit under ytan har vattenspindeln
sitt bo: en »gasklocka» stagad av fina trådar. Den fylls med
luften som vidhäftad spindelns håriga bakkropp föres ned
från ytan. Överst ses en skräddare springande på vattnet.</i>

Boktryckare». Vidare heter det: »Korgar, Mattor, Simkuddar kunna
ock däraf göras».

En annan växt, som man på vissa håll kan påträffa, är kalmus.
Den har breda, platta, något krusiga blad; på kanten av en
bladliknande meterhög stängel sitter den oskaftade blomställningen
som en nära decimeterlång grön korv. Växten infördes till Wien
från Sydkina 1547 och spred sig därifrån via slottens,
adelsgodsens och klostrens dammar över Europa. Det är därför endast
naturligt, att den i Sverige liksom adelsmännen och kräftorna
bara går till Dalälven. Kalmusroten användes förr som medicin:
»Berömmes som magstyrkande och brukas att tugga på under
smittosamma sjukdomar». Och av ett visst intresse i dessa
ransoneringstider är uppgiften, att den kan användas i stället för
utländska kryddor.

<br><b><big>U</big></b>tanför vassarna kommer ett bälte av »flytbladsväxter». Dit
höra näckrosor, gäddnate och grodpilört för att nämna några av de
vanligaste. På sina håll ligga bladen så tätt, att de bilda ett riktigt
tak på vattnet. Här kunna vi finna åtskilliga roliga detaljer.
Näckrosbladen till exempel äro ofta täckta av bruna slingrande
strimmor. De ha gjorts av »bladminerande» insekter eller rättare
sagt av deras larver, vilka ligga som svarta risgryn på bladen.

På vattenytan springa de långbenta vattenlöparna eller
skräddarna som de allmänt kallas. De leva av döda eller döende
insekter och kunna därför sägas vara vattenytans schakaler. Man
förvånar sig kanske över, att de inte bli våta och få svårt att röra
sig på vattnet. Men se vi närmare efter, upptäcka vi, att de på
undersidan äro tätt klädda med korta hår, vilka bland annat tack
vare vattnets ytspänning hålla vattnet från kroppen.

Till ytans vanligaste insekter höra också vattenvirvlarna, de
mörkblåa skalbaggar, som cirkla omkring i stora flockar.
Vattenvirveln liknar på många sätt en båt: kroppen är överdragen av
olja och försedd med en köl, benen med undantag av främsta
paret äro som korta åror. Denna insekt springer ej uppe <i>på</i> utan
<i>i</i> själva vattenytan, så att halva kroppen ligger nere i vattnet.
Ögat har därför fått en ovanlig utbildning; det är nämligen 

<img><small>G. Lundqvist foto.</small></img>

<i>Vattenvirvlarna leva i stim. Man finner dem särskilt
talrikt i lä om stockar, rötter och andra ting.</i>

tvådelat så att övre delen är utbildad som luftöga och undre som
vattenöga. Djuret kan sålunda samtidigt se, vad som händer och
sker både över och under vattenytan. Bland de svenska
insekterna är den ensam om att äga ett så förträffligt öga.

Nå, det finns fler kryp i vattnet. Där är till exempel en
vattenspindel. Den är till färgen brunsvart och har bakkroppen klädd
av korta hår, vid vilka ett luftskikt är fästat. Denna andningsluft
tar den med sig ned till lämplig plats under vattnet, ofta något
blad där den spinner sitt bo. Detta är klockliknande och har
öppningen vänd nedåt. Hit samlar den luften, här vilar den ut
från jakt och arbete och här läggas äggen i övre delen av klockan.

<img><small>G. Lundqvist foto.</small></img>

<i>Sländlarven liknar Leviathan själv, när den kommer kravlande
över algbollarna, som täcka bottnen. — Två gångers förstoring.</i>

<b><big>V</big></b>i ro sakta utåt sjön och lämna snart området för
flytbladsväxterna. Detta övergår sakta i de helt nedsänkta växternas zon.
En del av dem sticka upp blommorna över vattnet, andra äro
alltid nedsänkta. Bland de förra märkas natearter, vattenslinga,
axslinga, vattenpest och andra. Vattenpesten är vackert ljusgrön
och dess stjälk rikt besatt med centimeterlånga, jämnbreda blad.
De små vita eller ljust skära blommorna sitta oskaftade i
bladvecken. Den uppgiften tvivlar ni nog på, ty det ser faktiskt ut
som om de vore försedda med ganska långa skaft. Men det är
blompipen som förlänges tills blomman når över vattnet; den
kan bli till trettio centimeter lång om det behöves. Endast 
<img><small>G. Lundqvist foto.</small></img>

<i>Stora Dammsnäckan kan »gå» på vattnet. Dock inte på
översidan utan på dess undersida. Den hänger då i sin stora
fot, fritt ned från vattenytan. Cirka två gångers förstoring.</i>

honblommor finnas i Europa, men spridningen klaras ändå
därigenom, att stjälken lätt går av och ger upphov till nya plantor. Denna
vegetativa spridning är ytterst effektiv, ty vattenpesten inkom
från Amerika till Irland 1836 och här i landet anträffades den
första gången vid Skara på 1870-talet. Därifrån spred den sig
snabbt och finns nu inom ett bälte från Västkusten till Uppland
samt i Skåne och vid Bottenviken mellan Skellefteå och Luleå,
alltså en till synes ganska nyckfull utbredning. Vissa sjöar kan
den uppfylla nästan helt, men det förefaller som om den efter
en tid går tillbaka. Den förkväver sig själv delvis och utgör
sålunda ett exempel på naturens självrening.
<img><small>G. Lundqvist foto.</small></img>

<i>Vattenaloën höjer sig över ytan före blomningstiden, men endast mer sällan
får man se dess vita krona titta fram bland de styva och småtaggiga bladen.</i>

Nu utbreder sig det öppna vattnet framför oss, men det är inte
så livlöst här heller. Säkert se vi en del fåglar, i första hand
kanske skäggdoppingen med sin sidenglänsande buk och den
stora skepparkransen kring den vassnästa uppsynen. Den dyker
flinkt även om den, som fallet ofta är, råkar ha sina ungar på
ryggen. Sothönan med sin vita pannplåt få vi nog också syn på,
även om den helst håller sig inom den rikare vegetationen. Den
är inte så menlös som namnet synes antyda, utan istället en
ilsken rackare, som inte drar sig för att hacka efter så pass
skarpbitande fåglar som fiskgjusen. Flera sjöfåglar häcka därför gärna
tillsammans med sothönan, ty en god polis är inte dumt att ha
<img><small>G. Lundqvist foto.</small></img>

<i>Näckrosens saftigt gröna blad ha ofta ett utseende som på bilden härovan.
Det är bladätande skalbaggar som varit framme och åstadkommit förödelsen.</i>

till bundsförvant. Men det är inte bara i fråga om sothönan
skenet bedrar; den vackra knölsvanen verkar väl som en bild av
oskulden. I själva verket är den en av de magsuraste och
lynnigaste kanaljerna. Många äro de sothönsungar — och även
andra ungar — som utan någon orsak av en knölsvan på dåligt
humör skickats iväg till sällare sjöar.

<br><b><big>D</big></b>e större djuren kunna vissa tider på året uppträda i stora
mängder, men det är ett intet mot alla de småkryp, vilka vi inte
utan vidare kunna identifiera i alla deras individuella 
<img><small>G. Lundqvist foto.</small></img>

<i>Både skalbaggen och larven äter på bladen. Flyttar man en skalbagge till ett
annat blad med många larver, känner han på dem med antennerna och flyr
sedan med det snaraste för att söka återfinna sitt eget blad. Detalj av
näckrosblad med skalbaggar och (nederst t. h.) en larv. Cirka två gångers förstoring.</i>

uppenbarelseformer, men som genom massverkan kunna bli nog så
påtagliga. I sjöar av den typ vi nu bese är vattnet åtminstone
under sommaren alldeles grönt och grumligt. Släpar man en
finmaskig håv efter båten, samlas snart på dess botten en grön gröt.
Tappar man upp denna i ett glas, kan man sedan med en stark
lup se olika lustiga smådjur. Med ett sammanfattande namn
benämnas dessa organismer sjöns plankton.

Plankton består av både växter och djur, som äro så små, att
man inte ser mycket av deras närmare byggnad utan mikroskop.
Med en bred pincett kan man ta en kluns och lägga den, utrörd
<img><small>G. Lundqvist foto.</small></img>
<img l><small>G. Lundqvist foto.</small></img>

<i>Näckrosens rot kan bli tjock
som en arm och längre än
en karl; det ser man lätt i
mossgölarna, där älgen bökat
upp den.

Bladärren kommer den att
likna en palmstam. »Rök af
rötterna fördrifva syrsor, och
stötte med mjölk, Torackor»
(kackerlackor). Den
användes förr också till nödbröd;
varför skulle icke den mjuka,
vita vävnaden kunna
utnyttjas även nu i nödfodrets tider?</i>


i lite vatten under mikroskopet. Det kanske då visar sig, att
nästan hela gröten består av långa, stela trådar av något glasklart
ämne. Det är en alg med kiselskal, Melosira heter den, och det
gröna inuti skalet är färgkropparna och algens andra delar,
vilka möjliggöra dess livsfunktioner. I denna alggröt finnas
kanske andra organismer. Främst brukar man märka små
kräftdjur av olika slag, hoppkräftor och hinnkräftor. De förra, som
ha sina många benpar tätt besatta med borst, kallas så därför
att de röra sig ryckvis framåt-uppåt genom slag med antennerna.
Hinnkräftorna simma mera mjukt och regelbundet. Bland
växtplankton kan man finna andra kiselalger, där cellerna sitta
ordnade i stjärnform.

Hade vi istället fått plankton från en sjö inom ett närliggande
skogsområde skulle detta under samma tid säkerligen haft en
helt annan prägel. Där hade en upprepat tvådelad alg, bildad
av små bägare, trädda inuti varandra, varit dominerande. Den
heter Dinobryon. Tillsammans med denna finnes ofta en alg
med fyra horn; den rör sig genom svängningar med en ytterst
fin tråd, ett gissel. Sådana alger kallas därför flagellater och det
åsyftade släktet Ceratium. Påfallande är emellertid, att djuren
inom en skogssjös plankton äro talrikare än i sjön ute på slätten.
Man finner utom hoppkräftor och hinnkräftor ofta några små
lustiga bägarliknande djur som röra sig under regelbundet
snurrande. De benämnas med ett gemensamt namn rotatorier eller
hjuldjur.

Under andra årstider hade planktonsammansättningen i vår
sjö säkert varit annorlunda. På sommaren äro sålunda vissa
kul- eller skivformiga alger, vilka till mycket stor del bestå av
algslem, dominerande. De kallas med ett gemensamt namn
slemalger eller efter färgämnet i dem blågröna alger.

Ett gemensamt drag hos alla de nu sist behandlade
organismerna är, att deras fortkomstmöjlighet är relativt ringa.
»Svävningen» är sålunda en av deras viktigare livsbetingelser. Djuren
röra sig en kort stund med hjälp av ben, stjärt, antenner eller
andra organ, därefter blir deras framkomst beroende av vattnets
egenrörelser, alltså av vind- eller temperaturströmmar. Man kan
därför, för att taga en liknelse från den nu så aktuella
segelflygningen, säga, att de utföra termikflygning, men att de
dessutom äro försedda med hjälpmotorer. Liksom segelflygplanet
har ovanligt långa och lätta plan, ha planktonformerna ofta långa
utskott eller borst. Givetvis måste planktonorganismerna vara så
lätta som möjligt. Växtplanktons assimilationsprodukt blir
därför icke stärkelsekorn som hos andra gröna växter — det skulle
vara en alltför tung ballast — utan olja. Då djurplanktonet äter
växtplanktonet få de del av denna olja, och man återfinner den
som små droppar till exempel i hoppkräftans inre.

I vilket fall som helst, så är vattnets täthet och alltså även dess
bärighet ganska olika under olika årstider bland annat på grund
av temperaturens växlingar. Tätheten är således större, då
temperaturen är lägre. Det är därför icke så förvånansvärt, om
svävorganen ändras under årets lopp. Visserligen kan det icke
anses slutgiltigt bevisat, att verkligen ett orsakssammanhang
föreligger — åsikterna därom gå nämligen ännu isär — men
många skäl tala därför. Hos vissa av djuren, så bland
hinnkräftorna, tillväxa delar av skalen eller borsten, alltså de delar,
vilka anses vara svävorgan, just under varmare tider, då vattnets
bärighet är mindre. En del planktonformer i de större sjöarna
fortplanta sig huvudsakligen på könlös väg, vilket har till följd,
att vissa egenskaper fixeras. Och då dessa utbildats under
inflytande av de för just denna sjö speciella faktorerna inses, att
varje sjö kan få sina karakteristiska raser. Den som känner dessa
kan sålunda inom vissa gränser säga, i vilken sjö ett visst
planktonprov tagits.

Den som bor vid en sjö eller haft tillfälle att observera den
under olika tider av året, har nog sett, hur plötsligt
planktonlivet blir märkbart på våren. På några dagar är vattnet
gröngrumligt eller vegetationsfärgat som det kallas. »Sjön blommar»
säger man om vissa företeelser därav. Plötsligheten i förloppet
beror bland annat på det, att många arter övervintra med så
kallade vilstadier liksom det omnämnda svampdjuret. Dessa
sporer eller vinterägg hos djuren kastas på hösten till stor del upp
på stranden; efter islossningen ta vågorna återigen hand om dem,
de föras ut och omkring i sjön för att, när de olika arternas
livsbetingelser bli gynnsamma, i ett slag utvecklas och nå sin fulla
livskraft.

<br><b><big>U</big></b>nder dessa spekulationer ha vi närmat oss den andra stranden.
Den är av en helt annan typ än den vi lämnade. Det är den
strand, som är utsatt för vind och vågor. Vegetationen är här
fattigare och magrare, om den överhuvud finnes. Vi se kanske bara
<img><small>C. G. Rosenberg foto.</small></img>

<i>Vill man komma sjöarnas lägre organismer in på livet, fordras
särskilda anordningar. Vid planktonfångsten släpar man med
både grov- och finmaskiga håvar i vattnet. I den finmaskiga
får man underligt nog endast småsaker. Vattnet silar nämligen
igenom så långsamt, att de »större» djuren hinna undan.</i>

<img><small>C. Larsson och G. Lundqvist foto.</small></img>
<img l><small>C. Larsson och G. Lundqvist foto.</small></img>

<i>I vattnets mikroskopiska
värld möta oss helt nya
formbildningar. På den övre
bilden ses en borstig
hoppkräfta med långa
mustaschliknande antenner. Det är
med dem hon hoppar. De
raka trådarna äro ett slags
kiselalger.

På den undre bilden en
vattenloppa. Under
ryggskölden har den ett embryo, det
andra har tappats och ligger
under djuret. Det svartfyllda
bandet i kroppen är den
fyllda tarmen. Den
spetsiga huvudskölden, hjälmen,
ändrar höjd med årstiden:
på sommaren, då vattnet har
minst bärighet, är den högst.
Hundra gångers förstoring.</i>

en del långa natearter och några glesa vasstrån. Det kan även
hända, att vi på bottnen finner ett decimeterhögt, grovt gräs, som
växer i små styva tuvor. Men det är inget gräs, det är i stället en
vattenormbunke, som kallas braxenmat eller braxengräs.
Namnet har den därför att braxen, som bl. a. lever av diverse djur i
bottnen, under bökandet efter dessa rotar upp växten. Det har i
folkmun blivit: »Då Braxengräset uppflyter från djupet leker
Braxen». Enligt gamla märken inträffar det när »Häggen
blommar och Enen röker», som Linné formulerar det.

Till de djur som många fiskar äta höra också husmaskarna.
Vi finna dem ofta både i sjöar, diken, åar och på andra ställen.
De äro larverna av vissa insekter, främst de vanliga laxmyggorna,
och ha mycket tunn hud. De bo därför i rörformiga »hus» av
mycket olika konstruktion, vilka kunna bli ett par centimeter
långa och som sammanfogas med avsöndringar från en
spinnkörtel utmynnande på larvens underläpp. Husen kunna bestå
av bladdelar, småpinnar, barr, småsnäckor, sandkorn och
liknande. Fiskarna sluka nu rubb och stubb, sedan får magen
sortera fångsten i ätligt och oätligt.

Här ser man kanske de glesa vasstråna sakta vaja, det är
»gammelgäddan i Vassviken» som står och solar sig och då och
då med ett lätt stjärtslag halkar iväg en liten bit. Kroppen är
jämnbred och av en annan form än de flesta fiskars. En
undersökning har visat, att, oaktat fiskarna ha ganska olika
kroppsform, största tvärsektionen alltid ligger på cirka 36 procent av
längden framifrån räknat. Avvikelserna från detta värde falla
inom 2 procent. Där ha vi alltså ett uttryck för den mest
fulländade strömlinjeformen, vilket borde kunna tjäna som anvisning för
båtbyggare och liknande konstruktörer.

Färgen på gäddan, för att återgå dit, skiftar i svartgrönt med
mässingsgula band; i synen ser hon ut som en gammal elak käring.
Många slags djur, även av närmsta släkten, har fått känna på
hennes fruktansvärda tandgarnityr. Man förstår därför så väl,
att »mörten Silfverling» lovade ställa till ett stort kalas den dagen
hon försvann ur sjön.

Närmast land finner man ofta en del snäckor på block och
stenar. En cirka 3 centimeter stor och iögonfallande sådan är
sumpsnäckan. Den andas med lungor och kan stänga till
skalöppningen med ett lock på foten. Av dess utseende ger Linné en
bild sålunda: »När djuret sätter hufwudet ut ur skalet, ser det
<img><small>G. Lundqvist foto.</small></img>

<i>Mälarmusslan sitter djupt ned i bottenslammet, ibland ser man endast två svarta
fläckar av den; det är dess in- och utförsöppningar. Djuret lever av plankton
och annat som med tillhjälp av flimmerhår föres in genom den större och bakre
öppningen, så att dess ätliga delar kunna tillvaratagas. Resten utstötes ur den
mindre, varvid man ser en plötslig virvelrörelse i vattnet. Näringstillförseln
gynnas av svagt strömmande vatten, därför lever musslan gärna nära sjöarnas
avlopp och det ökar ej möjligheten att få en skarp och god bild.</i>

rätt oformligt ut och kan wäl liknas wid ett oxhufwud.» Den
anses för övrigt ha inkommit till Mälardalen på 1100-talet.

<br><b><big>V</big></b>i ha nu nått andra stranden. Under lugnare dagar, särskilt på
våren och försommaren, kan man här få se vattenytan täckt av
oerhörda mängder genomskinliga, maskliknande skinn. Myggor,
sländor och andra kryp, vilka tillbringa sitt larvstadium i vattnet,
lämna detta ungefär samtidigt för varje art. Deras larvhudar
<img><small>G. Lundqvist foto.</small></img>

<i>Fjädermyggorna kläckas ute i sjön, och massor av de
tomma larvskinnen kunna så småningom anhopas i små
vallar vid stranden. Cirka 2 ½ gångers förstoring.</i>

driva sedan omkring på vattenytan för att så småningom hopas
vid stränderna, där de under en eller annan dag kunna bilda
riktiga små strandvallar.

Som redan nämnts, så är en strand av detta slag utsatt för
bränningarnas inverkan, vilket också är orsaken till den ringa
växtligheten. Men det är för övrigt inte bara bränningarna som
bearbeta stranden. Man ser nämligen här ofta en vall vid slutet
av den mer eller mindre nakna strandzonen. Den är skarpt 
avsatt, blocken sitta inpressade i den, och den verkar hopskjuten
från sjön; på landsidan ser den ut att ha rullat uppför stranden.
Först där bakom börjar den kraftigare vegetationen, klibbalar
och annat. Vi ha här framför oss en strandbarrikad, en isskruvad
vall. Att det är isen som pressat upp den ser man på många ting.
Bästa vittnen härvidlag äro de block belägna mellan stranden
och vallen, som ha en ränna på sjösidan och en vall på
landsidan; båda dessa företeelser ha utbildats, då blocket skruvats
uppför stranden. Så skjutas block och stenar år efter år av isen upp
mot land ända till den nivå dit högsta vattenståndet når. Där
är sjöns högvattenlinje. Ofta ligger den så högt över den nuvarande
vattenytan, att den måste förskriva sig från något äldre tidsskede
med högre vattenstånd och troligen också starkare nederbörd.

<br><b><big>D</big></b>et liv vi sett under denna korta tur är naturligtvis endast en
ringa del av det som sjön rymmer. Varje organism lever sitt liv
efter sina lagar, sedan dör den. Men vad sker då? Det har redan
antytts, att åtminstone en del av växterna ätas upp av djuren.
Andra vissna ned och sönderdelas — genom jäsning och
förruttnelse — ofta under inverkan av bakterier. Varje skolpojke
vet, att vid förruttnelsen förbrukas syre. Detta kommer både från
luften och från de gröna växterna vid deras kolsyreassimilation.
Kolsyran få växterna så att säga tillbaka. De stora mängderna
av bottenfällda växtdelar bestå nämligen huvudsakligen av
kolhydrat, främst cellulosa. Denna sönderdelas av så kallade
cellulosabakterier, varigenom bland annat bildas sumpgas och
kolsyra. Den senare användes ånyo av växterna; sumpgasen stiger
mot ytan som bubblor, om man rotar i bottnen.

Med det döda planktonet är det något annorlunda ställt. De
flesta formerna äro ytterst gracila. Det är därför icke
överraskande, att de — bortsett från diatomacéerna, som ha kiselskal —
upplösas mycket hastigt. Vissa former äro så känsliga, att de
knappast tåla, att man tar upp dem ur vattnet. Så fort sådant plankton
dött, börjas upplösningen. Delvis sker det under medverkan av
planktonregionens, alltså det fria vattnets bakterier. Redan
innan planktonliken nått bottnen är därför förvandlingen
fullständig; liken ha då övergått till oformliga flockar, <sp>detritus</sp>. Under
detta begrepp sammanfattas allt sönderdelat organiskt material
i sjöarna, vare sig det kommer från den grövre växt- och
djurvärlden eller från planktonet. Om sönderdelningen är så 
<img><small>Paul Unger foto.</small></img>

<i>Visserligen är detta icke »Gammelgäddan i Vassviken», men dess gap, fullsatt av
spetsiga, inåtkrökta tänder, är ändå ett fruktansvärt instrument. Man kan därför vara
förvissad om, att den här lilla fisken känner sig som »Liten Karin i spiketunnan».</i>

fullständig, att man ej kan reda ut ursprunget talar man om
findetritus, men när materialet består av hela celler eller
cellkomplex om grovdetritus. Båda dessa detritustyper, icke sönderdelat
material såsom kiselskal, vissa slemlager och andra fossil samt
oorganiskt material såsom mineralkorn (sand, lera, kalkslam och
annat), sjunka till bottnen och bilda sjöns bottenavlagringar,
alltså gyttja i vidsträckt mening. Folk i allmänhet talar
visserligen om gyttja på exempelvis landsvägen, men vad man då
menar har inte ett dugg att göra med den riktiga gyttjan, alltså
sjöarnas avlagringar.


Sjöarnas avlagringar äro emellertid icke färdiga i och med att
de nått bottnen. Där underkastas de nämligen åtskilliga processer
och särskilt gäller detta det halvflytande ytlagret, <sp>ävjan</sp>. Dessa
processer äro av biologisk eller kemisk natur. Till de förra höra
den behandling som vissa djurarter förorsaka antingen genom att
endast röra om i bottnen, då de söka efter ätbara rester eller
genom att bokstavligen helt enkelt sluka hela bottnen. Sådana djur
kallas därför slamslukare. Hit höra bl. a. en sorts några centimeter
långa glattmaskar, <sp>Tubifex</sp>. De stå på huvudet i bottnen, så att
bakändan når något över gyttjeytan. Med lup kan man studera
förloppet, hur de sluka slammet, så att det rinner som en jämn
ström tvärs genom kroppen och avlagras som en liten kon kring
bakändan. Avbrott sker endast om något litet sandkorn är så
stort, att det inte kan komma igenom tarmen. Då stötes helt enkelt
hela strömmen tillbaka igen, varefter en ny ström sätter i gång
som om ingenting hänt. Undersökningar ha visat, att varje mask
slukar ungefär fyra gånger sin egen vikt per dygn. Omräknat per
år och kvadratmeter i en tämligen maskrik gyttja blir detta
ungefär tre kilo, alltså ett häpnadsväckande omsättningsarbete av
dessa obetydliga djur. I själva verket skulle siffran mångdubblas,
ty den avser vattenfritt material; i fuktigt tillstånd betyder det
25—30 kubikdecimeter.

Man förstår nog, att detta arbete är synnerligen viktigt för livet
på sjöbottnen och för de kemiska processerna i denna. Det
sjunkna materialet lägger sig nämligen som ett täcke på bottnen,
och i de näringsrikare sjöarna blir detta lager snart så tjockt, att
det stoppar all »luftcirkulation», alltså den för
jäsningsprocesserna erforderliga syretillförseln. Detta kan bli så utpräglat, att
intet levande utom svavelbakterier kunna existera i gyttjan. Värst
är det i sjöarnas djuphålor, vilka kunna vara verkliga
svavelväteöknar. Glattmaskarna föra emellertid upp material till de
syrerikare skikten och dessutom öka de genom bakändans
rörelser strömningarna i vattnet, så att syrerikare vatten ersätter det
syrefattiga bottenvattnet. Sålunda ökas utsikterna för andra djur,
att kunna leva på bottnen. Och det liv som här förekommer är
ingalunda obetydligt. Som exempel från Mälaren kan nämnas att
på en kvadratmeter anträffas i genomsnitt 100 mygglarver, 170
borstmaskar, 50 Pontoporeia (ett slags märla) samt 5—10 andra
djur. Totalvikten därav blir cirka ett och ett halft kilo.

Inledningsvis nämndes, att varje sjö har sitt eget kynne och
<img><small>Gösta Lundquist foto.</small></img>

<i>Här erinras man om Linnés ord: »Vatnet stod nu stilla och klart,
som en spegel, och representerade uti sig en concav himmel» . . . Men
här var det icke änderna som »rodde pä vatnet», bara en liten pojke.</i>

sin egen utveckling. Man förstår det nu eftersom det
sammanhänger med så många företeelser i dess liv. Växt- och djurlivet
betinga delvis de kemiska processerna som äga rum såväl i
vattnet som på bottnen. Men vilka orsaker är det som inverka på
växt- och djurlivet? Jo, det är till mycket stor del omgivningarnas
geologiska beskaffenhet, vilka skapa förutsättningarna för de
olika arternas trivsel. Man kan därför säga, att traktens
geologiska särart betingar sjöns typ, och därmed är oss nyckeln given
för en gruppering av det vid första påseendet kaotiska
sjömaterialet.

<br><b><big>D</big></b>en sjö, på vilken vi nu rott omkring tillhör den <sp>näringsrika</sp>, den
så kallade eutrofa typen. Den som är bosatt utanför det område
där sådana finnas, har kanske svårt att återfinna »sina sjöar» i
den nu beskrivna. I Småland till exempel ha sjöarna vanligtvis
klen vegetation och brunt vatten. De äro av den »dystrofa» typen
eller <sp>humussjöar</sp>. Deras botten är ofta rik på sjömalm,
utgångsmaterialet för den äldsta svenska järnframställningen.
Uppe i fjällen möter oss så en tredje typ. Här är vattnet
kristallklart, såvida det icke grumlats av slam från glaciärbäckar.
Vegetation och plankton är här av ytterst torftig art. Sjöar av
denna typ kallas oligotrofa eller näringsfattiga. Det är många
drag som skilja de tre typerna åt, men i sanningens namn må
erkännas, att åtskilliga övergångstyper finnas, liksom också att det
finns andra indelningsgrunder, t. ex. efter den högre vegetationen,
efter bottenavlagringarna och efter mygglarvernas art.

Bland de viktigaste kännetecknen på de tre typerna må
följande anföras trots tråkigheten i en sådan uppräkning.

De näringsrika ha vanligtvis kraftig högre vegetation (vassar,
nate och liknande) och alltid så rikt planktonliv, att vattnet under
större delen av sommaren är grönfärgat därav, vegetationsfärgat.
I sig självt är vattnet gult, gulgrönt eller grönt. En 14 centimeter
stor, knallvit plåtskiva kan synas till 8 meters djup. Bottenvattnet
är syrefattigt, i djuphålen nästan syrefritt. Då
temperaturskiktning förekommer, det vill säga att ytlagren till cirka 10 meter
äro betydligt varmare än de undre vattenlagren, förlöpa syre-
och temperaturkurvorna likformigt.

Humussjöarna ha fattig vegetation och tämligen fattigt
plankton, vari dock djurplankton är ganska framträdande. Vattnet är
svartbrunt, mörkbrunt, brunt eller ljusbrunt och vitskivan synes
knappast längre än till 4 meter, ofta endast till 2—3 meter.
Bottenvattnet har ofta nedsatt syrehalt.

De näringsfattiga sjöarna ha obetydlig vegetation och fattigt
plankton. Vattnet är gult, gulgrönt, grönt, blågrönt eller blått.
Vitskivan kan synas till 17 meter (i Vättern) mera normalt i
fjällen är 7—13 meter. Det största hittills uppmätta värdet här i
landet företer Vaimok väster om Kvikkjokk med 17.5 meter och
blått vatten. Vattnet är genomgående syrerikt ända ned till bottnen.

<br><b><big>D</big></b>enna indelning kan i stort sett sägas motsvara sjöarna inom
lerslättsområdena, skogarna och i fjällen. Men det fina i saken
är, att en återklang därav finner man i viss mån inom varje litet
vattenområde. Den översta sjön motsvarar fjällsjöarna — under
förutsättning att icke området är rikt på myrar eller försumpade
sluttningar. Humussjöarna anträffas i skogsområdena och de
näringsrika inom de ler- eller mjälområden, som ligga nedanför
skogsområdena.

Men man kan också vända på steken och utgå från tiden. Från
början voro alla sjöar här i landet av den näringsfattiga typen.
Från denna har utvecklingslinjen spjälkats så, att en grupp —
skogsområdenas — blivit mer eller mindre tydliga humussjöar.
Den andra har däremot övergått i lerområdenas näringsrika typ.
Denna tillhör emellertid i sin utpräglade form icke ett stadium,
som framgår genom en naturlig utveckling. Förutsättningen för
utbildningen av en sådan är nämligen de mängder
gödningsämnen av olika slag som kulturbygden med dess åkrar,
kloakutlopp o. dyl. tillföra sjön. Detta kan man i detalj se belyst intill
sådana pålar ute i sjön, på vilka fåglarna med förkärlek slå sig
ned: deras exkrementer ha icke endast vitfärgat pålen, utan
vattnet är grönt av alger närmast omkring den.

<br><b><big>V</big></b>i ha nu sett några fragment ur det rika liv som en tämligen
vanlig svensk insjö kan uppvisa. Men utan överdrift kan sägas,
att var och en som ror på sjön eller paddlar i sin kanot, där själv
kan komplettera bilden, ty varje årtag på sjön medför nya
detaljer, varje liten yta på bottnen har sina särdrag. Ja, nära nog
varje vattendroppe medför möjligheter till nya iakttagelser och
dessas infogande i ett större sammanhang.

</chapter>
<chapter name="Olof Thaning: Semestercyklister på cykelsemester">

<img><small>Greta Thaning foto.</small></img>
<i>På cykelsemester.</i>
<h2>Olof Thaning:</h2>

<h2>SEMESTERCYKLISTER PÅ
CYKELSEMESTER</h2>

<b><big>A</big></b>tt föret är värst i själva portgången är en på gammal
erfarenhet grundad regel, som ej enbart gäller skidåkning — varom för
övrigt här ej är frågan — utan även en hel del andra idrotter och
inte minst konsten att föra en verserad och otvungen
konversation. Ett beprövat sätt att avhjälpa det värsta gnisslet är, när
det gäller konversation, att från början anslå sådana ackord
som ej ge anledning till dissonanser. Man väljer då ett neutralt,
icke brännbart ämne, som dock bör ha sådan aktualitet, att
man är säker på ett det intresserar den tilltalade.

Jag börjar därför med att tala om vädret, ty vädret är ju en av
dessa tillvarons irrationella faktorer, som just genom sin
opålitlighet aldrig upphör att intressera oss — isynnerhet inte när vi
ha semester. Varje afton spana vi mot skyn i väster och hoppas,
att det skall bli vackert väder i morgon också. Vår stora
ambition är att kunna komma tillbaka till kontoret negerbruna och
med triumf i rösten berätta, att vi inte hade en droppe regn på
hela semestern. Och skulle molnbankar börja dra ihop sig på
västerhimlen frampå kvällen, säga vi helt ljusblått till varandra,
att det bara är nattmoln, och dom är visst inte farliga, i morgon
är det lika vackert igen. Men de moln vi — min fru och jag —
sågo på vår cykelfärd, voro minsann inga nattmoln, ty vi hörde
till den del av det svenska folket som hade semester i augusti
förra året. Inte kunde vi förvärva någon solbränna. Vår ambition
var att girigt samla på de solstrålar som trots allt emellanåt
slank ner på vår landsväg och sedan låta dem lysa i vårt humör,
när vi småpratande sutto hopkrupna under vänliga granar för att
få skydd för de häftigaste skurarna.

På vandrarhemmen landet runt var det givetvis vädret som
stod främst på konversationsordningen under augusti månad,
och det diskuterades med frenetiskt intresse. Alla som då voro
<img><small>A.-B. KARTOGRAFISKA INSTITUTET</small></img>

<i>Vår färdeväg från Bergslagen längs Klarälven och
Västerdalälven till Dalarnas fjäll och finnskogar.</i>

ute och färdades voro uppdelade i två läger: de som trodde att
det skulle fortsätta att regna i morgon, och de som trodde att
det skulle klarna upp. De förra voro i majoritet, men det var
alltid spännande att på eftermiddagen, när vi kommo till ett
nytt vandrarhem, se hur ställningen var.


Inte ens en meteorolog av facket kan emellertid fortsätta att
tala om vädret en hel kväll, och mycket mindre då en enkel
cyklist på ett vandrarhem, allrahelst som det där inte behöver
råda någon brist på samtalsämnen. Man talar om varifrån man
kommer och varthän man ämnar sig, kollationerar dagens
upplevelser, jämför vägar och vandrarhem och diskuterar företräden
och nackdelar hos olika cykelmärken.

Om läsaren därför ville tänka sig försatt i den kanske inte
alldeles obekanta situationen som vandrarhemsgäst, skulle vi
kunna börja konversera nu, när vi så smått ha bekantat oss
med varandra genom att tala om vädret. Skulle vårt samtal allt
för mycket få karaktären av monolog, ber jag om överseende,
men vill påpeka att det är läsaren obetaget, att när som helst när
så befinnes lämpligt lyfta blicken från boken och sticka emellan
med några hågkomster från er egen cykelfärd i somras. Alltid
skall jag väl kunna ge anledning till några idéassociationer.

<br><b><big>V</big></b>ad skall man ha för färg på sina shorts när cykeln är mörkröd?
Sådan är den evigt kvinnliga inställningen till de
utrustningsproblem som måste knäckas för att en fjortondagars cykelfärd skall
kunna genomföras. Vi män, som ha ett vaket sinne för tillvarons
praktiska detaljer, tänka mindre på cykelns färg men desto
mera på landsvägsdammets, och välja därför kaki. Åtminstone
gjorde jag det. Förresten var det sista paret som fanns i stan, ty
alla människor cyklade i shorts, och naturligtvis skulle också
vi cykla i shorts så varmt och soligt som det var.

Så voro vi alltså lyckligt ekiperade, och lydigt följande
järnvägsstyrelsens enträgna förmaningar att inte pollettera på
lördagar, åkte vi en fredagsmiddag i början av augusti ner till
Centralen i Stockholm för att sända våra cyklar i förväg till
Lindesberg. Själva följde vi efter till samma destinationsort på
söndagsmorgonen. Solen lyste glatt från molnfri himmel, och luften stod
flimrande stilla i den intensiva hettan, när tåget ångade iväg
över slätterna norr om Mälaren. När vi ströko utmed den breda
stensatta huvudvägen som går över den absolut golvplana slätten
vid Kolbäck, utbrast min hustru, som under fjorton dagars tid
uppbyggts med noggranna beskrivningar av strukturen hos det
storkuperade rutplatålandskapet norr om norrlandsgränsen dit
vi skulle fara: »Varför kan vi inte lika gärna göra en cykeltur
här, där det inte finns några backar?»


Ett sådant yttrande kan en karl knappast bemöta på annat
sätt än med ett medlidsamt småleende, ett sådant som man
förstrött kostar på sig åt ett snusförnuftigt barn. Saker skulle dock
inträffa, som visade att det låg en tanke fylld av sunt förnuft
bakom färdekamratens yttrande, och att jag själv grundligt
underskattat innebörden i ordet storkuperad.

Vi hade alltså klivit av vid stationen i Lindesberg med våra
cykelpackfickor i händerna, vi hade hämtat ut våra cyklar,
spänt fast bagaget och lyckligt överlevt de där första femtio
meterna, som äro så vingliga när cykeln är långfärdsbelastad. Vi
följde noga väglappens anvisningar — togo ut vänstersvängen,
åkte över Bottenån och styrde till vänster på en liten trevlig,
lagom smal väg. Att väglappen dessutom gav oss upplysning om
att en »väldig uppförs- och utförsbacke» skulle övervinnas innan
vi nådde Siggebohyttan, fäste vi inte stort avseende vid,
åtminstone inte jag, som stundom åker uppför Götgatsbacken
när jag cyklar hem på eftermiddagarna. Men jag hade aldrig
prövat på att åka uppför Götgatsbacken med tung packning på
cykeln, och dessutom är Götgatsbacken inte sex kilometer lång.
Vi ledde våra cyklar uppför backen.

Det var varmt, men solen började skymmas av ett allt tätare
dis och vi sade: »Gudskelov att det inte gassar som det gjorde i
förmiddags!» Det blev kvavt, men så började det stänka litet i
luften. »Så skönt», sade vi då och stretade oförtrutet uppför. Så
kom en cyklist och åkte förbi oss. Han åkte. »Men så har han
heller ingen packning», sade vi för att trösta varandra och
konstaterade att han var ortsbo och nog inte skulle åka så långt.
Efter en stund kom åter en cyklist med samma suveräna förakt
för nivåskillnaderna. Så började det regna, och regnet blev allt
häftigare. Vi togo på oss regnrockarna och när det inte hjälpte
kröpo vi in under en gran. Där sutto vi. Vi sutto till och med
ganska bra och vi talade om för varandra att regnet snart skulle
sluta, för det här var bara en kort åskskur och sedan hade vi en
fin utförsbacke att vänta. Nå, om en stund saktade regnet av,
och vi klevo ut på vägen igen och drogo upp våra cyklar ur diket.

Har läsaren något minne av Walter Scotts roman »Ivanhoe»,
eller av filmen »Robin Hood», som gick för ett par år sedan.
Om så är fallet, kanske läsaren också erinrar sig, att en av de
mest framträdande egenskaperna hos friskaran i
Sherwoodskogen var dess förmåga att plötsligt och oförmodat fylla en nyss
<img><small>Gösta Lundquist foto.</small></img>

<i>Vägen vid Siggebohyttan.</i>

utdöd skogsglänta med ett rörligt myller av människor. Så som
Sherwoodskogen understundom kunde te sig på Richard
Lejonhjärtas tid, så tedde sig nu också plötsligt den gamla hederliga
västmanländska bondskogen inför våra förvånade ögon. Då
vi stego ut på vägen och fortsatte vår färd fylldes denna av
folk; unga pojkar och flickor som kröpo fram ur gransnåren,
hoppade över landsvägsdikena, drogo fram sina cyklar och åkte
iväg, alla åt samma håll som vi. »Det måste vara någon
badstrand i närheten», sade min fru, men inte kunde väl en
badstrand åstadkomma folkvandringar här uppe i Bergslagen där
sjöarna ligga och trängas med varandra.

Nå, så fortsatte vi. Ömsom åkande, ömsom gående, mest det
senare, och ständigt passerade nya skaror av bygdens ungdomar
förbi på sina cyklar. »Akta er för stupet, det är säkrast att gå
nedför där», skrek någon till oss. Men innan vi hunno fråga var
det låg någonstans var han förbi oss. Nåja, vi skulle nog akta
oss för stupet. Vi skulle ordentligt hålla oss på vägen, resonerade
vi och forcerade ett nytt backkrön. Då sågo vi stupet. Detta var
belöningen för sex kilometers uppförbacke. Utförsbacken var
väl knappt mer än en kilometer lång, men den var brant,
mycket brant. Vi ledde cyklarna nedför backen. Så kan det gå,
när man färdas i ett storkuperat rutplatålandskap.

Förklaringen till den stora folkvandring vi bevittnat mötte oss
i Siggebohyttan, där årets bygdeting gick av stapeln med pukor
och trumpeter. Så gott det lät sig göra i folkvimlet beskådade vi
den gamla, traditionsrika bergsmansgården utan och innan.
Kryssande mellan skjutbanans Scylla och dansbanans
Charybdis uppnådde vi dock åter våra cyklar och fortsatte färden förbi
Öskevik och upp efter Rastälven fram till Nyhyttan, där en viss
stelhet i benen började protestera mot all vidare framfart den kvällen.

<br><b><big>N</big></b>ästa dag bjöd på en angenäm färd, ty himlen behagade vara
nådig och vår väg gick till största delen utmed sjöar och
vattendrag, vilket innebar det dubbla behaget av obegränsad tillgång
på badvatten och måttligt backiga vägar. Vi cyklade över
Grythyttan, tittade på de halvt raserade anläggningarna vid
Saxåhyttan och på den moderna malmbrytningen vid Persbergs
gruvfält. Vårt nattkvarter funno vi i Filipstad. Nöjda och glada
gingo vi tidigt till sängs och stego tidigt upp på morgonen för att
följa med ett okristligt tidigt tåg upp till Hagfors.

Denna dag bröt augustivädret ut på allvar. Det var bistert
kallt, det såg jag på mina knäskålar, som började anta en
knottrigt gredelin färg. Shortsen visade tydligt sin begränsning. Vårt
godståg slamrade emellertid iväg utan att fästa något avseende
vid väderleken, det gick oförtrutet uppför backe och nedför
backe och tog rundlig tid på sig vid stationerna, där
malmlastade vagnar stodo och väntade på skjuts upp till Hagfors.

I Hagfors blevo vi inte gamla. Tiderna äro inte sådana att det
ens är värt att tänka på turistbesök i industrianläggningar av
denna typ. Vi vände alltså de många fabriksskorstenarna ryggen
och ägnade oss i stället åt naturbetraktelser nere vid Rådasjön
och kastade en gillande blick på Uddeholms vita herrgård.
Sedan fortsatte vi fram till Klarälven vid Edebäck och vidare
norrut längs älvens högra strand. I Ekshärad började det regna,
och då vi i alla fall skulle äta lunch, sökte vi nödhamn i ett
litet pensionat. Längre kommo vi inte, ty det föll mera regn i
Ekshärad den dagen, än det någonsin hade gjort förut på den
här sidan sekelskiftet. Det såg ut som ett tropiskt regn på film,
där man låter ett dussin brandslangar spruta för fullt på en
fönsterruta. Och det är ju inte något väder för semestercyklister.

<br><b><big>V</big></b>ad skall man sysselsätta sig med på ett litet folktomt pensionat,
när det hällregnar ett helt dygn i sträck? Att äta och dricka kaffe
fördriver ju tiden på ett angenämt sätt, men man kan tyvärr
inte hålla på med det hela dagen. En hel del tid går ju åt till
att titta på klockan för att se efter hur långt det är kvar till
middagen, och mellantiden fylles ut med allehanda
sällskapsspel av den art, att de kunna utföras med enkla hjälpmedel.
Vi undersöka även värdens bokhylla och läsa svensk
kommunallagstiftning, som göres litet mer livfull genom att blandas
upp med valda episoder ur Buffalo Bills händelserika tillvaro.
Middagen åto vi tillsammans med måltidsabonnenterna, som
kommo in en efter en och vredo händerna framför den inlagda
sillen och kastade skygga sidoblickar på våra enkla personer.
Våra försök att öppna en ledig konversation mellan borden
genom att kasta ut frågor om »de lokale forhold» strandade på
enstaviga ja och nej. Vi voro glada när tiden hade framskridit
så långt att man anständigtvis kunde gå och lägga sig.

Men allt har en övergång, och vi fortsatte färden uppför
Klarälvsdalen. Uppför är kanske ett något förhastat uttryck,
ty vägen går fullkomligt jämn uppe på terrassen, omkring 40
meter ovanför älven. På hela sträckan från Edebäck ända upp
till Vingängsjön, över åtta mil, höjer sig älvplanet inte mer än
10 meter. Det är en strålande god väg, en av de bästa
cykelvägar jag någonsin träffat på, med fast, grusfri vägbana. Och
<img><small>Olof Thaning foto.</small></img>

<i>Klarälven vid Ennarbol.</i>

när dessa rent materiella fördelar komplettera en natur som är
en av de mest grandiosa Värmland kan uppvisa, då förvånar
man sig över, att det är så relativt få långfärdscyklister som
färdas längs den vägen. Förklara det kan man alltid genom att
Värmland för turisterna är synonymt med landskapet kring
Frykensjöarna, som lever högt på den litterära reklam det fått.
Visst är det roligt att titta på Mårbacka och att med Gösta
Berlings saga som resehandbok söka identifiera alla de idylliska
herrgårdarna, och visst är landskapet kring Frykensjöarna
underbart vackert, men man ser där inte sjön så ofta från vägen
och det gör resenären lätt litet besviken.

Färdas man utefter Klarälven, riskerar man inte att föras på
avvägar, så att man tappar kontakten med älven och älvbygden.
Man färdas hela tiden uppe på det plan som byggts upp av
<img><small>Olof Thaning foto.</small></img>

<i>Kyrkstallarna vid Ekshärads kyrka, nu halvt raserade och förfallna,
erinra om en tid, då livet flöt i lugnare banor, då busslinjerna ännu
inte sökt sig fram till nästan varje undangömd vrå av vårt land.</i>

havsavlagringarna, genom vilka älven skurit sin väg i lustiga
serpentiner. Man ser fritt och långt norrut och söderut utefter
älven, och ser byarna ute på näsen mellan älvbågarna, ser gula
åkrar och gröna ängar och ett grått videstreck i själva älvkanten.
Bergen resa sig brant och hundrameterhögt på båda sidor om
dalen, och de översta furorna riva hål i molnen, när de komma
farande från väster.


Inte kunde man just göra någon litterär forskningsfärd
utefter Klarälven, men man kunde titta på de vackra kyrkorna i
Ekshärad och Norra Ny och förundras inför de smidda
gravkorsen på kyrkogården i Ekshärad, och det var ju alltid något,
tyckte vi, där vi sutto på en strandbank nedanför Värnäs by
och räknade timmerstockarna, som flöto förbi. Vi hade kommit
tidigt till vandrarhemmet i Värnäs och därmed också fått
förmånen att kräset prova ut vilka sängplatser, vi ville ha. Och
när vi valt tills vi inte kunde välja någon bättre, gingo vi ut på
en promenad.

Det kom flera gäster till vandrarhemmet under eftermiddagens
lopp. Alla kommo de från Dalarna på den sugande vägen genom
Tiomilaskogen. Vi skulle över till Dalarna i motsatt riktning,
men vi ville gärna se något mer av Klarälven, innan vi gåvo oss
iväg in i skogarna. Av kartorna att döma, fanns det i så fall
ingen annan möjlighet än att vända tillbaka till Värnäs, när vi
cyklat så långt norrut vi ville, men det tilltalade oss inte alls.
Vi ville ha en väg över till Västerdalälven längre norrut, och
anställde efterforskningar för att finna en sådan väg. Och härvid
kom det i dagen, att gränsskogarna mellan Värmland och
Dalarna inte alls voro så väglösa som kartorna trodde, framför allt
tack vare flottningsföreningarnas behov av basvägar. De flesta
skogsvägarna slutade naturligtvis blint vid någon sjö inne i
obygden, men det fanns en som såg ut att kunna föra oss fram
så nära dalagränsen, att vi bara skulle behöva leda cyklarna
ett par kilometer på en stig för att fånga upp en ny väg, som
kom oss till mötes från dalasidan.

<br><b><big>O</big></b>ch på denna väg befinna vi oss nu. Vi ha åkt buss i hällande
regn upp till Sysslebäck och åter genomlidit en håglös dag. Vi
ha upplevt vår första uppförsbacke på vägen uppför Klarälven,
det var alldeles efter Klarabro, och nu stå vi och beskåda
Digerfallet, det högsta vattenfallet i Värmland. Strax bortom
Brattmon hade vi tagit av till höger på en smal bilväg och efter
ett par kilometer nått fram till Tåsan, ett av Klarälvens
biflöden. Nu gladde vi oss åt det regn som kommit, ty
kraftverksturbinen hade fått nog och överskottsvattnet skummade i
den smala klippskrevan som om det vore vårflod.

Tålmodiga och försynta människor, som med jämnmod och
småleenden funnit sig i allsköns motigheter, få understundom

<img>
<small>A.-B. KARTOGRAFISKA INSTITUTET</small></img>

<i>Vår färdväg mellan Klarabro och Lima. De flesta skogsvägarna häruppe
sluta blint inne i obygden, men vi funno en väg, som förde oss så nära
gränsen till Dalarna, att vi bara behövde leda cyklarna ett par kilometer
på en knagglig stig för att fånga upp en ny väg på andra sidan.</i>

sin belöning redan här på jorden. Vi blevo belönade denna dag,
då molntäcket skingrades och lämnade kvar stora cumulusmoln 
som lyste bländvita bortom höjderna. Solen värmde åter
och bredvid vägen dansade Tåsan glittrande ner mot Klarälven
i ett enda sjungande brus. Den melodien sjöng i våra öron mer
än halvannan mil in i skogarna, där vägen under sakta stigning 
gick fram mellan hushöga stenblock. I dikeskanten växte
hallonsnår, fullastade med stora röda bär, färdiga att falla i
händerna på plockaren. Blåbär, stora och immiga, funnos i överflöd
där tallarna växte högstammigt, och på myrarna lyste de gula
och röda hjortrona i kapp med solen. Vi färdades långsamt fram. 

<img>
<small>Olof Thaning foto.</small></img>

<img>
<small>Olof Thaning foto.</small></img>

<img>
<small>Olof Thaning foto.</small></img>

<i>»Vägstudier» i Tiomilaskogen. Den gamla fäbodstigen, som förde i
sicksack mellan stenblocken och som på hala kavelbroar ledde över
myrarna, den dög gott och väl så länge skogen ännu fick sin
användning främst som betesmark. Men nu för tiden ställer skogsavverkningen 
helt andra krav på framkomligheten, och överallt i vårt land
har man genom röjning av nya vägar sökt lösa transportproblemen.</i>


<img>
<small>Olof Thaning foto.</small></img>

<i>Där vägen tog slut.</i>

  Genom ödemarken långt bortom all odling gick vägen, men
vi kände ingen tryckande ödemarksstämning. Tåsan är en
viktig flottled och under drivningstiden samlas mycket folk här
uppåt ån. Därför ligger det också tätt med skogskojor, rymliga
och välbyggda, utmed vägen. Jag räknade åtminstone en skogskoja 
nästan på varannan kilometer, så inte behöver man sakna
tak över huvudet, om man skulle råka ut för dåligt väder. Nära
två mil hade vi färdats upp mot dalagränsen där vägen delade
sig. Till vänster slutar den efter ett par hundra meter och 
fortsätter i en cykelstig, som går norrut till Stavåsnäs norr om
Tisjön och träffar där landsvägen Limedsforsen—Rörbäcksnäs.
Vi togo vägen till höger mot sydöst och följde krönet av en
rullstensås, där tallskogen växte rak och vacker.

  Enligt de uppgifter vi hade inhämtat, skulle här blott finnas
en cykelstig, men vi mötte en bilväg. Nå nöjet var snart slut,
ty vägen var ännu inte färdig, den var bara schaktad, och
alltför lös för att tillåta cykelåkning. Då och då träffade vi på
vägarbetarlag, som höllo på med att jämna till krönet på åsen,
som var den elegantaste naturvuxna vägbank jag någonsin sett.
Om en månads tid skulle vägen vara vältad och klar försäkrade
vägbyggarna oss, men vad nyttade det oss nu. Vi måste leda
cyklarna i gruset. Det var 8 kilometer ner till Grötvalldammen,
där vägen slutade och vi skulle ta oss över till Dalarna. Vi
räknade kilometrarna.

  Fram på eftermiddagen började molnen färgas svarta i
underkanten, och som stora slagskepp gingo de i formationer så lågt
över myrarna, att de kunde ha fastnat i torrfurorna. Och över
myrarna gick vår stig på hala spänger, som ibland döko under
det sakta rinnande vattnet i sänkorna. Det hade kommit ner
ordentligt med regn häruppe på höjderna, och ett par gånger
fingo vi ta av oss strumpor och skor och försiktigt vada fram i
knädjupt vatten. Snart kommo vi emellertid upp på
moränkullar, vi passerade gränsen, en bred skogsgata, och nådde
efter en god stunds slit i en stenig uppförsbacke vårt mål för
dagen, Gräsbrickans fäbodar.

  I Flygar Jon Jonssons fäbod blevo vi gästfritt mottagna av
husets dotter, som skötte djuren häruppe i fäboden under
sommaren. Vi bjödos på kaffe och på »flöitgröt», gräddgröt
vars ingredienser bestodo av tjock grädde, smör och vetemjöl
— tänk i dessa tider — och sovo snart som lyckliga barn, vilka
lekt sig trötta i solskenet. Nästa morgon då solen lyste in mellan
humlerankorna, som växte framför kammarfönstret, väcktes
vi med en rykande kaffebricka. Då hade fröken Jonsson redan
varit uppe och mjölkat, och nu frågade hon om vi ville se på
när alla kreaturen släpptes ut. Det ville vi.

  Och ute i den klara, litet frostskarpa morgonen hördes
klangen av klockor närma sig från alla håll och blanda sig med
kullornas långt utdragna locktoner. De vita kullkorna rörde
sig eftertänksamt framåt fägatan och med dem trängdes de 
muntert skuttande getterna. Flock efter flock vallades ut på
myren och togos om hand av den kulla vars tur det var att
»geta» djuren i dag.

<br>
<b><big>G</big></b>ärna hade vi dröjt oss kvar på detta underbara ställe, som
så väl gjorde skäl för sitt namn, där det låg som på en bricka
av grönt saftigt gräs högt över den mörka skogen. Men vi
storstadsbor leva efter en annan rytm än den som betingas av
årstidernas sakta skeende växling; vi måste rätta vårt
handlande efter almanacka och klocka, och dessa båda storheter
dekreterade kategoriskt att vi måste fortsätta. Så följdes vi av
vår värdinna genom fäbodvallen fram till vägen, fick en flaska
grädde i packfickan som vi lovade att avlämna nere i
hemgården, och så gick färden vidare.

God var vägen inte, men den var framkomlig, kanske litet
extra tungåkt efter allt regnet. Men vacker var den, där den
gick fram i kanten av Borbergskölen med utsikt mot Sveriges
sydligaste fjäll, Tandövala eller Storvardn, som med sina 774
meter över havet nätt och jämnt når över skogsgränsen. Vi cykla
genom Borbergets fäbodvall och efter en stor bukt mot söder
åka vi över Femtan och upp utmed Görman alldeles under
Storvardn. Den fjällbestigningen ha vi kvar till ett annat år, då
vi ta ränslar på ryggen och gå från fäbod till fäbod i detta
storslagna skogslandskap.

  Fram emot kvällen kommo vi rullande i full fart nerför
backarna mot Hedens by, där vi avlämnade gräddflaskan och
fortsatte över älven fram till Limedsforsens station. Och nu är
den svåra stunden inne i min färdeskildring, då jag måste
erkänna att vi åsidosatte vår färdplan och fuskade litet med
cykelåkningen. Vi togo tåget upp till Särna, för vilket vi be
västerdalingarna så mycket om ursäkt, men det flög plötsligt i
oss att vi skulle göra så.

  Och nu efteråt måste jag till min skam göra ytterligare en
bekännelse, nämligen att vi inte alls ångrade vårt handlingssätt. 
Tvärtom tycktes detta ha dikterats av någon sorts gudomlig
ingivelse, ty det skaffade oss en av resans mest oförglömmeliga
dagar vid Njupeskärs vattenfall uppe i Fulufjäll. Vi vaknade
i Särna i strålande väder med en klar, genomskinlig luft. 
Städjans topp lyste nypudrat vit efter nattens frost och allt
var väl upplagt för en färd till en trestjärnig sevärdhet. Med glatt 

<img>
<small>Olof Thaning foto</small></img>

<i>Tandövala, eller som den också kallas Storvardn, Sveriges sydligaste
fjäll, sedd från vår rastplats vid Borbergets fäbodvall.</i>

humör övervunnos backarna på den storslagna ödemarksvägen 
som över Mörkret leder fram till norska gränsen, och vid
STF:s vandrarhem i Njupåsen ställde vi ifrån oss cyklarna och
vandrade den rösade stigen upp till vattenfallet.

  Vi unnade oss en välbehövlig rast vid STF:s kåta, som väl är
en av de pampigast belägna kåtor, som finns i landet, och togo
sedan frejdigt itu med att beskåda underverket från ovan till
nedan. Njupeskärs vattenfall är just ett sådant naturens
kuriosum, som de av en modern tid så begabbade sekelskiftets
turister med svett och möda uppsökte för att få frossa i naturens

<img>
<small>Olof Thaning foto.</small></img>

<i>Njupeskärs vattenfall. Mäktigare flöden än den obetydliga bäck, som nu
bildar fallet vid Njupeskär — det högsta i Sverige — ha grävt den djupa
ravinen i Fulufjället. Men kommer man vid högvatten, då skummet sveper
mellan de mörka väggarna, ter sig anblicken nog så imponerande.</i>


<img>
</img>
<img><small>Olof Thaning foto.</small></img>

rysliga skådespel. För oss, som äro förhärdade inför de
rysligheter vår egen samtid kan åstadkomma, ger naturen här kanske
inga frosskakningar, men den tjusar oss och den imponerar
och den talar om för oss vilka små och inbilska knattar vi i
själva verket äro. Och det kan ju vara nyttigt ibland.

  Små känna vi oss, när vi klättra över de vassa blocken inne
i klyftan, där skummet driver emot oss med en kylig, våt vind,
men vackert är det när solen spelar i bäckens tusen forsar
och när vinden river i den sidenskimrande hundrameterhöga
vattengardinen. Vi klänga och klättra på stenblocken uppför
fjällväggen och snart stå vi uppe vid fallhuvudet och låta
blicken följa det dansande vattnet i dess djärva hopp utför
branten. Vi skönja bäcken åter långt nere i klyftan, och när vi
lyfta blicken, se vi ut över ett väldigt skogslandskap där
molnskuggorna segla omkring som på ett mörkgrönt hav, och vid
horisonten brytes skogsranden av en rad fjälltoppar. Nej, inte
är denna naturlek så ryslig som den gamle särnaprosten Machlin
ville inbilla folk vid slutet av 1600-talet när han beskrev Njupeskär 
som en »graf, hwilken är så fasligh at ingen ofwan effter
henne bese kan», vilket påstående han realistiskt bestyrkte
genom att tala om hur en man, som hade stått däruppe vid
fallhuvudet och sett ner, hade blivit »af förskräckelse lijka som
död, af fugtigheten bortförd och aldrig igenfunnen». Vi moderna
människor låter oss inte så lätt förskräckas, men lite svindel
fingo vi förstås, när vi försökte luta oss ut och titta ner i klyftan.

  Vi voro inte ensamma uppe på fjället. Där fanns gott om folk,
hjortronplockarlag, som givit sig av hemifrån tidigt på lördagen
och övernattat på Fulufjället. Nu på söndagseftermiddagen voro
de på väg ner med fyllda kontar, präktiga bördor mellan 25—40
kilo. När vi kommo bakom ett kraftigt byggt fruntimmer med
en välfylld kont på ryggen och som barfota knogade utför stigen,
vilken här mest bestod av skarpkantade block och stenar, då
stannade vi i stum förundran och tittade skamset på våra
skosulor som blivit uppslitna av dagens klättringar på samma stig.

<br>
<b><big>N</big></b>ästa vecka började med regn. Vi lågo stilla ett par dagar på
STF:s fjällstation uppe vid Grövelsjön och ägnade oss åt
kanotpaddling, forellfiske och hjortronplockning under uppehållen
mellan skurarna. När min fru fått en hink fylld till brädden med
hjortron, vaknade hennes husmorsinstinkter och hon kungjorde, 

<img>
<small>Olof Thaning foto.</small></img>

<i>Grövelsjöns fjällstation, en utgångspunkt för
vandringsliv och kanotfärder i de nordliga Dalafjällen. </i>

att hon ville fara hem. Det ville jag också, men då skulle vägen
gå genom Härjedalen och Orsa finnmark framhöll jag och
utvecklade vidare hur de exotiskt klingande ortnamnen i
finnskogarna tjusat min fantasi och hur jag längtade efter att få 

<img>
<small>Sigge Hed foto.</small></img>

<i>Kanotturer i hemmavattnen eller i de många
fjällsjöarna kring Härjedalsgränsen ge en egen och
tjusande karaktär åt livet vid Grövelsjöns fjällstation.</i>

stå uppe i brandtornet på Pilkalampinoppi och se landet med
dessa underliga namn utbrett för mina fötter.

  »Och ditupp skulle vi trampa med vår hjortronhink på pakethållaren?» 
frågade min fru, men frågan var retorisk, ty hon hade i all
stillhet löst problemet och tänkte sätta sig på bussen till Älvdalen
och sedan ta tåget hem och låta mig färdas omkring efter behag.

  Så skedde också. Och därför stod jag nu ensam uppe i
brandtornet på Pilkalampinoppi med fröken Hanssons, vaktkullan,
kraftiga kikare för ögonen och såg tillbaka på det landskap jag
trampat mig igenom. Tung hade vägen varit mellan Idre och 
Sörvattnet; i ständiga uppförsbackar ledde den så högt att
molnen som svepte över fjällhedarna liksom sögo upp vägen
framför cykelhjulen och gåvo mig en förnimmelse av att ha
lämnat detta jordiska för att fortsätta trampandet i en evig
uppförsbacke vid vars slut Sankte Per skulle mönstra mig med
kritiska blickar. Muntrare var det då i den halvannan mil långa
utförsbacken från Sörvattenbodarna ner till Lofsdalen.  Det var
på kvällen, då man hämtade hem korna från betet och
locklåtens höga och klockrena toner stego och sjönko bakom mig
när jag åkte cykelslalom i långa utförslöpor där den kyliga
kvällsluften kom rusande och torkade min svettiga panna. I
Sveg, dit jag så småningom kom, hade jag tagit rälsbuss till
Vassjön och därifrån arbetat mig upp till brandtornet, som
numera är ganska lätt att nå, då vägen går nästan ända upp på
toppen av berget.

  Jag undrar om man från något ställe i Sverige kan se så
mycket skog på en gång som från Pilkalampinoppi. Genom de
karakteristiska »knopparna», landskapets högsta punkter,
uppbyggda av hårda porfyrer, såg det ut som om skogen rörde sig
framåt i väldiga dyningar, vågkam vid vågkam, så långt ögat
kunde nå. Här och där skönjdes en ljusning, där skogen gav
vika för en myr, en sjö blänkte fram, järnvägen drog ett linjerakt 
streck genom det gröna och i fjärran låg Hamra kapellby
som en glänta i skogen.

  Fröken Hansson talar om för mig att detta brandtorn är
landets äldsta och att det uppfördes 1889 efter en våldsam
skogsbrand, som rasat i fyra dagar innan ens underrättelsen
därom kommit till Orsa, som rår om skogarna häruppe. Och
nog gör fröken Hansson god nytta uppe från sitt brandtorn, där
hon snabbt kan bestämma var eldhärden finns om det börjar
brinna, och genom telefon alarmera släckningsmanskap. Jag
sitter och bläddrar i hennes dagbok:

  <i>Den 10 juli</i> tände blixten på ett par ställen vid Hamrasjöarna men
blev fort släckt av Magnussons stämpellag och manskap från Sandsjö. <br>

  <i>Den 12 juli</i> besök av länets hövding Rickard Sandler med fru. <br>

  <i>Den 12 juli</i> på kvällen drog ett häftigt åskväder häröver varvid
blixten tände skogen vid Flasktjärn. Släckt av manskap från
Knoppen och Vassjön, som ditskickades. <br>

  <i>Den 13 juli</i> skogseld vid Femming. <br>

  <i>Den 14 juli</i> skogseld vid Blommaberg. <br>

  <i>Den 14 juli</i> skogseld vid Blekets fäbodar Våmhus. <br>


<img>
<small>Olof Thaning foto.</small></img>

<i>Från brandtornet uppe i Pilkalampinoppi i Orsa finnmark
har man en ohindrad utsikt över väldiga skogsvidder. En
sommardag, då molnskuggorna glida fram över skogarnas
väldiga dyningar ter sig hela landet som ett stort mörkgrönt hav.</i>

  Fem skogseldstillbud på lika många dagar, som alla släcktes
innan de hunnit sprida sig; det visar väl att det har lönat sig för
Orsa byamän att bygga brandtorn. Det tyckte också »länets
hövding»; ty han skaldade i besöksboken:

<poem>	Varje skogseld sätter kullan stopp i
	från sitt torn på Pilkalampinoppi. </poem>

  Och det hade han tydligen rätt i tänkte jag när jag susade ut
för de sista medluten från fäbodarna vid Höghed ner till Orsa
i skvalande regn. I Orsa tog jag tåget för att fara hem till Stockholm 
och smaka på den nya hjortronsylten.

</chapter>
<chapter name="Sigvard Malmberg: Granit och pansar">
<h2>Sigvard Malmberg:</h2>

<h2>GRANIT OCH PANSAR</h2>

<h3>I.</h3>

<b><big>Ö</big></b>ver de yttersta skärens skrovliga branter och släta hällar lyfter
fyren sitt torn mot den åskdova högsommarhimlen. Solen bryter
igenom, och den vita båken med den röda gördeln står där i
skarp kontur, stadig och trygg. I öster breder havsvidden ut sin
skimrande ödslighet. Långt borta i väster drar svenska landet
sin lugna, mörkblå linje mot horisonten.

Fyrfolket är inte ensamt härute. Inte nu längre. Unga män i
kronans kläder, med brunsvarta ansikten och linblekta
kalufser, halkar iväg över klipporna antingen för att klara ett
grovjobb nere vid kajen eller för att pressa in sig bakom en stenvall,
ur vilken en stålrörsmynning långsamt lyfter ett svart,
känslolöst öga. På grannön står en annan grupp ynglingar kring ett
instrument. En grå vedettbåt glider fram mellan klabbarna med
en vällastad bogserare i följe. Hela det väldiga gattet norr om
dem, som nu glittrar och gungar för en godmodig dyning,
gömmer i sitt djup ett nät av minor. Här har Sveriges försvar sina
förpostlinjer; här är vakten på skären.

Ekot av ett sprängskott studsar mjukt över vattnen och
skrämmer upp ett yrväder av måsar och trutar. Röken ligger kvar.

Vad än människorna har för sig, är naturen på fridsamt lynne
denna middagstimme. Havet viskar för sig självt. Flugorna
dåsar på de röda bodväggarna, de mest energiska tvinnar
frambenen. Bara svalorna far omkring, men så har de också
gapande ungar överallt där de lyckats mura fast sina kladdgrå
lerbon, som sitter i manshöjd mellan taklist och fönsterbåge.
Man kan se rakt in i bona.

Kring husen blommar den fattiga marken efter bästa förmåga
med stjärnblommor, styvmorsvioler, renfana och gräslök, allt på
en jordbit som är föga rymligare än däcket på en skärgårdsbåt
och som brukar ligga till hälften överspolad, när stormen sätter
an. De lägsta gräsplättarna är sträva av saltskum.


Uppe på fyraltanen går vakten sakta runt. Han bär kypert
och bussarong, som de gamla hederliga termerna lyder, men
stålhjälmen och beväpningen är fullt fältmässiga, och med
kikaren spanar han oavvänt bort mot havsranden. I ostsydost står
en låg molnbank, dystert gråröd som ett återsken av städer och
skogar i brand. Posten fixerar den.

— Får se om det ska lukta rök sen, det har hänt, säger han.

Jag lyssnar till tonfallet. Han är från Dalsland, berättar han;
det är andra gången han ligger inkallad, tidigare har han
tjänstgjort på Gotland. Jag gör ett inpass att han och andra kamrater
i förläggningen på detta sätt får se och uppleva mycket nytt och
lära känna trakter och folk som de annars inte skulle haft tid
eller råd att besöka.

— Det är sant, svarar han.

Och lyftande kikaren till ögonen igen tillägger han
eftertänksamt:

— Det ska också va' det enda roliga med det här . . .

<h3>II.</h3>

<b><big>I</big></b>nte sedan Karl XII:s dagar har Sveriges folk burit vapen i
sådan utsträckning som nu. De nya begreppen inkallelse och
neutralitetsvakt har fått den mest levande innebörd för varje
svensk familj. Vi vet att vakthållningen kräver tunga offer. Vi
vet att den drar med sig en rad problem för de olika
kategorierna soldater. Vi vet att stämningen pendlar mellan
höjdpunkter och vågdalar. Men vi vet också att det finns mycket
som väger upp bekymren. Den djupa tillfredsställelsen att stå i
främsta ledet, när det verkligen behövs, det handfasta
kamratskapet i gamla och nya vänners krets, det sunda friluftslivet
med utvädrade kontorslungor och minskade midjor, den
självupplevda förtrogenheten med bygd och natur under årstidernas
växlingar, allt detta kommer en gång att skrivas på
beredskapens pluskonto.

Stormaktstidens svenskar lärde sig Europas geografi
marscherande, skrev Geijer. Vår 58 Karlsson har nu lärt sig sitt eget
lands geografi på liknande sätt. Han har marscherat eller flugit,
åkt pansarbil eller ångbåt, forslats i tågkupé eller buss, medan
landskapen filmats förbi honom. Ibland har han varit för trött
att ha nöje av det, ibland har han hellre försjunkit i ett parti
<img><small>Gösta Lundquist foto.</small></img>

<i>I kustbandet sorlar Östersjön kring de gamla fiskeskären och
kobbarna — nu som förr den yttersta linjen i Sveriges försvar.</i>


kort eller ett fotbollsreferat, men ofta nog har han ryckts med i
den lätta spänning som nya synfält eggar fram. Och hur snabbt
har inte scenen kunnat skifta! De svenska gränserna är
hundramila, och den här gången har vi ingenstädes ryggen fri, allt ska
bevakas. Kommendering från gräns till gräns är ingen
sällsynthet. Skåningen har åkt skidor norr om Boden, värmlänningen
har tagit betäckning bakom ett forntidskummel vid en gotländsk
sandstrand, delsbopojken har plöjt Kattegatts brottsjöar. Det är
en Nils Holgersson-blick på Sverige, sådan som ingen tidigare
generation förunnats. Och den har fullständigats av de
närbilder vår man fått mellan de snabba förflyttningarna, under de
långa vakterna: både folk och natur i enkla, förtroliga,
upplysande glimtar.

När jag nu som exempel väljer Stockholms skärgård, är det
dels emedan huvudstadens försvar med dess traditioner och
krav är så typiskt, dels därför att jag varit med i vakten därute
både för femton år sedan och i dag. För välvilligt bistånd vill
jag här tacka kommendanten i Vaxholms fästning, generalmajor
G. H. Engblom, som jämnat vägen för Turistföreningens lilla
expedition, samt min regementschef, överste Allan Cyrus, som
frikostigt delat med sig av sina forskningsresultat ur
skärgårdsförsvarets historia. Och ett särskilt tack till mina kamrater —
Svenne, Skomakarn, Alexis, Åmål och allt vad Ni heter!

<h3>III.</h3>

<b><big>S</big></b>edan urminnes tider har den svenska kusten gjort tjänst som
ett enastående naturligt värn för inlandet. Folket slöt sig
samman och tog vakten på sig; »de som häromkring vid skärgården
i forna tider hava bott försvarade landet för fienteligt infall»,
fastslog redan Eric Tuneld 1740. Det är förbluffande hur nära
den äldsta försvarsorganisationen alltjämt står oss. Runt kusten
lyssnar i dag posterna från sina L. S., alltså
luftbevakningsstationer: i sin märgfulla konungabalk innehåller Södermannalagen
stadganden om lyssnarvård, d. v. s. lyssnarvakt, vad kan man
mer begära av stolt tradition! Då fanns vidare invakt, utvakt,
strandvakt och andra vaktformer, och »tre härrop» skulle
ropas, när skadegörare nalkades. Ingen fick vara försumlig i
vakten, till vilken endast bofasta män skulle utses, »ej löskemän
eller kvinnor» — vad säger våra käcka luftbevakerskor?

<img><small>Erik G:son Friberg foto.</small></img>

<i>Det är inte lätt att taga sig i land där berget stupar mot
bråddjup och sprickorna stå släta och vassa som knivsnitt.</i>

Allteftersom landets huvudstad tillväxte i makt och rikedom,
framstod det som bjudande att sätta dubbla lås för
skeppslederna. Sedan Kristian II under den svenska svaghetsperioden
lyckats tränga långt in i innerskärgården med sin danska flotta,
genomdrev Gustav Vasa på Västerås riksdag 1544 ett beslut att
»så skulle tå strax på bådhe sijdor uthi Skäriegården byggias
några Blockhus til att förmeena fienderna Inlopet och att
Galleijerne motte haffua theras Spatserwäg aff och til».

På fem år murades »en skön fästning» på Vaxholmen, och
de närmaste sunden spärrades, Oxdjupet med grova
stenförsänkningar, Stegesundet med en bom, senare även stenkistor,
och Pålsundet med pålningar. Inte desto mindre vågade sig
Kristian IV under Kalmarkriget 1612 med skräckinjagande
örlogsskepp, »vid vilkas anblick oceanen, om den haft ögon, skulle
fallit i häpnad», fram till den nya fästningen, där den enbente
kommendanten Mårten Krakou lika tursamt som djärvt
avvisade honom. Något mer än hundra år senare kom nästa attack:
det var tsar Peters flotta, som 1719 sände en stark
landstigningsavdelning mot Vaxholm. Åter mötte inkräktarna en duktig
kommendant, han hette Sparreman och blev så småningom mest
känd för att han varit gift sju gånger. En så modig man hade
ingen svårighet att köra fienden på flykten. Eljest gick ju ryssen
fram tämligen ogenerat den gången. »Allmogen är willig nog att
gå åstad och fäckta, men hafwa hwarken gewehr eller tienlig
ammunition, mindre att legga imat Säcken som beklageligt är»,
noterade en dåtida öregrundsborgare. Minnet av bränderna
fortlevde överallt ännu när Snoilsky skrev raderna:
<poem><i>Ack herre, tyngst av allt det är
för mig att tala om,
hur hit till våra Roslagsskär
den grymme härjarn kom.</i></poem>

Vid frihetstidens ingång började en omvälvning i
ytterskärgårdens liv, åskådligt påvisad av Erik Jonson i STF:s årsskrift
1931: med städer, borgar och fiskebyar nedbrända och med
sillfororna från Västkusten som en ny, överlägsen konkurrent på
Mälarmarknaden stod fiskarbefolkningen plötsligt tomhänt. Den
tvangs att återgå till ett torftigt liv på de stora öarna, och
tystnaden lägrade sig över havsbandet. Jämsides med denna
utveckling koncentrerade sig det militära intresset till
knutpunkterna vid de inre lederna; nu blev det alltjämt kvarstående
Fredriksborgstornet vid Oxdjupet färdigt, med sina hundra
kanoner ansett som en av Europas starkaste fästningar. Planerna
på att bygga ut en hel fortifikationszon däromkring skrinlades
av en orsak som är värd att notera: hattarna trodde så fast på
en lycklig utgång av revanschkriget mot Ryssland att nya
försvarsanläggningar på svenska sidan inte längre skulle bli
behövliga.

Under 1800-talet genomlevde Vaxholms fästning växlande öden.
I folkfantasin tog den ett hållfast grepp genom sin roll som 
politiskt fängelse; namn som von Döbeln och Crusenstolpe är inte
glömda. Det gamla Vasatornet vid sundet avlöstes nu av
Vaxholms kastell, vars väktarroll dock blev kortvarig. En ny och
modernare anläggning, föga prålande, nästan osynlig, men
effektiv för sin tid, växte fram i Oscar-Fredriksborgs fästning på
Rindön, och när kustartilleriet blev en självständig organisation vid
sekelskiftet, fick vapnet smida grova riglar även längre ut, där
starka fort med listigt valda bestrykningsvinklar höll uppsikt över
infartslederna. Och som en dramatisk kulmen kom så vår
militära forcering inför och under den nya världskrisen. Jag avslöjar
ingen hemlighet om jag talar om att en god del av svenska
folkets lånemiljoner ligger omvandlade i ramstarka verk lika långt
ute som fordom vårdkasbergen. Karl X Gustav befallde en gång
att en skans i skärgården skulle förses med »godt folk och swåra
stycken». Nu har vi bådadera.

Den sista och främsta barriären murades med bistånd av ett
otal kraftiga armar i den förstärkta försvarsberedskapens tecken.
Liksom för hundra år sedan Dala lantvärn, Jämtlands
fältjägare och andra landsortsförband fick hedersuppdraget att svara
för vakten i Vaxholm, har i våra dar en mycket stor del av
fästningsbemanningen tagits från samma landsändar, vilket
innebär att typiska inlandsbygder fått avstå sina söner till
försvaret av den svenska kustkärnan. Undan för undan kallades de
in på hösten 1939. Nya årgångar som redan upplevt
stormtecknen i kronans kläder, äldre klasser som blott mindes en
angenäm sommarvistelse utan något särskilt försvarsintresse,
unga och medelålders män, hemmapojkar och familjeförsörjare,
det var inte så noga med blandningen — alla dessa grep sig nu
verket an, med bröstet fyllt av känslor som i början var
svårsiktade och oklara men som sedan under ängslan och bitterhet
växte samman till något nytt, stort: en klippfast känsla av
samhörighet och kamratskap. Icke alla begrep att den också kunde
kallas fosterlandskärlek. Man för inte så stora ord på tungan i
förläggningarna.

Beredskapen blev snart vardagsdräkt. Visserligen stod en
vargavinter och väntade i farstun, den som skulle bli ödestid och
hemsökelsetid för broderfolket i öster, men nu fanns det andlig
styrka och ny sammanhållning att bestå provet med.
Galghumorn fick bli kryddan i vakttjänstens långa enformighet. När
själve generalen en gråsur decembermorgon kom på inspektion
till posten i havsbandet, utspann sig följande replikskifte på
bergsknallen:

— Ni har det kallt häruppe, förstår jag.

— Ja, general, men det är ingenting mot nere i tältet!

<h3>IV.</h3>

<b><big>S</big></b>älen sticker upp sitt gammelfarshuvud ur dyningen och
spejar med våtblanka ögon mot skäret. Nya, oroande ljud i alla
tonlägen fångas av hans fina öronsnäckor, utan att han med synen
kan forska ut någon förändring i den välbekanta konturen.
Han är inte den ende som blir lurad.

Föreningen mellan granit och pansar nalkas sin fullbordan.
I en utsträckning som knappast den djärvaste vågat drömma om
har det långa kustbandets särprägel tagits till hjälp i
befästningssystemet. Från Örskär i norr till Tjust i söder lyfter sig
urbergsformationens element ur vattnet som myriader öar, i
begynnelsen präglade av likartade rynkor och våglinjer, sedan under
jordskorpans nya vredesutbrott söndersprängda och
misshandlade fram till de fantastiskt växlande skepnader vi nu känner.
Dessa sprickbildningar och förkastningar bildar naturliga
försvarslinjer, från avhyvlade hällar och bådar till höjder och berg
med pucklar, knuvar, hymplar och allt vad det heter på
skärgårdsspråk, från konstlösa blockrösen till monumentala klippor.
Här finns raffinerat osynliga spärrar av uppgrundningar,
skyttevärn i jättegrytor och sprickdalar, istidsmejslade vallar och
vallgravar, allt i svagt glimmande granit och gnejs. Svenskt urberg,
det äldsta och hårdaste på jordytan!

Med betong och järn åstadkommer kunnigt folk mästerverk i
denna miljö; och maskeringskonsten får fritt spelrum. Utan att
kunna upptäckas ens från ett flygplan på några hundra meters
höjd vänder de grova pjäserna sina sicksackmålade eldrör mot
horisonten och sticker de smäckra luftvärnskanonerna sina
nätöverhöljda mynningar upp i skyn. Små svarta bunkersögon
tittar fram överallt på bergssidorna — nej, det måste vara fläckar
i mossan, inte kan det vara kulsprutehål eller mätstationer?
Dolda i dalgångarnas blommande grönska ligger förråd och
baracker, ty nu är tältperioden slut. Taggtråden kring dem smälter
hop med snåren. Själva berget lever: djupt därinne löper 
<img><small>Gösta Lundquist foto</small></img>

<i>»Trettio stockar per man. Sen får Ni bada.»
På beredskap i ytterskären.</i>

<img><small>Gösta Lundquist foto.</small></img>
<img><small>Text & Bilder foto.</small></img>

<i>Vid utskärgårdens tysta vikar
ligga de camouflerade tälten i
sommarens grönska, och runt
om på skären formas under
flinka händer det hårda
urberget till ett värn för vår framtid.</i>

<img><small>Test & Bilder foto.</small></img>
<img><small>Text & Bilder foto.</small></img>

<i>Granit och pansar.</i>

tunnlar och gångar, under grova valv ligger eldledningsrum,
sjuksalar, kaserner. Fortet XY är färdigt.

Med djupaste intresse följer mannarna det skådespel som
utspelas, när en viss karakteristisk naturform ingår förening med
de yppersta alster av mänsklig teknik och uppfinningsrikedom.
De förstår att det inte knusslas med pengar längre, känslan av
äganderätt och trygghet växer, till båtnad för helhetsverket. Var
och en lever med och blir kanske så smått expert på sin post.
De som t. ex. sköter hydrofonerna inne i klippgrottan,
lyssnarapparaterna under vattenytan, kan bli så skickliga att de
uppsnappar propellerslag på tre mils avstånd. Och inte nog därmed:
de kan samtidigt skilja olika båtar åt på ljudet!

Omärkligt bindes man även vid själva landskapet. Jag minns
några rader härom av en okänd vapenbroder: »Lär dig havets
språk, kustens språk, då får livet mening . . . Det gäller ett
antingen — eller. Antingen att gå kring kobbarna blinda, fientliga,
hatande det döda landet och det levande havet. Eller tvinga ur
de två allt vad som ryms av storhet och skönhet, blott man lär
och vill se.»

Pojken från Dalsland förnimmer välbefinnandet som en
naturlig sak. Han som aldrig fått sitt lystmäte på bad och sol, han
som knappt sett mer än tjärnen hemma eller som gulblekts
under långa skuggtimmar i fabriken, han tar sig nu ett dopp när
han behagar i spegelklart tångvatten, svalt som en snödriva,
och låter solen slösa sin strålkraft över kroppen. Han trivs
oväntat bra med kustlandet — och en vacker dag börjar han
kanske fundera varför.

<h3>V.</h3>

<b><big>S</big></b>kärgårdens väsen är mångfalden. Från vilken hemort de
inkallade än kommer, möter de härute alltid någon landskapstyp
vars språk de förstår och där de förr eller senare känner igen
sig. Ja, jag vet att det finns kallsinniga främlingar, men de kan
inte ha sett kustvärlden i all dess storsvenska fullhet: de bördiga
lerslätterna med gyllenglänsande vetefält och doftmogna
klövervallar, de mörka barrskogsstråken i inner- och
mellanskärgårdens blockterräng, lövängarnas slöseri på givmilda kalkbäddar,
björkskärens arktiskt kärva rike, och slutligen de trädfattiga
utskärens hedmark med massuppbåd av klippans egen flora. Bara
att välja! Vår dalslänning upptäcker undan för undan denna
oändligt tjusande växling, om han har ögonen med sig; ty som
krigsman får han leva på rörlig fot, och kronans flytetyg söker
sig inte fram allfarvägs. Än klättrar han bland lekatter och
huggormar på Fredalsskärens karga hällar, än vandrar han som
i djupa skogen därhemma på Siarö, där han faktiskt kan träffa
på en insjö med kräftor. Han plockar korgar med
skogschampinjoner vid Arholma båk eller köper saftiga jordgubbar på
Möja, beundrar de tusen glanshåriga minkarna på Lidö
historiska mark eller fröjdas åt de vita seglens parad vid Sandhamn,
spejar efter Svartlögafjärdens förtoningar eller lär sig de
oprickade ledernas märken i Lådnalabyrinten. Han söker bli
hemmastadd bland tusen sinom tusen ortnamn, och kanske vill han en
dag på allvar också förstå deras hemlighetsfulla språk. Hur
Storsved och Lillsved berättar om tegarnas röjning i skogen, Mjölkö
och Kalvö om rodden efter korna, Almagrundet om strandningar,
Tistronskär om de vilda svarta vinbärens hemvist. Så
sekellångt tillbaka kan han nå att namnet Idö bär bud om den tid
när idegranen, som är gammal i gården vid vår kust, ansågs vara
det yppersta bågvirket; vi föredrar åtminstone den tolkningen
framför att anknyta namnet till »det sköna idfesket om whåren»,
ett fagert uttryck i Björnö gårds eljest nyktra räkenskaper.

Har man sådan tur att »det levande förflutna» tolkas av en
kamrat på luckan, som är fil. lic. i historia, får naturens maning
en fördjupad klang. Nu sover Penningby borg på kullen vid den
gröna dalgången, där fordom skeppen styrde in till Attundalands
hjärta och då Sturarna övade sig i vapenbruk eller köpte
strömming från fiskeplatserna »utom vård och vaka», som deras eget
kärnfulla uttryck för utomskärs löd. Färdas vi en
försommarmorgon söderut förbi Djurhamn och ned mot Elfsnabben, anar
vi i havsbrisens lek uppe på skogshöjderna ett genljud av bruset
i tackel och tåg, av gnisslet från kättingar och spel, när Gustav
II Adolfs flottor äntligen fått vind och uppbrottsorder getts mot
Polen eller Tyskland. Och en kväll på Korsö minns vi hur
brigantinen Svenska Lejonet i »Karolinerna» speglade sin gyllene
galjonsbild i vattnet, medan styckeskotten från Apraxins galärer
åskade i havsbandet och krigare i slitna blå rockar bad till Gud
för det hotade fosterlandet. Gamle kapten Resslöf gav svaret:
»Jag fördöljer intet, men förliten er däruppå, att i elfte timmen
få de svenske alltid hjälpen. Sällan få de henne förr».

Från bruken och herresätena vid inlandskusten slår en doft
emot oss från manufakturens idoga 1700-tal, då Levantiska
kompaniets skepp kunde använda sex dagar på seglingen genom
skärgården. Roslagsskepparna styrde ut med järn och tjära, och
som ett minne av de svartmuskiga vallonernas bygd spände de
kanske en god klinga från Flemings smedjor kring midjan eller
prövade med tummen en ny spjutspets, kallad bajonett.
Besättningen på Gustav III:s fregatt Svarta Örn byggde skansar vid
Sandhamn, nya härtåg drog i österled, och den dag kom då
svenska flottan för sista gången i samlad formation satte kurs
på Finska viken; ännu ser vi moringarna i berget och kan läsa
inskriptionerna från 1808 vid Granhamn utanför Kapellskär. Minns
vi fel, eller var inte en major vid Upplands artilleri
kommenderande amiral den gången? Och länge dröjde det inte förrän
Gustav IV Adolf blev avsatt och Kulneffs kosacker jagade fram
i snöyran över Ålands hav till Grisslehamn.

<img><small>Gösta Lundquist foto.</small></img>

<i>Inne i däldernas ljusa grönska resa sig de nyuppförda barackerna.</i>

Vågar vi gå så långt vi förmår tillbaka i tiden, känner vi oss
i en nattlig timme kanske frestade att i denna bygds sällsamma
dragningskraft skönja en vädjan från vårt innersta, en ton ur
det omedvetna. Så som havsbandet nu ser ut, en rymdväldig
enhet av land och hav, svept i blått sommardis eller ödsligt
vintermörker, fyllt av förstenade urtidsdjur och skummande
brott, så steg svearnas land en gång ur det jökelgrå vattensvallet
och spände ut sitt bröst till ett befriat andedrag efter istidens
järngrepp. Förkrympta växte träden i moränmarken, men
lerslätterna började ge skördar, och folket kämpade sig fram. Så
var vi en gång alla kustbyggare; och måhända rörs just därför
de finaste strängarna i vårt inre av de bilder och ljud som
strömmar över oss i öarnas värld. Eller är det en tillfällighet att den
<img><small>Sven Hermelin foto.</small></img>

<poem><i>»Salt är din havsvind, söt är din skogsvind,
söt av skogslind,
Roslagssommar!»</i></poem>

svenska litteraturens erkänt yppersta landskapsmålningar på
prosa och på vers är hämtade från skärgården: stockholmspojken
Strindbergs slåtterskildring i » Hemsöborna» och dalkarlen
Karlfeldts hyllningskväde till »Roslagen»? I Strindbergs
skärgårdsböcker får landskapet sin andlöst fängslande innebörd av
sambandet med jordens urkrafter, de geologiska epokernas dramatik,
stundom också med människosjälarnas brottning. Hos Karlfeldt
är det den särpräglat svenska naturen och den svenska historien
som ingår förening: när han under förra världskrigets sista år
från sitt sommarställe i Roslagen ser ut mot den minfyllda
Östersjön, känner han själva markens bud:
<poem><i>Yppig oxel och olvon hvälva
kronor med fjärdarnas doft och skum
— — —
'Svenska soldaten' i gulblå rotar
blickar mot kusten, där faran hotar.
Purpurnävans ymniga vävar
blomma av markens trogna blod.</i></poem>

<h3>VI.</h3>

<b><big>Ö</big></b>versållade av grönvita, finådriga blomklasar vaggar
olvonbuskarna i dälden, och under dem strör blodnävan sina röda
droppar. Där har en oxel banat sig upp och står nu på starka
ben, med de tunga, svagt gula blomhuvudena sjungande av
humlor och bin. Visste skalden, eller kände han bara, att oxeln
anses vara det svenskaste av alla träd, en seg veteran i vår flora?

Julisolen glänser på patrullerande flygplan. Vår klippö ligger
dallrande het.

Uppe på klippans välvning, ovanför krypenens grönbeska
flak och stormtallens förvridna profiler, snarare anar än ser vi
pjäsernas hotfulla eldrör. Bredvid står vakten.

Det fräser och ryker inifrån kockarnas högkvarter. Väldiga
portioner stek lagas till middag, lass med potatis bubblar i grytorna.
Ibland kommer kökshandräckningen ut svettig och rödmosig, det
behövs en paus och en cigarrett, om man ska klara köksjobbet i
den här värmen, och då är det skönt att kunna sjunka ner på
gräset i den lilla trädgården, som flinka nävar skapat på
sumpmarken i dalsänkan. Blommorna står i prydliga rader, och runt
rabatterna löper nygrusade gångar, där maskeringsofficeren gått
fram med färgspruta (ränderna skulle synas från luften annars).
Övningarna är slut, svenska pojkar med tycke av rödskinn eller
negrer dyker opp från alla håll, och snart är rakningen och
klippningen i full gång; en lördagskväll nalkas ju. Alla hjälper
varandra — då är luften friskast, säger ett gammalt österländskt
ordspråk, passande även här. Samtalet rör sig kring dagens
många upplevelser, och det slår mig hur de flesta av dessa har
med naturen att göra. Just nu berättar någon om fågellivet; han
har legat ute på en kobbe och tittat på ejderfamiljerna, och han
redogör för ådornas hjälpsamhet, om ungarna skulle bli
övergivna. »I våras såg dom en ejderhona som tagit hand om 52
ungar», säger han. Det är andra intressen än i stan! Pratet går
vidare, skämtet haglar. »Nä, får vi inte käk snart?»

<br><b><big>L</big></b>jum och stor ligger kvällen över skärgårdsstaden. Gattet
utanför vimlar av båtar, ty här är eskortplats. Grova örlogsmän med
måsar runtomkring, tomma handelsfartyg med de röda bukarna
synliga, smidiga minsvepare, armerade fiskekuttrar med höga
överreden, alla har de ankrat upp för natten. Barkasser och
slupar glider av och an mellan fallrep och kajer, permittentbåtar
puttrar in. Nyputsade och finriggade går sjömännen i land.

Konditoriet lockar med både slätprick och kvastprick på
grinden till trädgårdsserveringen, därinne blir det snart fullt. De
som har sedlar i plånboken äter middag på hotellet, kommer ut
mätta och glada, drar skrattande gata upp och gata ned.
Polisvakten är fördubblad. Och visst blir det nojs och stoj på sina
håll, men de gamla »coopverdie-capitainerne», som sover under
låga hällar på den grönskande kyrkogården mitt i stadsvimlet,
tar säkert inte illa upp . . . de gick själva i land och kysste
flickor i livets vår.

Unga skönheter skyndar förbi i klänningar som lyser som
blombuketter genom dunklet. Borta från parken lockar
dansmusiken. Valser och sjömansbitar, gamla slagnummer och nya
modetoner, det skulle vara enkel och färglös underhållning i
dagsljus, men ack, sommarkvällens stämning gör underverk!
När pianots klanger gungar fram över den rödskimrande, svagt
oroliga vattenytan och leker med sitt mjuka eko mot
badklipporna, ler även de gamla i mjugg. Flickorna har önsketider, en
pojke på vart finger. För stadgade landstormare med annan
mantalsskrivning gäller det att se opp, så att inte familjefriden
äventyras; den långe korpralen därborta har gjort klokt som
skickat efter både frun och lilltösen och håller dem
inackorderade här hela sommaren. Ibland hörs på avstånd hetsiga
repliker, när de yngsta kavaljererna kolliderat i ivern, och man skulle
mycket väl kunna tro på den kända lustigheten modell 40—41:

— Är det du, din attan, som lurat i Lisa att två streck på
ärmen betyder att man är gift?

Över havet mullrar åskan svagt, och svartblå molnberg suger
upp stjärnorna.

<img><small>Text & Bilder foto.</small></img>

<i>Över den svenska kusten patrullera planen med de
tre kronorna, medan julimolnen segla över landet.</i>

<b><big>H</big></b>öst — manöver! Runt regniga himlar rinner strålkastarnas
ljusfloder, och med värkande ögon spejar man ut i nattdiset,
där öarna simmar som sovande valdjur på det dysvarta vattnet;
man vakar och lever med, det kunde ju vara allvar. När en fin
pjäs rutschar utför berget och blir stående på fyra meters djup,
dyker en av grabbarna utan vidare ned i kylan och ordnar
biffen. Han får en cigarrett av löjtnanten och sen slåss man igen.

Omärkligt smyger sig vintern på. Frosten blir snöyra, och
nyisen klirrar i strandstenarna. Årstidens egen beväpning hjälper
vakten på skären, många får resa hem, och de som stannar kvar
inrättar sig för övervintring.

<br><b><big>E</big></b>n kall februarimorgon lämnar en påbyltad patrull vår klippö.
Klockan är halv fyra, stjärnorna sprakar över det vita,
dödstysta havsbandet. Det går ett spår på fjärdarnas is: enda 
förbindelsen med land. Vägen dit är lång, två och en halv mil,
men de svarta gestalterna pulsar och traskar, håller utkik på
ömärken och ruskor, klungar ihop sig till någon minuts vila,
vandrar segt vidare, vidare. Man har ju »permis», och för att
komma in till stan och familjen underkastar man sig snart sagt
vilka strapatser som helst; man trotsar nålvassa snöstormar med
halkig blåis eller otäckt sugande stöp, som kan vara en halv
meter djupt. Varje veckoskifte ringlar sig den svarta patrullen
in mot land, medan dagen lyfter sina froströda kinder över
horisonten i öster. En familj örnar sitter alltid på samma
klippkrön och stirrar med stela ögon på människorna. Efter sju
timmar är man framme vid fastlandet, och från bryggan åker man
buss eller bil tre mil till en järnvägsstation, där det är dryga
två timmars resa in till staden. Skådespelet upprepas på
utvägen. Har man tur, kan man få åka bil ända ut till förläggningen.
Sådana bryggor har isen slagit under krigets vargavintrar.

Men den nittioårige skärkarlen, som pojkarna brukar sitta och
prata med under provianteringsfärderna till storöarna därinne,
den väderbitne gamle mannen med den knotiga trädgestalten
och de blå spejarögonen, han tycker inte att de där
isvandringarna är några strapatser att tala om, inte. Han minns hur det var
förr i världen när man mönstrade i skärgården. Liksom på
vikingatiden kallades ungdomen under vapen i februari; då
»lystes det på» i kapellen, och skärkarlarna sände in sina söner
till Gustavsberg och Norrtälje, där mönstringen skedde. I långa
rader traskade pojkarna de på den tiden välkända nedärvda
isvägarna, ingen tänkte på att gå enbart över land, och häst
och släde hade man inte råd med. I öronlappsmössor och
stortröjor, med jaktväskan av sälskinn hängande över axeln gick
de ett eller ett och halvt dygn, och när hungern blev för svår,
stannade de i lä av någon höglänt ö och smakade mors
matsäck: grovt bröd, strömming och kall, kokt potatis. Den som
hade en fläskbit var rikemans son.

»Och tror ni, pojkar, att vi inte haft sådan där
nötralitetsvakt förr?» Den gamle skrattar och söker längst bort i minnet.
Kanske menar han de s. k. garnisonsförstärkningar som
fästningen under förra århundradet tilldelades, så snart oroslinjerna
korsade varandra över Östersjön, t. ex. under Krimkriget för snart
nittio år sen. Den tidens inkallade sov i liknande sängar som
nu — men de skulle rymma fyra man, två i »överslafen» och
<img><small>Gösta Lundquist foto.</small></img>

<i>Beredskapsvinter i det yttersta havsbandet.</i>

två i »underslafen». Madrasserna var halmstoppade och
lakanen av hampväv. Varje logement för tjugofem man lystes upp
av ett talgljus. Frukosten var stadigt gröt, helst av korngryn, till
middagen serverades antingen ärter och fläsk eller
korngrynssluring samt en dag kött, och kvällsvarden bestod av bröd och
sill. Extraförplägnad var en »jumfru» brännvin, alltså 8 centiliter.

Och när kustare och landstormare under frivakterna hjälper
fiskare och bönder att skörda vass, är det ingenting annat än
vad som hänt förr, då tiderna varit långt mindre bistra än nu.
Den gamle minns när korna fick slikt »sjöfoder» vinter igenom,
i bästa fall blandat med mossa och salta strömmingsbitar; ja,
sannerligen kunde det inte hända att folket hemma fick hålla
till godo med nästan samma kost. Och detta bara för en sextio,
sjuttio år sen!

Tysta lyssnar de blåklädda krigarna, och innerst inne känner
de sin samhörighet med forna dagars släktled och med detta
karga land, som vi av egen kraft gjort gott och fruktbart. De
förstår att var generation har sina prövningar, de glömmer för
en dag att svära över den obestämbara inkallelsetiden och
trasslet med familjebidragen och de ojämna beredskapsbördorna.

<br><b><big>V</big></b>ilken Valborgsmässoafton! Ute till havs dånar och dimmar
det av isfälten, som nyss gått upp, och kobbarna ligger täckta
av rinnande, allt svartare islager. Vägen till land är bruten. Isen
varken bär eller brister, man får lita till bogseraren. En sådan
kväll sitter pojkarna med vilsna ögon och drömmer om ljus och
hem och helg, och tankarna kretsar kring begreppen avlösning
och »muck», det vore lönlöst att förneka det.

Men går de ut i mörkret och lyssnar, känner de en lättnad i
bröstet. Genom den första majnatten blåser en ny vind — en
vind med skygg värme och fuktiga dofter. Rymden genljuder av
sträva, oroliga fågelröster, och när isarna glider isär och vattnet
öppnar sig i svartblå stråk, slår de flygande skarorna ner med
ett sus, som är som vårens egen andedräkt.

Då vet vår dalslänning vad som är å färde. Snart ska
björkarna tända sitt gröna ljus mot grå klippor, snart ska fjärdarna
sjunga som snäckor för lena brisar. Vad som än händer ska
naturens förnyelse sätta livet i omlopp och gjuta ny kraft i sinnet,
kraft att arbeta vidare — vid kanon eller svarv eller
skrivmaskin. Och lika säkert ska den dag komma då vakttjänsten i
havsbandet är ett minne blott, ett stolt och vackert minne, om
vilket han talar med den okände vapenbroderns ord:

»Jag hade det hårt — men jag gjorde mitt!»

</chapter>
<chapter name="Calla Anrick: Slutet handlar om Tjärö">
<h2>Calla Anrick:</h2>

<h2>SLUTET HANDLAR OM TJÄRÖ</h2>

<b><big>M</big></b>ed gamla »Strömma kanal» tog resan fyra timmar. Allt
forslades ut på en gång: sängkläderssäckar, blombaljor, klädkorgar
fulla av tomma saftbuteljer, där hartsen ännu satt kvar från
föregående års inläggning, lådor med köksgeråd och fiskredskap,
symaskin, ett par rökta skinkor som skulle svara för sommarens
köttdiet, husfader, jungfru, barn och Slarvan, den bruna taxen.
Vid ångbåtsbryggan mötte Arvid med hästen och flakvagnen och
skramlade försiktigt fram över de grova trädrötterna den sandiga
vägen fram till Höl. Och innan man fått skapligt i ordning och
kommit in och stängt fönstren mot den »skadliga» nattluften låg
det redan ett pärlgrått dimtöcken över ängarna och kornknarren
hade börjat spela. Det fanns kornknarrar. Vi trodde alltid att de
var gräshoppor.

Höl var paradiset, vår barndoms paradis — och förmodligen
också de äldres — ett av de tusende skärgårdssommarparadisen
under seklets första decennium, men det enda vi kände. Skriften
låter förstå, att Adam och Eva var bra nog allena i sitt paradis,
jämte ormen. Man får väl fatta ensamheten och orördheten som
en given förutsättning för stilla lantlig paradisisk frid. Och allena
var vi i Höl jämte urbefolkningen — Arvid och hans föräldrar,
fiskarns, Westerbergs, moster Tilda och några till — och så
skärgårdens mångtaliga huggormar.

Höl var byggt som en sluten by och mitt i byn bodde moster
Tilda, men vems moster hon var visste ingen. Till hennes täppa
gick man för att köpa persilja och gräslök, det blev alltid
frikostiga buntar och några visdomsord på köpet, medan det mycket
noggrant gavs tillbaka två öre på en femöring inne i moster Tildas
kök, där golvet var så tätt rutat av trasmattor, som om det skulle
varit oblygt att visa en enda liten bit av det nakna trät. »Akta sig
för sjön», förmanade moster Tilda ständigt och prisade sin lycka
att man från hennes stuga åtminstone slapp se eländet. En liten
täppa med blommor kunde förnöja en människas hjärta, men
inte vattnet, sjön, havet, det var farligt, elakt, kallt och stormigt
och lycklig den som fick hållas i land.

Så var då ännu en sommar verklighet, en sommar kring
vattnet, i vattnet och på vattnet, en sommar, som i juni var så lång
så lång, att stockholmsvåningen med tarlatan kring kristallkronan,
kaltunsöverdrag på emmorna, papper i fönstren och palmerna
nedflyttade till gårdskarlen, som ofta lät dem återgå till sina
ursprungliga ökenvanor, den var så avlägsen i tid och rum, att den
nästan var borta ur ens medvetande.

Det tycks nu ha blivit något sorts fastställt axiom, att
skärgårdssommaren vid sekelskiftet bestod av toddybersåer,
punschverandor, badsumpar, snickerivillor och grosshandlare, kafferep och
snörlivsdamer som aldrig vågade bada, och allt mera
axiomatiskt tycks det bli, ju flera de blir som aldrig varit med på den
tiden. Friluftslivet räknar man till 30-talets sälla uppfinningar,
och den svenska sommaren, vårt oomkullrunkeliga privilegium
efter många månader av köld och mörker och väntan på våren,
har till och med blivit något av ett samhälleligt problem.

Vi tillbragte större delen av dagarna i en båt, i en roddbåt, vi
<sp>rodde</sp> över fjärdarna, pappa klädd i ett par uttjänta stadsbyxor
nedstoppade i resårstövlarna, ja just resår, och en gammal blank
kavaj med sådana där löjligt små slag — kan nu någon människa
förklara varför små rockuppslag skall vara så löjliga? Och att
mamma satt i fotsida kjolar och jacka med puffärmar hindrade
henne inte på minsta vis att dra upp femkilosgäddor och vittja
långreven i soluppgången.

Finns det en lukt som går upp mot den kring en gammal
sjöbod med ett par tjärdoftande roddbåtar vid en skranglig brygga
på sjögräsklädda ben, några döda abborrpinnar i sumpen, och
strömmingsskötarna som hänger till tork, våta och fiskfjälliga ...

Allt var primitivt, men ingen tycktes komma på den idén att
det var obekvämt; moderna bekvämligheter av idag fanns inte
heller i stadsvåningen och kunde alltså inte stå emellan oss och
lustgårdens fröjder. Man eldade i sin spis och späntade sina
stickor, tände sina fotogenlampor och fick lukt på fingrarna både i
stån och på landet; man slapp på Höl springa i långa stentrappor,
när man skulle hämta mjölken, och skurgolven var både färre
och mindre.

När jag var sjutton år såg jag för första gången på ett riktigt
västgötagods kor i en modern, oklanderlig, rationell lagård och
jag blev skräckslagen över hur trist och ödsligt de måtte ha det,
dessa nummerförsedda, maskinmjölkade djur, van som jag var
vid Höls Stjärna och Gullros i låga, doftande och varmt
hemtrevliga träbås med en ytterst oekonomisk gödselstack utanför på
bara marken, där man emellertid plockade de mest storartade
daggmaskar. Västgötakorna var lika ömkansvärda som vi
stockholmsbarn, när vi på hösten kom in från stugtrevnaden på Höl till
skoluppropet i den höga och kala Bönsalen, förmodligen en
alldeles felaktig ko-psykologisk teori, men outrotlig.

Allt var orört fram till förra världskriget. Säkerligen var livet
i skärgården hårt och slitsamt för dem som brukade jorden och
sjön, men sönerna och döttrarna hade stannat där, vilket numera
knappast är fallet, när man ändå fått bekvämligheter och nybyggt
och grannar och grannars grannar i snart varje skreva och bussen
kilar in till stan på en timma.

Där den stora Hölön låg med tallar, som kroknat i de hårda
stormarna från Nämdöfjärden, med nakna klippor och
ljungskrevor däremellan, med lingonbackar och blåbärsställen,
snåriga skogsbitar där tjärnar och träsk plötsligt såg hemska och
svarta ut, med lakansstora gärden där smultronen växte litervis i
de gudskelov så vanvårdade dikena, där barn, och nästan också
vuxna, kunde gå riktigt vilse på fästigarna efter skällkons
förrädiska pingla, där har blivit en... Ja vad skall man nu egentligen
använda för ord.

Där är så vackert. Och så putsat och välordnat på alla vis.
Präktiga bilvägar löper kors och tvärs, nästan lika talrika och
rätvinkliga som trasmattorna i moster Tildas kök. Nätta
sportstugor som kommer från de bästa fabriker ligger var och en
innanför sitt ståltrådsnät. Knallar är bortsprängda och gropar
igenfyllda, luften darrar av ledningstrådar. Från tomt vid tomt utmed
den höga stranden kan man sitta och allt fortfarande under
soldisiga dagar inbilla sig att Nämdöfjärden nedåt Franska
stenarna nästan är ett hav, men ingen behöver vara det minsta rädd
för att barnen skall springa vilse efter skällkons pingla, den hörs
inte bland högtalarljuden — om den ens finns där. Allt detta
är bara den så kallade utvecklingens lag m. m., m. m., och
prydligt och oklanderligt och säkerligen med goda avbetalningslån i
bakgrunden. Men paradiset är ön inte längre, eller månne den
är det för dem som amorterar av, fast inte ens en spinkig orm
skulle kunna hitta ett risigt snår att osedd sno sig ned i.

<img><small>Carl-Julius Anrick foto.</small></img>

<i>Från Hannas stuga på Tjärö.</i>

<b><big>E</big></b>n högsommarblå julidag 1939 körde en bil oss fram till 
bryggan vid Järnavik i Blekinge. Som fallet alltid är med
stockholmare, förundrades vi över att några minuter från stora
landsvägen genom inlandsbygden tvärt vara ute vid själva havet, inte
vikar och fjärdar och sund, utan riktiga havet, södra Östersjön.

Vid bryggan satt skeppar Mattson i sin stadiga blekingseka.

— Kunde det gå för sig att bli skjutsad ut till en ö, som hette
Tjärö, om den var bekant?

— Jomen var den det, och jomen gick det för sig.

<img><small>Gunnar Frödin foto.</small></img>

<i>Havet utanför Tjärö udde.</i>

En korg med smörgåsar langades över i båten och Mattson
satte motorn i gång — det var i bensinens och smörgåsarnas och
de plötsligt improviserade resornas glada tid. »Vi» är nu min
make och jag och skotten Sandy.

Föregående vinter hade doktor Bengt Berg en dag kommit upp
på Turistföreningen, vecklat upp en stor karta, satt fingret på ett
par punkter av Blekingekusten och sagt:

— Här ligger Tjärö. Den skulle Turistföreningen ha. Alla
husen står tomma utom ett, där Anderssons bor, och de vill sälja
<img><small>Gösta Lundquist foto.</small></img>

<i>Bebyggelsen på Tjårö har sökt sig upp på klipporna
och stugorna ha grund på själva hälleberget.</i>

och flytta till fastlandet. Det här är Eriksberg. Det har min fru
och jag köpt. Skyddat från havets stormar av den höga Dragsö
ligger här Maraviken — vilken hamn, vilket fiskevatten — och
den skall bli en ankringsplats för ... ja vad tror ni? Mina
vildgäss. Här skall grågäss, sädgäss, tibetanska strimgäss, sibiriska
bläsgäss, vildsvanar och svarthalsade jättegäss från Kanada
häcka och leva, och här skall jag ha en djurpark med rådjur och
hjortar, indiska hjortar, gyllenbruna och vitfläckiga ... på
Dragsö skall man kunna sitta och följa djurens liv, och 
Turistföreningen skall föra skaror av människor dit från Tjärö,
skolklasser oeh studiecirklar och gruppresor. De skall då få se några
av de sköna bilder jag själv sett i främmande länder och inte
bara se dem mekaniskt återgivna på foto och film. Och för att
genomföra det hela får både Turistföreningen och jag begära
hjälp hos statsmakterna.

Allt detta berättade vi för skeppar Mattson, medan han gjorde
en lov runt Tjärö ut till de yttersta kobbarna. Vi diskuterade
tillsammans igenom de trevliga framtidsutsikterna, men vad vi
inte tog med i de glada beräkningarna var den 1 september 1939
och att vår kust sen dess skulle nödgas bli späckad med fort
och kanoner. Och doktor Berg håller före, att svenska
krigsmaktens kanoner och hans tilltänkta främmande gäster inte
samsas gott i samma vikar (men vid det laget hade Turistföreningen,
gudilovat, med den vänliga statsmaktens hjälp, redan blivit ägare
till Tjärö.) En så barock idé som att dessa solvarma, inbjudande
klippor ett par år senare skulle vara fullt kapabla att uppträda
som eldsprutande, förgörande berg kom ingen av oss på, medan
vi denna julidag svängde förbi Jyspaholmen och in mot bryggan.

I aderton år hade vi levat utan något umgänge med skärgård.
Höl, den första stora kärleken, hade ju under efterkrigsåren på
1920-talet blivit så upptagen av nya vänner, att vi blivit
främmande för varandra. Kanske var det vi som blivit svartsjuka på
nykomlingarna, blivit kallsinniga och trolösa och vänt vår håg
till fjällen, tysta, vackra, strama och rätt oåtkomliga och därför
så mycket mera lockande. Ville inte skärgården te sig som vi tyckte
att den borde — och varför skulle den det? — så fick den vara.

Redan lukten vid sjöbodarna var som den skulle, och om
sjöbodarna själva kanske inte, strängt korrekt taget, var som de
skulle i sin ogenerat fallfärdiga lutning, så var de en fröjd att se
med det vackra skiftesverket av rödstrukna, mörknade ekplankor
och svarta stolpar. Ek är än idag ett så vanligt material i dessa
trakter, att när jag beundrande sa vid åsynen av en nybyggd
eka: »Nej men se den är ju helt av ek», så svarade fru Andersson
lika förvånat: »Ja visst, <sp>kan</sp> man bygga båtar av något annat?»

Det är mycket svårt att på nykter normalprosa återge hur det
känns att en vacker men i alla fall vanlig vardag, helt oförberedd
och i ett enda andetag tvärt stå i sin barndoms förlorade paradis.
Friskheten, orördheten, de gamla husen, stigar som trampats över
klipporna och genom dälderna, inte en sportvilla, inte en ståltråd,
<img><small>Carl-Julius Anrick foto.</small></img>

<i>Vid laga skiftet år 1832 fanns sex gårdar på Tjärö. De ha under 1900-talet
förenats under en ägare. År 1940 inköpte Turistföreningen hela Tjärö med
kringliggande holmar och har nu inrättat turisthärbärgen i de små gårdarna.</i>

<img><small>Gösta Lundquist foto.</small></img>

<img><small>Olof Thaning foto.</small></img>
<img><small>A.-B. KARTOGRAFISKA INSTITUTET</small></img>

<i>Tjärö ligger utanför kusten mitt emellan Ronneby och
Karlshamn. Bästa överfartsvägen går från Järnavik.</i>

inte en grammofon, inte en utombordsmotor — Mattsons satt
inuti — inte ens en tillfällig sommargäst i alla de tomma husen.
Nu var visserligen meningen den, att just ta hit sommarfirare i
både tiotal och hundratal, men det är sällan människorna själva
som är störande, snarare är det deras agremanger, när de börjar
inrätta sig för att ha det permanent trevligt. Och de agremangen
skulle Turistföreningen själv sköta om, varligt och pietetsfullt.

Tjärö hade samma atmosfär som en gång Höl, samma själ,
om uttrycket inte får anses vara för högtravande, även om vissa
rent yttre drag kunde vara olika, såsom de måste vara mellan en
skärgård i mellansverige som vetter åt öster och en i sydsverige
som ligger rakt i solens väderstreck. Havet ömsom kluckar,
ömsom dånar ända fram vid klippan, där den yttersta stugan ligger,
Hannas stuga. Och ända ut till havet går ek och bok och lind och
lönn, murgröna och kaprifol, och näktergalen sjunger i snåren
av slån och björnhallon.

Nu står allt färdigt på Tjärö. Anderssons har realiserat sin
önskan att komma till fastlandet och inte behöva skicka barnen
till skolan över sjön och Turistföreningen hade tänkt göra sin
debut som jordbrukare och fiskare och i egen, skall vi säga
person, sköta båt och harv och plog.

Tiderna är svåra, fjällstationer och vandrarhem slukar pengar.
Många av turiststationerna har vuxit upp under goda år, då
moderturistföreningen kunde satsa pengar både på deras utrustning och
årliga underhåll, men den yngsta i skaran, Tjärö, får lov att från
tidigaste år lära sig bli självförsörjande. Jorden är god och
havet fullt av fisk.

Fisken i vattnen kring Tjärö är en oransonerad tillgång;
gäddor, feta abborrrar, strömming och ålar, framförallt är ålfisket
berömt. Vem som helst av gästerna på Tjärö får dra upp vad som
helst och hur mycket som helst, men inte var som helst. För att
man i dessa förordningsfyllda tider inte skall känna sig alldeles
vilsen i friheten på öarna finns ännu en bestämmelse: fångsten
måste rensas, lagas och ätas på Tjärö, fångstmannen får gärna
lämna den till både rensning och lagning och bara äta upp den,
men föra någon fisk från Tjärö får varken han eller
Turistföreningen.

På vägarna från Karlshamn och från Ronneby möter man i
skymningen barbenta cyklister, som skyndar på för att hinna till
Järnavik och bli seglade över av skeppar Mattson — han har fått
<img></img>
<img><small>Gunnar Frödin foto.</small></img>

<img><small>Gunnar Frödin foto.</small></img>

<i>Skärgårdssommar på Tjärö.</i>

ta till seglen igen i båten — innan aftonstiltjen infinner sig. Är
det en vacker kväll, befarar man att många skall trampa på
till samma mål och att bäddarna skall vara upptagna både i
Ingemans stuga, Hannas lagård, Anderssons hus och »Tolvan».
»Tolvan» kommer från stan, från Karlshamn. Det är en timrad
1700-talsgård, som blivit nedplockad stock för stock och forslad
till Tjärö och där uppförd igen; en värdig pensionering för ett
gammalt hus, som länge knakat i leder och fogar, att få stå och
ta igen sig tre fjärdedelar av året medan det är ruggigt kallt och
dragigt att öppna på fönster och portlider, men under de
återstående tre månaderna i omfärgad och klädsamt ändrad dräkt
få göra les honneurs under en ståtlig lönn i sitt gamla vackra
sommarlandskap. Stadsadressen var Christoffer Schrödersgatan 12.

Vår juliförmiddag 1939 har följts av juni-, juli- och
augustidagar, ja veckor, 1940 och 1941. Sandy har också fått komma
med. Redan i Järnavik spetsar han ivrigt öronen mot Tjärö,
han hänger med tassarna ut över relingen på Mattsons båt,
vädrande och vädrande. I land rusar han den kända stigen över
hällarna, alldeles ignorerande Anderssons katt, till Hannas stuga,
springer där runt, runt på den stora, släta klippan i vanvettig glädje
och hugger en pinne som han gång på gång slänger högt i skyn.

Vi känner precis på samma sätt.

Nu skall vi njuta och göra ingenting.

Vad gör man, när man gör ingenting? I de flesta fall leds man
väl. Det gjorde den lilla semesterfröken, som satt på en obekväm
sten ute på Tjärö udde och otröstlig tittade på havet. Hon
långleddes ihjäl sig, sa hon, efter det glada myllret på en sandstrand,
efter glaceförsäljarens rop, färgrika baddräkter, trängseln i
vattnet och kvällsswingen, som i dansklänningen verkligen gav lön
för svedan och mödan att få ryggen så jämnt och mörkt brun som
tid och ras kan medge.

Men den som trivs i skärgården är så enormt upptagen på
hundrade olika sätt av att göra ingenting, att dagarna flyger.

Klockan två börjar fåglarna och då ligger man och lyssnar
efter näktergalen. Så anser man sig ha hört den och vänder sig
nöjd och tillfredsställd och somnar om. Vid fem-sex-tiden
vaknar man igen av en inre röst, som påminner om att nu hugger
gäddorna. Kastspö eller drag? Bäst att ta bådadera. Revarna
ligger på tork längs stengärdsgården vid Hannas lagård. Skulle
man ta det lilla nätta, men trasiga draget, där ena kroken är borta?
Det är genast femtio procent mindre chanser att få en gädda att
fastna. Men ändå. Det är ett drag med sådan tur. Kanske hela
fisklyckan går sin väg om man byter. Kanske man skall ta med
sig två drag, ett med båda krokarna och ett med tur?

Man bestämmer sig för det med tur. När det visat sig vara
ett gott val och man lurat upp två unga gäddor med framtiden
<img><small>Gunnar Frödin foto.</small></img>

<i>Ett långsmalt näs av klippor och hällar binder samman Tjärö Nordö med
dess Sydö. Utsikt över de betade enbackarna mot Tjärö by på Nordön.</i>

för sig och berövat dem livet denna underbara sommarmorgon,
när det var så skönt att leva, säger man sig själv och varandra,
att de är i alla fall ena gräsliga rovdjur, som utan samvete spisar
en hel liten mört till frukost. Vi skulle ha gäddorna till middag.

Morgonteet väntar på hällen, som blivit lagom sittvarm, när
man kommer åter. Taktfasta årtag hörs nere ifrån båtlänningen.
Det är Helga från Eriksbergshållet som kommer roende till Tjärö
för att hämta mjölken vid åttatiden.

— I sin båt, med sin lunchkorg, sin hustru och sin hund,
det är den absoluta lyckan, säger en nöjd herre ett par timmar
senare, stöter från land och sätter sig vid årorna.


Vart ror man på Tjärö. Det kommer an på varifrån vinden
blåser. Lugna dagar unnar man sig nöjet att ro i en liten eka
ut till Garnbodskär och Svarta Hällar och kanske över till
Spjutsö, ut på öppna havet och nästan blanda sig med det stim
av fartyg, i last- och neutralitetstjänst, som går fram tätt efter
Blekinges kust. I väster står det i soldiset som en låg molnbank
nere vid synranden. Det är Hanöbukten på skånska landet.

Man tar i land på ett av hemskären för att sola, bada, fiska,
äta, enkla och naturliga sysselsättningar kan man tycka, men det
känns ändå ett stygn i samvetet över att man bär sig alldeles för
naturligt åt i en onaturlig värld.

Eftermiddagskaffe utanför Ingemans, en grind som skall
rödstrykas, en sångare som skall identifieras med hjälp av »Våra
fåglar», en gammal ägogräns som skall läggas in på en karta,
Mattson som kommer seglande med posten, dagen är snart slut.

Kanske blir man litet sentimental i skymningen och går upp på
högsta toppen för att »se på utsikten» — och motionera på
middagen. Då blir man också sittande där tills mörkret och myggorna
kommer.

En liten stearinljusstump vägleder en till slut hemma i stugan
de få stegen mellan klädhängaren, tvättfatet och sängen. Tjärö
har nämligen inte en enda elektrisk tråd.

Kvällens tystnad är så stor att den hörs. Så tutar ett fartyg
utifrån mörkret och havet. En sådan där tutning går tvärsigenom
en och vibrerar i maggropen. En båt som tutar i natten, det
är resor och äventyr och vilka vilda fantasier som helst. Det är
fred och glada människor, besök i länder, där Karlavagnen ser
mycket underlig ut strax ovan horisonten, upplysta hyttventiler
på förbipasserande fartyg och det egnas regelbundna, rogivande
dunk, dunk ... man håller visst på att somna, det är sent ...
och i morgon bitti som man skall upp och lura gäddorna vid
femtiden.

Nästa morgon vaknade man av steg utanför på hällen. Det
var Helga, som hämtade mjölken klockan åtta.

</chapter>
<chapter name="Sten Selander: Vägen till Virihaure">
<h2>Sten Selander:</h2>

<h2>VÄGEN TILL VIRIHAURE</h2>

<b><big>V</big></b>ägen till Virihaure har lockelsen hos det bortglömda, där
dagens tystnad skälver av svaga ekon ur det förgångna. Här gick en
gång den klassiska leden genom Lapplandsfjällen, som först
beträddes av Linné för tvåhundratio år sedan. Att på kartan följa
hans färdeväg, sedan han från Jokkmokk över den långa
sjökedjan mellan Purkijaur och Saggat kommit till Kvikkjokk, ställer
sig visserligen inte lätt. I sin »Iter lapponicum» berättar han
endast hur han från »hyttan» vid Kvikkjokk begav sig upp på
Vallivare, »som var väl ¼ mil högt». Tydligt är dock, att han
sedan följde lapparnas flyttningsväg genom Ruonasvagge och på
något sätt, som aldrig blir fullt klart, tog sig ned till Virihaure.
Här kan hans väg åter fastställas: från sjöns västände gick han
över Rakokjeknas is ned till norska kusten i Sørfolda.

Under mer än ett sekel följde sedan de flesta Lapplandsfarare
i huvudsak samma led. Här färdades botanister som
Wahlenberg, Laestadius och N. J. Andersson. De första kända lokalerna
i Sverige för en mängd sällsynta fjällväxter var Unna Toki,
Kerkevare och andra fjäll kring Virihaure, som generationer av
skolpojkar läste om i Hartmans flora och fåfängt hoppades en gång
få fara till. Holm och andra Lapplandsmålare sökte sina motiv
framför allt kring Kvikkjokk. Och när senromantikerna ville ge
lokalfärg åt någon poetisk skildring av den vilda fjällnaturen, förde
de gärna in namnet på det fjäll, Sulitelma, som ända till 1879
ansågs vara Sveriges högsta. Både länge och väl inkarnerade
sydvästra Lule lappmark i den allmänna uppfattningen själva
begreppet Lappland.

Men för femtio, sextio år sen kom Kvikkjokksfjällen och
Virihaure med ens ur modet. Och nu har folk hunnit glömma, att
Sulitelma alltjämt är Sveriges mäktigaste isolerade fjällmassiv
med landets största glaciärer; att de flesta högre fjällen
däromkring, från Jeknaffo ända bort till Tarrekaise och Alatjåkko,
alltjämt troligen är obestigna; att här finns tiotal och åter tiotal av
sjöar, fulla med röding och laxöring, som veterligen aldrig någon
fiskat i; att så snart man lämnat de leder gamla tiders botanister
följde, hör dessa trakter till de botaniskt sämst kända i hela den
svenska fjällkedjan; och att Virihaure inte bara är vår
ojämförligt vackraste fjällsjö, utan åtminstone nu, när man inte kan
ta vägen dit över Norge, även den avlägsnaste och mest
otillgängliga. Ingenstans i vårt land väntar fler upptäckter på den som
fått ögon till att se med.

<br>
<b><big>V</big></b>i fick en stark känsla härav redan då vi, en kamrat och jag, för
tre somrar sedan gjorde en hastig rekognosceringsfärd tvärs
genom det obebodda område, åtskilligt större än Uppland, som
sträcker sig väster och norr ut från Kvikkjokk. Överallt blånade
lockande, outforskade fjällmassiv och öppnade sig dalstråk där
just ingen gått fram. Vi gläntade på grinden till ett botanisternas
förlorade paradis. Mer än en skymt av dess härligheter hann vi
inte få, därtill var tiden för kort. Men vad vi sett var nog för att
få oss att avge ett dyrt löfte: vi skulle komma tillbaka.

För min del kunde detta inte bli av förrän i somras. Från
början hade våra planer gällt en hel expedition. Men när det kom
till kritan, smälte den ihop till två man, författaren och hans son
Tom, vars uppgift var att hålla den övriga expeditionen med
fisk. Senare skulle dock ytterligare tre medlemmar stöta till, vilka
vi här kan benämna med deras akademiska titlar: professorn,
docenten och amanuensen.

I Jokkmokk möttes vi av ett olycksbud: inga bärare stod att få.
Visserligen hade vi sänt en del grejor i förväg, som lappfamiljen
Labba tagit med då de flyttade till sitt sommarviste i Staloluokta
vid Virihaures sydöstra hörn. Men när man skall ligga borta från
folk i en månad och dessutom måste släpa på växtpressar och
gråpapper, liknar ens utrustning ändå ett mindre flyttlass. Vi
måste ha två bärare, hur omöjligt det såg ut. Dock, fotografen
Ludvig Wästfelt, oförliknelig till och med bland Turistföreningens
många nitiska och hjälpsamma ombud, utförde det omöjliga. Efter
att ha tillbragt en dag vid telefonen, hade han ordnat med bärare
åt oss. Den ene var nybyggaren och postföraren Teodor Nordlund
från Parkijaur. Enligt Wästfelt skulle denne vara på en gång »en
gammal fjällräv» och »självaste fiskgjusen». Någon klentrogen
läsare kanske tvivlar på att en så sällsam korsning existerar;
men jag kan intyga att beskrivningen stämde. Den andre var 

<img><small>Gösta Lundquist foto.</small></img>

<i>I skogslandet vid Njavve.</i>

nomaden — han höll själv styvt på titeln — Per Pirak. Nordlund
försäkrade oss på förhand, att Pirak var »en verkligt elegant lapp».
Också detta befanns vara alldeles sant: av oss alla var Pirak den
ende som varje morgon, vilket busväder det än var, med
oföränderlig heroism rakade sig och borstade tänderna vid någon
bäck. Bättre följe i fjällen än de två kan ingen önska sig.

Färden från Jokkmokk till Kvikkjokk behöver inte skildras.
Allt man därunder möter återfinns på andra håll i lappmarkerna:
de många tröstlösa milen av pinnmo, mager, uthuggen tallhed och
små sura mossar; svartblanka skogssjöar med ensliga, lavgrå 
gårdar, där en modern ödemarkens dotter i shorts, bröstsnibb,
sandaler, solglasögon och förresten ingenting plötsligt stiger fram som
vittnesbörd om filmens allbetvingande världsmakt; backen
ovanför Björkholmen med första uppenbarelsen av den vita
fjällvärlden, så avlägsen, drömlik och snabbt försvunnen, att man
knappast tror den vara verklig; båtfärden på långa sjöar mellan mörka
granskogsberg, som bullar upp sig allt högre, och bortom dem
topparna i Sarek, som tycks sjunka lägre ju närmare man
kommer; mårkan vid Njavve, där det karga lappländska
skogslandskapet får en egenartad, sorgsen skönhet av det överallt
blänkande vattnet; och så, till sist, den jökelgröna Saggat som en
vattenväg rakt in i fjällvärlden, bort mot Staikas härliga,
isblinkande dubbeltopp.

Nej, Saggat liknar inte riktigt någon annan fjällsjö. Redan
innan ångslupen hunnit stånka sig fram till båtlänningen nedanför
Kvikkjokk, har man fått ett intryck av det som främst präglar
dalbottnarna här i trakten och gör detta inlopp till ett av de vackraste
i Sverige: mötet mellan sommarljus, lummig idyll och grandios
ödslighet. Framöver stiger Pårtefjällens vilda jökelvärld i isig
väldighet högt upp i himlen. Men på vänster hand breder sig
Kvikkjokksbornas slåttermarker i Tarraälvens delta som ett
högnordiskt Arkadia, med vida, brokiga blomsterängar mellan
svällande videsnår, som hänger ut över vikens grågröna glaciärvatten.

Som dörrpost vid Tarradalens jätteport in mot fjällen i väster
reser sig ett koniskt, tvärbrant berg, Nammats. Dess namn har
varit välbekant för svenska botanister sedan ett sekel och mer.
Ty här, i det mest berömda av vårt lands sydberg, avspeglas i
smått Kvikkjokkstraktens stora möte mellan sydligt och 
halvarktiskt. Här växer sydsvenska arter, som tibast, »underviolen» eller
Viola mirabilis och den sällsynta gula nagelörten, Draba
nemorosa, tiotals mil från sina närmaste förekomster; och i
bergshamrarna råkar de samman med växter som bara hör hemma i fjällen
— ursprungligen fick Nammats sålunda sitt rykte främst som en
av de tidigast kända, lappländska lokalerna för fjällbruden,
Saxifraga Cotyledon. Samma egendomliga blandvegetation finner man
för övrigt mångenstädes i Tarradalens branter.

Orsaken till denna egenart hos floran är dels att bergarterna
här, liksom de mjuka skiffrarna i de botaniskt oerhört rika
fjällen längre västerut, delvis är mycket kalkrika; och kalk i jorden
är en underlig makt, som ofta leker kurragömma med 
breddgraderna. Dels bildar en dylik fjälldal med tusen meter höga
tvärstup i norr en gigantisk drivbänk, där luften under klara
sommardagar skälver av stillastående hetta och det gror och växer
dygnet runt i det oavlåtliga ljuset.

<br><b><big>J</big></b>ust en sådan dag lämnar vi Kvikkjokk. Himlen är en enda
blåtindrande salighet; fjälltopparna avtecknar sig i nålskarp relief;
och en fjällvråk som seglar någon kilometer till väders blir så
tydlig att man nästan tycker sig urskilja fjäderpennorna i hans vingar.
Under båtfärden genom Tarraätnos delta känns ännu inte
värmen. Tarraälven kommer inte från något jökelland som
systerfloden Kamajokk, dess vatten är inte grått, utan rinner
genomskinligt klart över den brunskimrande grusbottnen; men ändå för
den med sig svalkan från högfjällen. En rad av Karlfeldt om
»harrarnas guldbruna ström» ringer i örat, medan man låter
blicken följa strändernas ängsbjörkskogar över det solglittrande
vattnet. Det är som att fara genom parken kring älvkungens slott —
vilt, oberört och ändå fyllt av en drömlik harmoni. Klungor av
hägg hänger ut över strandbrinken som väldiga brudbuketter;
tysta, svartdjupa bäckar rinner stilla fram under valv av
silvergrått eller blankgrönt vide; mellan dungarna av låga björkar
öppnar sig gläntor, där alla norrlandssommarens blommor flammar;
och högt där ovanför lyser snöfjällen överjordiskt vita.

Vid Brobäcken blir älven för strid att längre vara farbar; där
börjar den långa stigen upp genom Tarradalen. Vi axlar
ryggsäckarna och tar de första stegen av de hundratusentals, som skall
föra oss till Virihaure och tillbaka. Stigen kröker, träden sluter
sig bakom oss: och med ens är vi inne i en annan värld. Mellan
oss och vardagens brådska, buller och ständiga förändring stängs
ljudlöst en osynlig, men ändå ogenomtränglig port av växande
avstånd. Hitom den finns endast fjällens tusenåra sabbat, där
intet förändras och ingenting sker; och in i den vandrar vi,
ensamma, fria, oåtkomliga som luftandar.

Här inne slår bedövande hetta emot oss. Luften ångar av fuktig
värme, och blommor och grönska sprutar i kaskader ur den släta,
svarta marken: man kunde förr tro sig vara i tropikerna än norr
om polcirkeln. Men i tropikerna finns inte sådana överväldigande
massor av ängsblommor. Och inte så mycket mygg. Ingen
barmhärtig vindpust jagar bort dess oräkneliga myriader. De bolmar
upp som rök ur videsnåren. De sitter i lager på hattar och kläder.
De följer i ens kölvatten som en tät, tre meter hög molnstod. Varje
gång man med en mekanisk gest tar sig i nacken, får man handen
full av blod och mygg. Det är omöjligt att stå stilla så lång stund
som krävs för att anteckna växterna bredvid stigen. Man kan inte
stanna, inte pusta ut, inte göra något annat än marschera på i
stormtakt, med svetten rinnande i ögonen, blind för all härlighet
runt omkring, fylld av dovt, maktlöst ursinne.

Linné, som var en from man, anför någonstans
Lapplandsmyggen som bevis för Guds visdom. Ty, skriver han ungefär,
sedan Adam och Eva fördrivits ur Eden, skulle ett jordiskt paradis
ha stridit mot den gudomliga världsordningen. Därför tillät Gud
myggen att bli så talrik i Lappland, där eljest det jordiska
paradiset hade återfunnits. Vi, som inte fått koxa lika djupt i
försynens avsikter, yttrade oss inte så förstående om myggen. Vad vi
sade kan vara onödigt att upprepa. Det får vara nog att påpeka,
dels att våra samtal innan vi hunnit upp på kalfjället egentligen
bara rörde sig om ett enda ämne, mygg, dels att den som inte
är heroiskt okänslig för myggplågan helst bör välja en annan
tid än heta sommardagar för att gå genom Tarradalen.

När man hunnit ut ur deltalandet, avlöses björkskogarna av
barrskog. Stigen slingrar uppför och nedför små moränryggar,
över bäckar och myrland. Närmast den har ett och annat träd
fällts, men ett stycke åt sidan står överallt orörd urskog. Om inte
myggen funnits, hade det varit lockande att se efter vad som
växer på myrarna och i grankälarna; nu får det anstå till en
annan gång. Så glesnar skogen; och med ens är man ute på
gräslindorna vid Tarradalens enda nybygge, Njunjes. Här blåser,
herregud, här blåser faktiskt! Man kan sträcka ut sig på rygg i
skuggan av husen.

<br><b><big>V</big></b>id Njunjes går barrskogsgränsen; härifrån och till Slitajokk,
två och en halv mil längre upp i dalen, sträcker sig norr om älven
vårt lands förmodligen praktfullaste fjällbjörkskog. Ingen skog
kan vara mindre enformig än denna. På de blåsiga vålarna
glesnar den till kal, risig fjällhed; i bäckravinerna tätnar den till en
nordisk djungel, där hägg, hallon och vinbärsbuskar klungar sig
och Struthiopteris och andra yviga ormbunkar står som gröna
jättebuketter. Kallkällor springer fram ur sluttningarna, kantade
av gröna och bruna mosskuddar, där Saxifraga-arternas gula
eller vita stjärnblommor lyser. Sterila blockhav tränger ned 
<img><small>Gösta Lundquist foto.</small></img>

<i>Under färden över Saggat öppnar sig en
vid utsikt mot högfjällen kring Kvikkjokk.</i>
<img><small>Gösta Lundquist foto.</small></img>

<i>Genom den yppiga Tarradalen leder stigen
mot Virihaures fjäll, botanisternas önskeland.
Utsikt från Tarraälvshyddan mot Tarrekaise.</i>
<img><small>Gösta Lundquist foto.</small></img>

<i>En örtrikedom utan like och — videsnår, det är en
lappländsk högfjälldal. Snårskog vid Staloluokta.</i>
<img><small>Nils Dahlbeck foto.</small></img>

<i>Mellätno är huvudvattendraget i Padjelanta, lapparnas vidsträckta
sommarland längst uppe vid Luleälvarnas källor, där nomaderna nu
som förr beta sina renar på de örtrika fjällhedarna. — Utsikt från
Allakvare mot sydost över Mellätnos dalgång.</i>
kilometerlångt från branterna ovanför som vittnesbörd om gåtfulla
naturkatastrofer i det förflutna. Eller också silar vattnet ned från
fjällsidorna och skapar små starrmyrar och kalkkärr, där
brudsporrens skära blomspiror kan stå tätare än på någon sydsvensk
orkidéäng. Men framför allt vandrar man genom kilometer på
kilometer av ängsbjörkskog, där man vadar till halsen i blommor:
midsommarblomster, dubbelt högre än söderut, stormhattar som lyfter
sina blåvioletta blomspiror över ens huvud, purpurröd brudborste,
gula daldockor, gräddvitt älggräs, blekskär vändelört, gulgrön
kvanne, tolta med dess djuplila blomkorgar och egendomligt
flikade blad.

Det är ett överdåd utan like, som återkommer om och om
igen i ständigt nya skiftningar. Och till slut grips man av något
som nästan liknar övermättnad inför all denna sötma och
rikedom. Tarradalens tusenåriga, oföränderliga leende kunde verka
sövande som en arkaiskt entonig melodi, om det inte avtecknade
sig mot fjällens stränga storhet och om inte synerna som lyser
fram mellan björkkronorna oavlåtligt förändrades. Det sker
oändligt långsamt, fjällmassiven tycks aldrig komma närmare då man
rör sig, en meter i taget, genom deras gigantiska värld med små
vanmäktiga lilleputtsteg. Men när timme läggs till timme, ändrar
dock hela landskapet småningom uppsyn. Tarrekaises åskblå
ättestupor försvinner bakom en; Såmmartjåkkos djärva pik löser
sig sakta ur fjällmassorna och förvandlas så till en halvmilslång,
tusenmetershög, tvärbrant mur; mörka massiv skjuter upp och
skymmer Staikas vita evighetsdröm; och till sist, med astronomisk
långsamhet, vrider sig hela dalföret åt norr, den ljusa porten som
i öster öppnade sig mot Saggat och låglanden stängs igen, och
fjällvärlden sluter sig i alla väderstreck.

Kanske bör man helst följa Tarradalen ända tills björkskogen
slutar och övergår i videlandet kring Tarreluoppal: först när man
från fjällsidan där bortom ser tillbaka över det mångmila
dalstråket, får man verkligen en bild av den väldiga sträcka man
besegrat. Men vi ville så fort som möjligt komma bort från
myggen, upp på kalfjället; och jag mindes, hur gröna och lovande
några av de botaniskt helt okända fjällen väster om dalen,
Kartevare och Karranis, hade tett sig på avstånd vid tidigare besök.
Denna gång rodde vi därför över Tarraure och uppför jokken till
Tarraälvshyddan och tog sedan vägen över de lättgångna myrarna
i trädgränsen på Kuratjåkko och fjällen norr därom. I björkskogen
under Kuratjåkko hade en björn nyligen haft sina vägar. Han hade
rivit upp murkna stubbar för att leta efter myror; och i dyn vid en
bäck stod, tydliga som sigillavtryck, de väldiga spårstämplarna.

Lappväsendets nya hängbro över den vildsint vitskummiga
Kartejokk är knappast någon prydnad i landskapet. Men vi var i
alla fall nöjda att den fanns där, så att vi kom torrskodda över
och slapp riskera liv och lem i skumvirvlarna. När vi gick in för
att laga mat i en av de tomma kåtorna på den vackra vallen där
ovanför, hängde där som vanligt en läderpåse med salt till tjänst
för behövande färdemän. Men mjölpåsen, som borde ha hängt
bredvid, tittade man förgäves efter; tidens vrånghet gjorde sig
kännbar även här, långt inne i lappmarkerna.

Då vi nästa morgon knogat uppför den branta sluttningen, där
björkskogen står lika grann som någonsin nere i dalen, och med
ens kommit ut på kalfjället, erinrade jag mig som många gånger
förr Linnés ord, sedan han på Vallivare för första gången
överskridit trädgränsen: »När jag kom på sidan av det, tycktes jag
föras uti en ny värld, och när jag kom uppå det, visste jag ej, om
jag var uti Asien eller Afrika, ty både jordmånen, situationen och
alla örterna voro mig obekanta. Jag var nu på fjällen».

Ingen mera konstfull beskrivning kunde bättre återge känslan
av något gåtfullt och ofattbart i det plötsliga omslaget, det mest
dramatiska svensk natur har att visa, från skog till fjällhed. Hur
ofta jag än passerar de tio, tjugo meter, som skiljer dem åt, kan
jag ändå inte övervinna min glada häpnad över att sålunda på
ett ögonblick »föras uti en ny värld», där allt är annorlunda än
nyss: växtligheten, markens beskaffenhet, synerna omkring en,
själva luften. Jag kan ju inte tala för de andra, jag kan bara svara
för mig själv; men när vi låg utsträckta på den första knuven,
som lyfte sig upp mot oändligheten, och såg ut över dalen, fylldes
jag så starkt av den svala, intensiva lyckokänsla som bara fjällen
kan inge att det var som om bröstet skulle sprängas. Detta var
årets ojämförliga krön. Som alltid på branta sydsluttningar under
varma dagar blåste det svagt uppför fjällsidan; myggen var borta;
solen brände utan att hetta; allt var omätlig tystnad och
fullkomlig klarhet; och då man med blicken drack in den väldiga,
oskymda utsikten och andades den tunna luften, greps man av en sådan
känsla av befrielse, att man tyckte sig sväva tyngdlöst högt
ovanför dalstråket där nere, rakt ut i falkarnas blåa revir.

För min del spelade det nog också in, att Kartevare inte svikit
<img><small>Gösta Lundquist foto.</small></img>

<i>Ängsbjörkskog vid Såmmarlappa. Tarradalen.</i>

mina botaniska förhoppningar. De hårda skiffrarna i grannfjällen
åt sydost hade avlösts av mjuk, kalkrik glimmerskiffer; allt tydde
på att vi nu överskridit gränsen för den rika floran kring
Virihaure. Det finns kanske artrikare fjällområden i Torne lappmark;
men knappast någonstädes i vårt land är eljest mycket sällsynta
fjällväxter så nästan allmänna som i dessa trakter. Det skall vara
här man hittar nya lokaler för stora rariteter på det sätt jag
gjorde en natt då vi tältat upp på kalfjället på Eltivares
sydsluttning. Jag låg illa, en stor knöl stod upp under tältgolvet; men jag
var för trött att närmare undersöka det besvärliga föremålet, utan
somnade från alltsammans. På morgonen, då jag tog knölen i
betraktande, befanns den vara en tuva, sammansatt av två bland
våra allra sällsyntaste starr-arter, Carex nardina och pedata.

<img><small>Sten Selander foto.</small></img>

<i>I den översta björkskogen. Tarradalen söder om Tarreluoppal
med fjällen kring Festajaure i bakgrunden.</i>

Nu visade de sig, en efter en, allteftersom skifferåsarna avlöste
varandra på Kartevares topplatå — Antennaria carpatica,
Campanula uniflora, Arnica alpina och alla de andra aristokraterna
inom växtvärlden, som en tid framåt skulle bli mitt dagliga
umgänge. Det var nätt och jämnt jag hann följa med i
anteckningsboken. Och nästa fjäll, Karranis, hyste en ännu förnämare flora.
Därifrån öppnade sig också en grandios utsikt åt ett helt nytt håll,
mot nordväst, in över Vehevagge, den breda fjälldalen mellan
Sulitelma och Kerkevaremassivet. Själva Sulitelma var ännu skymd;
men de båda fjäll, Silpatjåkko och Sevvatjåkko, som härifrån
omsluter dalen, reste sig med höga, fårade murar, och mellan dem
sträckte sig dalföret som en kungsväg för gudar rakt in i
solnedgångens flammande klarhet. När vi började nedstigningen mot
Tarreluoppal, var det inte bara tanken på mygginfernot bland
videsnåren och myrarna därnere som gjorde mina steg tunga och 
motvilliga. Men »fiskgjusarna» Tom och Nordlund tycktes ha fått
vingar under hälarna: ty Tarreluoppal är vida berömd för sin
röding, oöverträffad i storlek och antal.

Då Pirak och jag i något lugnare takt hann ned till
Turistföreningens nya kåta, hade de båda redan försvunnit bort till sjön.
Det dröjde dock inte lång stund, innan Tom uppenbarade sig,
lastad med fisk. På tio kast hade han fått fyra rödingar om
tillsammans drygt sju kilo: det säger något om myggens makt och
väldighet, att han ansåg detta nog och hellre flydde in till röken
i kåtan än stannade ute i den glasklara kvällen med ropande
lommar, skrakkullar och fisk som slog överallt på den blanka sjön.

<br><b><big>N</big></b>är man lämnar Tarreluoppal och stegar uppför bergssidan på
Keddåive, lämnar man också för gott björkskogen bakom sig.
Högplatån, vari Tarradalen skjuter in som en fem mil lång ränna,
ligger nästan helt ovanför trädgränsen; endast vid Virihaures
östände kring Staloluokta och Arasluokta finns några björkdungar.

För den som inte är botanist kan nog marschen tvärs över
Padjelanta, den fyra mil långa och drygt två mil breda
fjällslätten öster om Virihaure och Vastenjaure, te sig ganska
enformig. De vågiga lågfjällen döljer mestadels topparna i Sarek; det
är egentligen bara Alatjåkkos isolerade snökägla man hela tiden
har för ögonen. Vår led berör dock endast Padjelanta vid dess
sydligaste gräns. Den för oss förbi Festajaure (kartans Kåtporosjaure),
en ödslig fjällsjö på 900 meters höjd, där snöfälten långt in i augusti
går ned till vattenbrynet och de fuktdrypande fjällsidorna andas
ut ett hopplöst tungsinne. Men Festajaure är inte så helt ett dödens
hemvist som den kan synas: där finns nästan lika mycket röding
som i Tarreluoppal. Vid västra stranden står en torvkåta, som
visserligen är rätt förfallen, men där en sportfiskare eller botanist
ändå kunde tillbringa några innehållsrika dagar; tyvärr hittar man
dock intet annat bränsle än ripris och lite dålig dvärgbjörk. Man
kan här också roa sig med att vid själva källan hoppa över Lilla
Lule älv, som man tjugo mil österut såg vältra sig utför
Porsiforsen som en brakande åska. Från Festajaure stupar leden ned
i »Dödens dal», som ligger där i evig, fuktig skugga under
Juonkatjåkkos skyhöga tvärbrant: två människor har begravts av de
ständiga bergskreden, som flått fjällsidan och vid dess fot hopat
en fantastisk bråte av jätteblock med grottor och gångar under,
där renvaktarna brukar söka skydd för oväder. Över Eltivares 

<img><small>REPR. MED TILLSTÅND <tab><tab><tab> GENERALSTABENS LITOGR ANSTALT</small></img>

<i>Padjelanta och fjälltrakterna söder om Virihaure.</i>

sydsluttning, som mest liknar en botanisk trädgård för sällsynta
växter, och över sterila moränkullar, där blåsten rivit upp nakna
vindblottor och forntida isälvar skapat underliga trattdalar och
gruspyramider, bär det så ned mot Kätjaure; och sedan är det
bara några kilometer kvar till lapplägret vid Staloluokta.

Kanske borde man dock hellre säga lappbyn, eftersom väl ett
halvdussin familjer, de flesta lydande namnen Labba eller Blindi,
där har sitt stadigvarande sommarviste. Kåtorna har krupit upp i
björkkrattet på sydsidan av fjället, Unna Titer; och för den som
redan när tåget rullade ut från Centralen hörde skenskarvarna
dunka: Virihaure, Virihaure, känns det först som en besvikelse
att man inte kan se sjön från turistkåtan. Men det är dumt: man
bör i stället vara tacksam för varje gång man får gå stigen från
kåtan till båtlänningen. Virihaure är kanske inte Sveriges
vackraste sjö — fast jag aldrig sett någon lika vacker; att stigen är den
vackraste i vårt land är däremot säkert. Redan vid kåtan ser
man Ålmallojeknas väldiga glaciärfält lysa vitt tvärs över dalen
någon mil borta. Så småningom vidgas synkretsen: Sulitelmas
vilda jökelvärld stiger fram i söder, och på en liten fjällvål blir
sikten med ens fri även åt väster och norr. Plöstligt och otroligt
som en uppenbarelse strålar Virihaure fram.

Den synen är så överväldigande skön, att hjärtat vill stanna i
bröstet. Ingen kamerabild och ingen målning med ord eller
pensel kan göra den rättvisa. De kan aldrig fånga det väsentligaste:
känslan av gränslös vidd och salig frihet. Virihaure är stor som en
havsfjärd och har på samma sätt del i den klara oändligheten hos
rymden som den speglar. Men den är ändå inte större än att
fjällen också på dess andra strand har kvar sin majestätiska resning.
Man kunde kalla detta landskap klassiskt: det äger all den höga
ro och det ädla jämnmått som det ordet innebär. Det präglas
främst av de mjuka, vilande linjerna hos skifferbergen kring sjön.
Men ändå undgår det monotonin hos en lågfjällstrakt: de mäktiga
högfjällen längre bort med sina vassa tinnar och sin djärva
skulptur ger tavlan kraft och dramatiskt liv.

Först och sist får dock utblicken över Virihaure sin karaktär av
färgerna. Sjöns sydöstra del är fylld av det mjölkvita
glaciärvattnet från Tukejokk och Stalojokk; längre västerut är vattnet
genomskinligt som bergkristall. Denna motsats skapar det mest
otroliga färgspel i jade, malakitgrönt, lapis lazuli, turkosblått; på
natten, då solen står lågt i norr och eljest osynliga, vilt splittrade 
toppar ute i Lofoten trollas fram som en dröm av bärnsten mot
guldgrund, kan vattnet anta skiftningar i purpur och djup rosa,
som förklarar Homeros ord om »det vinfärgade havet». Bergen
kring stränderna skiftar i smultna toner av mattgrönt, skiffergrått
och disigt fjärrblått; och över dem lyfter sig den väldiga kransen
av jöklar och högfjäll i klarblått och gnistrande vitt. Det är en
färgprakt, som kan tyckas barbarisk. Men i verkligheten ger den
bara en känsla av glans, fest, lysande överdåd; Virihaure är inte
endast den vackraste av svenska fjällsjöar, utan också den
ljusaste och gladaste.

Nej, det lönar sig inte att söka beskriva denna natur. Jag kan
bara försäkra — och många erfarna fjällkarlar kan bekräfta
mina ord — att Virihauretrakten är något alldeles för sig, något
olikt allt annat, som på sitt sätt är lika storslaget som de vildaste
delarna av Sarek eller Kebnekaise. En alpinist har inga
sensationer att söka här. Lika lite som färden hit upp kräver
bestigningarna i Virihaure-fjällen mer än vettig utrustning, fjällvana och lite
uthållighet. Men de kan ändå ha mycket att ge. Allakvare på
landtungan mellan Virihaure och Vastenjaure är inte mer än knappa
1 400 meter högt. Och dock vet jag inte många utsikter som kan
mäta sig med den från Allakvares topp. Jag har aldrig lärt mig
riktigt skatta utsikten från de högsta tinnarna, där landet
utbreder sig som en karta nedanför en: vad som lockar hos de
svårtillgängliga topparna är något helt annat — faran, triumfen
att ha besegrat svårigheter och ansträngning, den oförklarliga
tjusningen i att inte kunna nå högre. De vackraste och mest
grandiosa utsikterna får man längre ned, där man ännu har något att
se upp mot — som från Allak. Där tycker man sig se halva
Lappland. Jag har försökt räkna ut om man från någon punkt i vårt
land kan se fler glaciärer än där och fler tvåtusenmeterstoppar,
från Kebnekaisetrakten och Akka i norr runt hela Sarek till
Sulitelma i söder; men jag har inte kommit till något säkert resultat.
Säkert är att man ingen annanstans har motstycke till de båda
sjöarna, den urtidsgrå Vastenjaure och den färgstrålande
Virihaure, och till den samklang av högfjäll och stora vatten, som ger
denna Sveriges avlägsnaste trakt dess egenart.

Att närmare beskriva den vecka, vi tillbragte i väntan på
expeditionens tre försenade medlemmar, kan vara överflödigt. Men
uppriktig saknad skildes vi från Nordlund — han måste hem till
slåttern. Tom fiskade i Kätjaure tillsammans med gamle Tomas 
<img><small>Nils Dahlbeck foto.</small></img>

<i>Från Unna Toki öppnar sig utsikten över Virihaures
vida vatten mot fjällen kring Padjelanta.</i>

Labba, vars oföränderliga vänlighet fick ersätta hans obefintliga
svenska ordförråd. Pirak sysslade, så vitt jag kunde finna ut,
huvudsakligen med att gå rundgång i kåtorna och dricka kaffe. Och
själv traskade jag dagligen några mil i fjällen, medan
växtpressarna svällde och anteckningsböckerna blev allt mer fullklottrade.
Solskenet flödade från en oföränderligt blå himmel; varje morgon
kom Pirak med fet getmjölk och färskt, gott lappbröd; och tidens
ondska och ångest dröjde långt från vår tidlösa ödemarksidyll.

<br><b><big>E</big></b>n kväll, då jag kom hem, stod ytterligare ett tält bredvid kåtan:
de väntade hade anlänt. Tyvärr meddelade professorn, att han
och amanuensen bara hade några dagar på sig; sedan måste de
tillbaka till sin institution. Det gällde därför att ta vara på tiden. 
<img><small>G. F. Ouchterlony foto.</small></img>

<i>Vid de högtbelägna gränssjöarna Kasakjaure och Sårjåsjaure
bär naturen den arktiska ödslighetens prägel. Utsikt från
Turistföreningens stuga vid Sårjåsjaure mot Ållmallojekna.</i>

Vi hann också med åtskilligt. En exkursion uppför Stalojokks
dal till Jålle, där vi häpnade över det fantastiska
isälvslandskapet nere i dalen, med tvärbranta åsar, jättelika smältgropar och
andra underligheter, och över de oerhörda flytjordsterrasserna,
säkert bland de största i Sverige, på Jeknoffos nordsida. En hastig
undersökning av Kuobberi, det på kartan namnlösa, med
höjdsiffran 1111 betecknade fjället söder om Kåbdeluokta, som vi
kunde identifiera med Wahlenbergs och andra gamla botanisters
sedan ett par mansåldrar »borttappade» Kåbrinåive. Och ett
besök i lapplägret vid Mellätno, där Pirak hade några hundra eller
tusen renar — hur många, var vi naturligtvis för väluppfostrade
att fråga. De andra skildrade sedan livligt den lapska festmåltid
som där bullades upp: kaffe, rökt röding, torkad renbog och 
jumme, d. v. s. ängssyra kokt i getmjölk; själv hade jag dröjt mig
kvar bland de botaniska märkvärdigheterna uppe på Arasvare
och fick nöja mig med skildringen och med hemrodden genom
den glasklara, orörliga sommarnatten, då sjön speglade den
väldiga kransen av glaciärer och ekot kastade boll mellan
bergväggarna med varje ord man sade.

Till sist måste vi dock ta avsked av varandra: det skedde på
toppen av Unna Toki, medan en örn kretsade nedanför oss. Vi
hade tagit oss dit båtledes; och nu rodde Pirak professorn och
amanuensen tillbaka till Staloluokta, medan vi andra fortsatte
till den uppgjorda lägerplatsen längst inne i Sirkasluokta, där
Pirak skulle söka upp oss.

Professorn tycktes ha tagit det vackra vädret med sig. Vinden,
som i veckotal blåst stadigt från sydost, gick över på västlig; och
innan kvällen hade svarta ovädersmoln höljt in gränsfjällen. På
ett par timmar hade Virihaure fått ett alldeles nytt ansikte.

Man behöver inte ha strövat omkring mycket i dessa trakter för
att finna hur nära idyllen här gränsar till arktisk livlöshet. Det är
bara en dryg halvmil från de blommande videängarna på Unna
Toki till Kasakjaure, »Vildgåssjön», uppe under Ålmallojeknas
och Blåmansisens milsvida jökelfält. Och ändå kan man här tro
sig försatt till helt andra breddgrader, till Spetsbergen eller
Nordgrönland. Något mer ruvande förstenat, mer obotligt tungsint än
detta landskap i svart och vitt finns knappast inom Sveriges
gränser; dess ödslighet har sådana mått att den blir storslagen,
betvingande, på sitt sätt nästan skön. Jag såg Kasakjaure en mulen
dag. Glansen över glaciärerna hade slocknat, de låg där bara som
oerhörda block av tusenårig köld. Vattnet i sjön var vitt, inte
grågrönt eller jadefärgat som i andra jökelsjöar, utan vitt som mjölk;
sjön var blind, som ett öga över vilket starren dragit sin vita hinna.
Stränderna bredde sig kala, utan en videbuske, nästan utan en
blomma, med steril snölegemark och naken, sumpig jord i
bäckmynningarna. När man såg fjällklumparna ligga där, höga,
hotande, skäckiga av snöfläckar, men eljest svarta över det vita
vattnet, kunde man inte tro att också de hyste fjällflorans blonda
älsklighet på sina mörka sluttningar. Ingenting rörde sig, inte en
vindpust, inte ett ljud under de stumma molnen. Allt andades
bara ut en dov, kall fientlighet, som kom en frysa ända in i själen.
Så såg det ut i Nastrand, de gamla nordbornas isiga dödsrike.

Något av samma kynne kan också västra delen av Virihaure 
få. Där gör sig närheten till kusten kännbar, sommaren är kallare
och fuktigare än vid östra stranden och markerna kargare och
mer snörika. Och kommer så nordvästen svepande in med väta
och köld från Ishavet, finns inte mycket kvar av den glada,
festliga Virihaure.

Det blev en orolig natt borta vid Sirkasluokta. Knappt hade vi
somnat, förrän vi väcktes av smattrande regn och stormbyar som
höll på att ta med sig tältet. Och när vi, frusna och olustiga, kröp
ut i den gråa morgonen, reste sig frågan: skulle vi vända om till
Staloluokta eller, som vi tänkt, fortsätta till sjöns västligaste vik,
Alasluokta? Blåsten hade bedarrat och regnet slutat: vi tog Gud i
hågen och fortsatte.

Långt innan vi hunnit fram till Alasluokta-kåtan hade det
börjat regna igen, fint, stillsamt, ihärdigt. Hela trakten liknade ett
trött och trist Hades. Regnet pinglade entonigt i det blygrå vattnet.
Molnen släpade lågt utmed bergssidorna, så att man bara såg de
kala, enformiga stränderna. Och som alltid i dåligt väder, hittade
vi inga växter. Men över Sarek lyste solen. Långt, oändligt långt
borta skimrade de vita och gyllene tinnarna i Ålkatj och
Pårtefjällen med samma drömlika tydlighet som miniatyrlandskapen i
bakgrunden på quattrocento-mästarnas tavlor. De kunde inte
vara verkliga, de måste vara en vision, som kom den huttrande
vantrevnaden runt om att kännas ännu intensivare.

Återfärden från Alasluokta kommer nog ingen av oss att
glömma. Den första milen hade vi en smula medvind, båten gled
undan snällt och villigt: det var som att ro i hallonsaft. Men strax
före udden vid Unna Toki kom stormen och med den störtregn i
våldsamma, iskalla byar. På fem minuter hade den piskat upp en
krabb, ettrig sjö — gudskelov rakt akterifrån. Ty vår båt var
lättrodd, men inte nämnvärt sjövärdig; hade vi fått sjön tvärs, skulle
den fyllts på några ögonblick. Nu hade vi bara att länsa
undan, ro allt vad tygen höll och hålla så nära land som möjligt
— om något skulle hända. När vi rundat Unna Toki, lyckades vi
på något sätt få båten runt och upp i sanden i en liten bukt. Med
en suck av innerlig lättnad gick vi upp i land för att göra upp
eld, torka våra kläder och vänta på bättre väder.

Vi väntade en timme, två, tre, utan att stormen visade tecken
att mojna. Vi var frusna och hungriga, provianten var slut, och
fisk hade vi inte fått sedan vi lämnade Sirkasluokta: vi måste
ta oss hem. Att gå landvägen var uteslutet: två jokkar som man 
<img><small>Nils Dahlbeck foto.</small></img>

<i>Ovädret drar in från Atlanten. Västra delen av
Virihaure från nordsluttningen av Unna Toki.</i>

inte kunde vada spärrade den. Men kanske skulle vi kunna hålla
upp till sundet mellan Virihaures enda ö, Stuorsuolo, och Njerek,
landtungan mitt emot; sedan kunde vi ro ända fram till
Staloluokta i lä under land.

Till slut beslöt vi att våga försöket. Över kom vi; men vi var
tvungna att sätta båten på land några hundra meter nedanför
sundet. Att ro dit upp i den vräkande pålandssjön visade sig
omöjligt; att släpa båten utmed land likaså. Då kom någon på en
luminös idé: vi skulle släpa båten tvärs över landtungan. Att döma av
kartan borde detta vara ogörligt: där utgörs Njerek av ett 200
meter högt berg. Kartan i dessa trakter liknar dock oftast en
surrealistisk målning i så måtto, att den återger sin upphovsmans
föreställningar om verkligheten snarare än denna verklighet själv.
Så också här: berget ligger ett gott stycke upp i land, och udden 
är inte högre än tjugo, trettio meter. Båten gled fint på den glatta
riprismattan, och de moderna pråmdragarnas enda svårighet var
att hindra den från att rutscha alltför fort utför sluttningen på
andra sidan. I lättsinnig triumf satte vi kurs tvärs över den
milsbreda bukten mot Staloluokta; vi hade ju lä, och stormen hade
dessutom mojnat till en lagom, beskedlig blåst.

När vi hunnit halvvägs, friskade den dock, lika plötsligt och
oväntat som förra gången. Och nu fick vi den från norr, på
babords låring. Situationen hotade att bli kritisk. Vi måste nå land
öster om Stalojokk, som inte går att vada över; men att hålla så
högt var nätt och jämt möjligt. Enda sättet var att falla undan för
sjöarna och stjäla sig upp mellan dem. Tom och Pirak rodde så
att det knakade i armarna, docenten öste bokstavligen talat för
brinnande livet, och själv höll jag med en åra som roder undan
för vågorna så gott sig göra lät. Sjön växte, det började bryta på
kammarna, och varje brott spottade en försvarlig hink vatten
över relingen. Vi var kanske en kilometer från land, längre än
någon kunde simma i det iskalla vattnet. Jag har seglat sedan
pojkåren, i alla slags väder; men enda gången jag varit verkligt
livrädd på sjön var nu. Då, i grevens tid, kantrade stormen över
på nordväst: vi hade bara att basa rätt på, in mot sandstranden
vid Staloluokta. Där mötte oss två av samerna. De talade om att
vår båt stundtals helt försvunnit bland sjöarna; deras hustrur
hade gått in i kåtorna, därför att de inte ville se oss drunkna.
Men du fick oss ändå inte den gången, Virihaure. Dock,
kanhända man älskar dig med sådan hetta därför att du som
kvinnorna i gammaldags romaner är lika farlig som skön.

<br><b><big>N</big></b>ästa morgon var himlen åter molnfri. Vinden stod på nord, det
var bittert kallt, och Kerkevare lyste vitt av nysnö. Docenten och
jag beslöt oss för att titta lite närmare på ett fjäll, som på
kartorna omväxlande kallas Jalkok och Tuolpak, men i verkligheten
torde heta Stalotjåkko. På vägen dit pratade vi dels om maten på
diverse restauranter i Paris och London — ett samtalsämne som
var rätt naturligt med tanke på den snart nog obefintliga
provianten —, dels om vilka svenska växter vi aldrig sett ute i naturen.
Docenten är lichenolog, vilket på vanligt språk betyder
lavkännare; alltså stannade han oupphörligen på platser, som för en
normal människa — i detta fall en fanerogamflorist — saknade
allt intresse. Följaktligen befann jag mig oftast ett gott stycke i 
<img><small>Gösta Lundquist foto.</small></img>

<i>Fjällhedarnas och de fria viddernas Lappland. Utsikt
över Padjelanta från trakten av Festajaure.</i>

förväg; jag var trött efter gårdagens spänning, Stalotjåkkos flora
verkade synnerligen likgiltig, och tanken att vända om låg lockande
nära. Då fick jag syn på ett blomster, närmare bestämt
Melandrium apetalum, som bara brukar växa på »rika» fjäll. Branten
under topplatån reste sig strax ovanför; och jag tänkte:
»Herregud, när man hunnit så långt, kan man lika väl klättra ända upp
— utsikten däruppifrån måste ju ändå vara något särdeles.»

Ju högre jag klättrade, dess fler remarkabla växter fann jag:
Stalotjåkko var tydligen allt utom ointressant, det var tvärtom ett
av Sveriges botaniskt märkligaste fjäll. Och vad i all sin dar, där
växte ju — — Jag vände mig om, fick syn på docenten ett stycke 
<img><small>Gösta Lundquist foto.</small></img>

<i>Matbestyr i Staloluokta.</i>

nedanför och ropade, icke utan en viss självbelåtenhet i
stämman: »Hör du, du har ju aldrig sett Draba crassifolia växa?
Kom hit då och titta på den.» (Draba crassifolia var aldrig
tidigare funnen i Lule lappmark.) Så gick jag vidare; och om en
stund ropade jag, nu med ansträngt likgiltig röst: »Här skall du
få se något annat. Här står en för Sverige ny växt.» Docenten,
som är en född skeptiker och känner till värdet av de »upptäckter»
vi amatörer tror oss göra, tog mitt fynd i betraktande och sade: »Ja,
den ser ju rätt lustig ut.» Men jag lät mig inte nedslås, jag var i
mitt hjärta ändå övertygad om att min blomma var en ny
medborgare i Sveriges flora. Det var en Potentilla, en fingerört; namnge
den kunde jag inte, jag visste bara att varken jag eller någon
annan förut sett den växa inom Sveriges eller Skandinaviens
gränser. Senare, efter hemkomsten till Stockholm, fastslogs med lärde
mäns hjälp, att det var fråga om Potentilla emarginata, en
högarktisk art, som närmast finns på Spetsbergen, 1 100 kilometer
från Stalotjåkko.


Käre läsare, inser du till fullo, vad det innebär att hitta en ny
svensk växt? I snart fyrtio år har man gått och fantiserat om den
stund då det omöjliga skulle ske. En fjällväxt måste det vara —
de sydsvenska arterna kan nästan alltid på något sätt ha kommit
in med kulturen. Med avund läste man om K. P. Hägerström,
Harry Smith, Gunnar Björkman och det fåtal andra, som
benådats med en dylik fantastisk tur. Och så en dag har det otroliga,
det otänkbara inträffat: man har själv funnit det gyllene skinnet,
fågel Fenix' ägg, en ny växt i Sveriges fjällflora. Om det inte vore
hädiskt, ville man med Simeon utropa: Herre, låt nu din tjänare
fara i frid!

Efter detta föreföll allt annat ganska likgiltigt, den
överväldigande utsikten från toppen lika väl som det faktum, att
Stalotjåkko saknade toppröse. Det är dock eljest en underlig
känsla, medvetandet om att man trampar mark där med visshet
aldrig förr, sedan tidernas begynnelse, en människa satt sin fot —
att det i vår trånga, överbefolkade värld dock finns dylika ställen,
inte på Borneo eller i Tibet, utan här hemma i Sverige, och att det
förunnats en själv att vara den förste som råkar komma dit.
Självfallet reste vi ett röse: men det blev mycket mindre än det
annars hade blivit.

<br><b><big>N</big></b>är vi sent på natten kom hem, trötta men lyckliga — åtminstone
jag —, myllrade kåtan av folk. Under dagens lopp hade två unga
damer från Stockholm anlänt och något senare Gösta Lundquist,
denna årsboks redaktör. De hade tagit med sig busväder
österifrån: nordosten satte in, i dessa trakter en lika pålitlig bärare av
regn och rusk som västan och dessutom ofta uthålligare. De
närmaste dagarna är ett alltför dystert kapitel att här dröja vid. Regnet
öste ner från morgon till kväll lika oavlåtligt som förut solskenet.
På sin höjd kom någon timmes uppehållsväder med falska löften.

Vid ett dylikt tillfälle startade de båda beklagansvärda
damerna sin återfärd; vi fick aldrig veta om de kom fram eller
drunknade på vägen. Vännen Gösta irrade omkring med sin
kamera, ej olik en skugga i den sollösa underjorden, och ropade som
Goethe efter mer ljus. Vi andra gjorde vanmäktiga försök att få
något uträttat inom fisket och botaniken, blott för att inom kort
drivas in i kåtan igen av den evinnerliga vätan. En gång hade jag
verkligen kommit så pass långt som upp under toppkammen på
Kerkevare, då ett skyfall tvang mig att slå till reträtt, så dyblöt att 
jag inte brydde mig om att söka upp vadet över Kätjaurejokk, utan
plumsade i på måfå var som helst och höll på att rutscha utför
fallet. Aldrig har jag bättre än den eftermiddagen insett
sanningen av professor Hambergs välbetänkta ord i hans bok om
Sarek: »Vid hemkomsten till lägret», skrev denne högförståndige
man, »efter en ansträngande dag är en liten konjak en härlig, fast
ingalunda nödvändig sak.»

Till slut tröttnade vi att vänta på det hyggliga väder som aldrig
kom och beslöt att ge oss av. Dagen var, som det skulle visa sig,
synnerligen illa vald. Knappt hade vi fått packningarna färdiga
och satt i gång, förrän det började småstänka. Och när vi hunnit
över vadet vid Kätjaures västände tog det i på allvar. Vid minsta
beröring skvätte varje buske i videlandet skurar omkring sig som
en våt hund. Det lilla man såg av Kerkevare under de låga,
brådskande molnen var tätt vitstrimmigt av strida vattenfall. Vad som
i torrväder tett sig som gåtfulla stigar och gläntor bland
videsnåren hade förvandlats till bäckar och åar, där flödet från
fjällsidan forsade fotsdjupt. Och i Puolejokk, som vi förra gången
kunde vada över utan att bli våta ovanför kängskaften, nådde
vattnet oss nu halvvägs på låren.

Allt detta var dock bara ett stillsamt förspel till vad komma
skulle. Uppemot Eltivare såg det ut att klarna; och i barnsligt
övermod skildes jag från de andra för att ta en omväg över
topplatån och se efter vad som växte där. Tio minuter senare kom
syndafloden, med en storm som vi sedan uppskattade till minst
tjugo sekundmeter. Tjugo sekundmeters motvind känns på
kalfjället, där inget lä finns miltals omkring. Och värst känns den
samman med regn av sådant okristligt ursinne, att det liknar en
solid vägg av vatten och på en kort stund slår igenom sydväst,
gummikappa och gummibyxor som om de varit gjorda av
läskpapper. Att titta upp mot stormen mer än någon sekund i taget
var ogörligt: man fick ta en hastig kurs, borra ned huvudet
mellan axlarna igen och stappla vidare på känn, halvblind, bedövad,
lutad mot den vrålande luften som mot en fast kropp. Jag skulle
unna några av denna världens store att vara ensamma på fjället
i oväder: då skulle de kanske för en stund inse det fåvitska i
caesarsdrömmen om mannen som behärskar världen. Vi som tror oss
ha underkuvat naturen — vad vi ändå blir små, när vi på allvar
råkar ut för rymdens stora vrede; hur lättsövd urtidsskräcken
för natt och ensamma, tomma vidder ändå är också hos oss!

<img><small>Gösta Lundquist foto.</small></img>
<i>Uppbrott från Tarreluoppal.</i>
<img><small>Gösta Lundquist foto.</small></img>

<i>Puolejokk vadas. Tre veckor tidigare, innan de stora regnen
kommo, var Puolejokk bara en beskedlig liten bäck.</i>

Med lite fjällvana har man dock fått en osynlig kompass i
kroppen, som leder en rätt. Om en stund började det bära utför,
och plötsligt lättade det gråvita mörkret omkring mig: under
stormmolnen, jag varit uppe i, öppnade sig »Dödens dal». Regnet
piskade på med samma frenesi som förut; men nu visste jag
åtminstone att jag inte kunde gå vilse. Och om någon timme var jag
framme vid den gamla kåtan bortom Festajaure, där de andra
skulle vänta på mig.

Därinne var fullt hus; också två av våra samevänner från
Staloluokta, Petter Labba och Ola Blindi, hade sökt sig dit. Att 
stanna över natten var otänkbart: inget bränsle fanns, och
jordgolvet i den otäta kåtan var kallt och fuktigt som skinnet på en
snok. Vi måste fortsätta till Tarreluoppal. Ute var ganska mörkt.
Regnet hade nästan slutat; men fjällsidan sprutade vatten vid
varje steg som en sur tvättsvamp, och i halvmörkret klev vi
oupphörligen ned oss i gölar och bäckar. Det gjorde ju inte så mycket,
blötare än vi var kunde vi inte bli, och någon gång måste vi ändå
komma fram till kåtan, den torra, fina, rymliga torvkåtan i
Tarreluoppal. Ute på myrarna tog vi varje upphöjning för kullen med
kåtan, kilometrarna tycktes aldrig ta slut, men — äntligen, där
låg den, vi var framme.

Jag skäms inte för att jag var mycket trött. Klockan var tre på
morgonen. Och i ett sådant Herrans väder — i Kvikkjokk hade
det den dagen regnat 60 millimeter, men, sade man, »naturligtvis
kom det mer uppe i fjället» — är tre mil med tung packning en
dryg bit för en herre på fel sida om de femtio. Det skulle bli
outsägligt skönt att få ta av ryggsäcken, sträcka ut sig och sova, sova.

Joo tack — i kåtan hade en lappfamilj på flyttning behagat
inkvartera sig med allt sitt bohag och alla sina getter. Kvickare har
aldrig åtta getter kommit ut ur en kåta. Men de söta djuren hade
inte varit rumssnygga — för att uttrycka sig milt. Att ligga ned på
det golvet var omöjligt. Så förvandlades det drömda, torra
nattlägret till en bädd av genomblöta videkvistar. Men det gjorde
ingenting, allt var likgiltigt, bara man fick sova. Och det var med en
viss skadeglädje man just då man slocknade såg två
melankoliska, regndrypande getansikten stirra ned genom rökfånget.

De kunde få bilda slutvignetten till dessa anteckningar. Ty från
marschen genom den regnvåta Tarradalen finns intet att berätta.
Men jag vill hellre sluta med en vänligare bild — den av fröken
Nystedt, turiststationens utomordentliga värdinna, som
välkomnade oss till Kvikkjokk. När man en månads tid själv lagat sin
mat och ätit, suttit, vilat och sovit på marken, känns det inte
direkt plågsamt att sitta ned på en stol vid ett riktigt bord, äta
ordentlig mat och sova i en bäddad säng. Civilisationen har trots
allt sina fördelar. Men nästa sommar skall jag, om Gud vill, ändå
tillbaka till Virihaure.

</chapter>
<chapter name="Emmerich Rossipal: Bestigningar i de svenska högfjällen 1941">
<h2>Emmerich Rossipal:</h2>

<h2>BESTIGNINGAR I DE SVENSKA
HÖGFJÄLLEN 1941</h2>

<b><big>L</big></b>ördagen den 19 juli fingo högfjällets vänner sorg, och flaggan vid
Kebnekaise turiststation hissades på halv stång. Underrättelse hade
kommit med en spaningspatrull, som i flera dagar varit ute och letat efter
de försvunna alpinisterna Tore Rydberg och Volmar Skoglund, att dessa
återfunnits döda i Liljetoppens nordvägg.

De hade startat från Tarfalakåtan på morgonen den 11 juli. Deras
mål var att försöka bestiga Kaskasapakte från norr, utmed den s. k.
Nordpelaren som leder upp till K 8 på Kaskasakammen, ett
klätterproblem som inom våra alpinistkretsar dryftats mycket de senaste åren.
Störtningen skedde, troligen samma dag, på väg till insteget under
försök att ta sig ned från svackan mellan Liljetoppen och Kaskasatjåkko
till Norra Kaskasapaktejökeln.

Orsaken till detta av allt att döma rena olycksfall har ej med
säkerhet kunnat fastställas. Det framgår dock att olyckan, som i sitt slag
är den första i våra fjäll, inte inträffat under någon svårare
klättermanöver. De omkomna voro visserligen förenade med klätterlina men
denna var icke skadad, ej heller voro händerna på någon av de
förolyckade sönderbrända eller sönderskavda, som de skulle ha varit, om den
klättrande kamraten störtat under sådana omständigheter och i fallet
dragit den andre med sig, t. ex. då ett säkringsställe brustit. Den
möjligheten skulle jag därför kunna tänka mig att Rydberg och Skoglund,
vilka voro erfarna, omdömesgilla och skickliga alpinister, ej några
dumdristiga våghalsar, redan uppgivit tanken på att fortsätta nedstigningen,
såsom varande svårare än väntat, och under alla omständigheter för
svår och tidsödande som blott ett förspel till en senare <sp>mycket svår</sp>
klättring och alltså befunno sig på återtåg för att välja annan
nedstigningsväg. Möjligt är sålunda att under denna reträtt på ett relativt lätt
band, omkring en replängd nedanför kammen, mellan det sista och näst
sista av sina egna rösen, någon oväntad »objektiv faktor» inträffat som
vållat bådas fall omkring 200 meter vilket medfört ögonblicklig död.

Saknaden efter dessa vänner, både som fjällmän och människor, är stor.

<br><b><big>E</big></b>fterföljande kortfattade sammanställning av sådana bestigningar i
högfjällen under 1941 som kunna vara av alpint intresse avspeglar måhända
själv hur under denna sommar med dess ovanliga väderfördelning
förutsättningarna växlat. Efter en enastående vacker och varm juli månad
följde augusti med regn och åter regn. Den enda omväxlingen ute i 
naturen var att då och då kom storm och snö. Bestigningarna under
denna månad voro få men hårda. Svenska fjällklubbens högfjällskurs,
som under medverkan av STF gick av stapeln den 4—15 augusti, hade
samlat sex herrar och tre damer, de flesta av dem nybörjare, för vilka
de programenligt slutförda övningarna säkert blevo en »fältsport»-upplevelse 
av det grymmare slaget. Bestigningarna under kursen ingå i den
allmänna överblicken här nedan.

<i>Sarekfjällen.</i> Säkerligen ha flera Sarekvandringar företagits än de tre
som äro mig bekanta. Dessa tre förde samtliga bland annat förbi och
söderifrån upp på <sp>Sarektjåkko Stortopp</sp> över snöfältet från
Mikkaglaciären. Sålunda besöktes denna topp den 29 juli av G. F. Ouchterlony
och Sigurd Länta, den 13 augusti av D. Nygren och H. Tjerneld, vilka
kommo dit via <sp>Sydtoppen</sp> och kammen, och slutligen den 20 augusti
av en grupp företagsamma spårvägsmän från Stockholm H. Joelson och
E. Levin med kamraterna T. Eriksson, I. Livestam, G. Stålhammar och
S. Östmark. Tidigare, den 11 augusti, hade Nygren och Tjerneld bestigit
<sp>Perikpakte</sp> från SV utmed en variant till H. Rudbergs led 1939.
Samma dag bestego de även <sp>Favoritkammen</sp> från Perikglaciären.

<i>Norra fjällgruppen och Kebnekaise.</i> Från ett läger som de under en
iglooexpedition »byggt» i mynningen av dalgången mellan Kaska
Repitjåkko och Påssosjtjåkko bestego H. Tjerneld och G. Stocklassa den
9 april <sp>Selmatjåkkos</sp> västra topp från NV. Därifrån fortsatte de — 
första gången detta skett vintertid — över kammen till <sp>Selmatjåkkos
Stortopp</sp>. Dagen därpå, den 10 april, skidade dessa två från
Alesjaurestugan, mot <sp>Kåtotjåkko</sp>, vars toppar de bestego — ganska högt upp
med skidornas hjälp — i huvudsak över SV-kammen. (Se vidare »På
skidor 1942» sid. 52—60.)

En vinterbestigning av <sp>Kaskasatjåkko</sp> utmed dess södra vägg
utfördes i maj månad av J. Wiberg och M. Persson.

Det finns tydligen inga skäl till att oroa sig för återväxten inom
alpinistkåren. Gymnasisten Berndt Santesson med sina kamrater i tredje
ringen(!) H. Lundberg och B. C. Heyman, alla tre på sin första
Lapplandsvandring från Rautas över Vistas till Kebnekaise, bestego den 22
juli med utgångspunkt från ett mycket väl valt läger. 300 meter norr
om Värotjåkkojokks sydligaste krök. <sp>Stora Höök</sp> från södra glaciären
och därifrån <sp>Lilla Höök</sp>. Den 25 juli bestego de <sp>Nallo</sp> från öster, i
huvudsak längs Rydbergs led. Efter en bestigning av <sp>Selmatjåkkos</sp>
båda tvåtusenmeterstoppar företogo de i Kebnekaisefjällen den 29—30 
juli en rundvandring i stil med den »stora traversen» från 1937,
dock i motsatt riktning. De klättrade uppför <sp>Baumanns</sp> led, sov i
Kebnekaise toppstuga, vandrade och klättrade över hela <sp>Vargryggen</sp>,
besteg <sp>Kaskasapakte</sp> över södra glaciären och östra kammen upp
och ner, och fortsatte sedan över Liljetoppen till <sp>Kaskasatjåkko</sp> och
därifrån via Tarfaladalen till turiststationen. Marschtid 5 + 14 timmar.

Baumanns led blev förutom av de ovannämnda gången den 1 juli
av V. Skoglund, den 3 augusti av B. Snellman och fru B. Pålson uppför 
samt den 26 juli av G. Billing och H. Hammarsten nedför, som en
slags »nyttoövning» med full packning, bortåt 20 kg. (!)

Billing och Hammarsten, gynnade av vädret och i besittning av en
god portion framåtanda, svara denna sommar för de flesta bestigningarna 
inom Kebnekaiseområdet. Den 28 juli klättrade de Silhuett-leden
på <sp>Tuolpagorni</sp> (3:e bestigning), delvis efter egna varianter. Över den
östra och norra kammen bestegs detta fjäll den 6 augusti av högfjällskursen, 
över södra övre kammen den 8 augusti av Y. Mauleón med fru
och den 25 juli genom kaminen från »kratern» av M. Möller (2:a bestigning). 
— Den 22 juli gjorde Billing-Hammarsten en rundtur från
Turiststationen via Tarfalakåtan till Liljetoppen — över östra kammen
till <sp>Kaskasapakte</sp> — nedför dess norra kam — runt hela
<sp>Kuoperkammen</sp> med <sp>Kuopertjåkko</sp> — och tillbaka till Tarfalakåtan över
Kebnepaktepasset. Tre veckor senare voro de där igen tillsammans
med högfjällskursen, som besteg <sp>Kaskasatjåkko</sp> över södra
kammen och i direkt anslutning därpå <sp>Kaskasapakte</sp> via Liljetoppen,
hakarna och östra kammen. Under natten till den 24 juli flyttade
Billing och Hammarsten sitt läger från Tarfalakåtan via <sp>Vargryggen</sp>
till toppstugan. Med denna som utgångspunkt gingo de den 25 juli
genom Rabots pass ner till Rabotglaciären och lyckades därifrån
genomföra en bestigning av <sp>Sydtoppen</sp> från öster längs en ny led vilken
förde uppför den centralaste av kamridåerna.

<sp>Nordtoppen</sp> bestegs den 13 augusti över en ny led från
Storglaciären av högfjällskursen, G. Billing, P. Fries, H. Hammarsten, G.
Janson, E. Wennler, fru B. Pålson, E. Rossipal, B. Snellman, fröken L.
Strandås, fröken B. Wennerholm. Leden började utmed nordöstra
kammens nedre hälft. I sin övre hälft måste kammen nog räknas till den
»högre matematiken». Även den kringgående rörelse ut i östra flanken
mot söder, som företogs under detta kursens »eldprov», bjöd på hårt
motstånd i regn och blåst.

Att även <sp>Liddopakte</sp> kan ha sina poänger i klätterhänseende fann
Y. Mauleón, då han den 26 juli med sin fru överskred fjället från
väster till öster i huvudsak efter samma led som T. Rydberg och S.
Ditzinger år 1935.

Den 16 augusti genomfördes slutligen, som en värdig avslutning på
denna sommars bestigningar, <i>den första verkliga isklättringen</i> av större
mått i Sverige, då G. Billing med H. Hammarsten, fru B. Pålson och
B. Snellman besteg <sp>Sälka</sp> längs isrännan från glaciären.

De flesta av ovan anförda bestigningar finnas beskrivna i intrycksboken 
i Kebnebaise turiststation. En avskrift finnes att tillgå i Svenska 
turistföreningens bibliotek i Stockholm. Intresserade hänvisas
också till Svenska fjällklubbens bestigningsarkiv och årsskriften »Till
Fjälls 1942».

</chapter>
<chapter name="Styrelsens årsberättelse för år 1941">
<h2>STYRELSENS ÅRSBERÄTTELSE
FÖR ÅR 1941</h2>

<b><big><big>Å</big></big></b>r 1941 har för Svenska
turistföreningen, trots alla krisförhållanden, varit
ett gott och framgångsrikt arbetsår.

Den nedgång i medlemsantalet, som
uppstod år 1940, blev under år 1941 till
fullo återhämtad. Medlemsökningen
utgjorde 8 580, och siffran 181 460 utgör
det största medlemstal föreningen
uppnått. Styrelsen riktar här ett tack till
föreningens alla medhjälpare för detta
storartade resultat, som det är en djup
glädje för styrelsen att här få framlägga
i redogörelsen för föreningens
femtiosjätte verksamhetsår.

Dyrtid och stigande priser ha nödgat
föreningen att på ett extra sammanträde
i december 1941 höja medlemsavgiften
från 5 till 6 kronor och därmed också
för familjekortsmedlemmar och juniorer
från 2,50 till 3 kronor. Styrelsen hoppas,
att medlemmarna det oaktat lika troget
och talrikt som under goda och fredliga
år skola stödja föreningen, så att det
skall bli möjligt att rida ut denna kris
liksom krigsåren 1914—1918.

Föreningens främsta publikation, dess
årsskrift, har med 1500-talet inlett den
första i raden av de »svenska
århundrade»-skildringarna. Ett intensivt
inhemskt reseliv har ställt stora krav på
föreningens såväl fält- som
byråverksamhet. Fjällverksamheten har kunnat
upprätthållas i nära nog normal
utsträckning och en ny, stor anläggning har blivit
till. Stora arbeten ha under året dels
slutförts, dels igångsatts bland
vandrarhemmen.

<br><b><big><big>E</big></big></b>fterföljande redogörelse ger en ytterst
kort sammanfattning av 1941 års
verksamhet.

Föreningens <sp>resetjänst</sp>, som är
dess rådgivande och hjälpande organ för
allt vad som gäller resor inom landet,
har även 1941 stått medlemmarna och
den övriga reslystna allmänheten till
kostnadsfritt förfogande. De frågandes antal
har, med undantag för krisåret 1940,
tidigare visat år från år höjda siffror såväl
beträffande besök och
telefonförfrågningar som ärenden per post. År 1941 har
inneburit en mycket stor belastning av
resetjänsten vid byråerna både i
Stockholm, Göteborg och Malmö och det är
anmärkningsvärt att siffrorna rörande
hänvändelser under året i det närmaste
nå upp till 1939 års rekordsiffror. Det
sammanlagda antalet hänvändelser
utgjorde under 1941 omkring 264 000;
fördelade på besök, telefonpåringningar och
brevförfrågningar utgöra förfrågningarna
på föreningens Stockholmsbyrå respektive
59 000, 59 000 och 94 000, för turistbyrån
i Göteborg 16 000, 11 000 och 4 000 och
för Malmöbyrån 10 000, 7 500 och 3 500.

Sällskapsresor och gruppfärder ha
anordnats och verksamheten vid
sommarhem och semestergårdar har pågått i
sedvanlig omfattning. Gruppfärderna ha
omfattat såväl vinterresor som
sommarfärder; vid semestergårdarna ha resenärerna
fått vara med om billiga veckovistelser
av mera stilla karaktär, medan de vid
sommarhemmen också förts ut på en
eller annan längre utfärd.

Skolresorna ha under året gått av
stapeln i den mindre omfattning som
förhållandena medgivit, dock har i
jämförelse med föregående år en väsentlig
återhämtning kunnat noteras. De tidigt på
våren planerade resorna ha i viss
utsträckning fått omläggas med hänsyn till
att de i programmen upptagna
bussutflykterna ej kunnat genomföras till
följd av förbudet mot längre extra
körningar med buss. I stället anordnades
utflykterna med järnväg, båt och de
reguljära busslinjerna. Dessutom kom även
cykel till användning vid utfärderna.

Ett uttryck för det ökade intresset för
färder på svenska vägar med cykelns
hjälp ger antalet utställda väglappshäften,
som under sommarmånaderna uppgått
till rekordsiffran 9 400 häften, 
sammanlagt innehållande över 230 000 väglappar.
Väglappssystemet som omfattar över 750
lösa blad med färdbeskrivningar samt 120
blad med ortsbeskrivningar har efter hand
förnyats.

<br>Genom utgivande av
<sp>publikationer</sp> har föreningen under 1941 liksom
under gångna år sökt verka för sina
syften. Årsskriften 1940 utgjorde en
milstolpe i årsskriftsserien i det att därmed
fullbordades den Sverigeskildring, i
vilken under ett kvarts sekel givits en
framställning i ord och bild av varje svenskt
landskap. Årsskriften 1941 inledde en ny
serie i vilken man valt tiden som
indelningsgrund och i vilken varje årgång
berättar om ett svenskt århundrade.

I den första volymen av den nya
serien skildrades 1500-talets Sverige med
utgångspunkt från minnesmärken och
minnen, som särskilt för den färdande
berätta om detta tidevarv.

På grund av de ökade omkostnaderna
har styrelsen sett sig nödsakad att
begränsa utgivandet av STF:s tidning till
sex nummer per år i stället för som
tidigare åtta. Häftena ha fyllts av aktuellt
stoff rörande vårt lands reseliv. Svensk
turistkalender, som 1940 ersattes med ett
speciellt nummer av STF:s tidning,
återuppstod 1941 som en självständig
publikation, vilken givit medlemmarna och
övriga intresserade en översikt av STF:s
verksamhets medel och mål.
Juniormedlemmarna ha förutom Svensk
turistkalender och STF:s ungdomskalender,
innehållande bland annat föreningens
vandrarhemsförteckning, erhållit en
vandrardagbok, avsedd att nyttjas under årets
turistfärder.

Under 1940 uppsköt styrelsen
utgivandet av mera omfattande turistiska
handböcker på grund av det inträdda
allmänna läget, men redan våren 1941
återupptogs utgivandet i mera normal
omfattning. Föreningens verksamhet för året
omfattar sålunda ett 30-tal större eller
mindre arbeten av växlande innehåll och
i upplagor, som sammanlagt närma sig
850 000 exemplar.

Bland dessa publikationer må förutom
en ny volym av föreningens
resehandboksserie — »Sydöstra Sverige»,
omfattande Blekinge, Småland, Öland och
Östergötland — nämnas de årtidskrönikor
över Svealand, Götaland och Norrland,
vilka ingått i 1937—1939 års
publikationer, men nu i bearbetat skick och
samlade i en volym utgivits under titeln »Det
svenska året». I årspublikationen »Årets
bilder» ha samlats blad ur STF:s
bildskörd 1941.

<br>Föreningens <sp>vandrarhemsverksamhet</sp> har under detta år undergått
en betydande utveckling och besöks- och
logiantalen ha efter 1940 års tillbakagång
åter vuxit till samma storlek som 1939
års. Reslusten under föregående år,
särskilt försommaren 1940, hade helt
naturligt ytterligt dämpats på grund av de i
Norden inträffade förhållandena, men
våren och sommaren 1941 återuppstod
reselivet i förnyad och stor omfattning.
Färdandet tog sin början nära en månad
tidigare än 1940, restriktionerna voro
mindre stränga, de avspärrade områdena
färre. Allt detta satte sin prägel på
vandrarhemsfärderna. Man har i allmänhet
företagit kortare turer och de vanligaste
ha liksom tidigare sträckt sig utefter
Vättern, upp i Dalarna och runt Mälaren,
men även södra östkusten, Västkusten
och Vänern runt höra till de särskilt
utvalda vandrarhemslederna. Antalet besök
på de 264 vandrarhemmen, 8 hem mer
än 1940, har under året varit 171 000 och
antalet logi 198 000, vilket innebär en
ökning med 65 000 respektive 74 000 jämfört
med föregående år. Tar man åter 1939
till jämförelse visa 1941 års siffror en
minskning i antalet logi med 2 267 men
en ökning i antalet besök med 314.
Härvid får man emellertid ta i betraktande
att 284 hem voro öppna 1939 mot endast
264 1941. Ytterligare 16 hem stodo
iordningställda till sommaren, men måste
hållas stängda av skilda skäl: lokaler eller
utrustning rekvirerades av militära
myndigheter eller hemmen lågo inom
områden, där turisttrafik ej blev tillåten eller
ej var önskvärd.

Fördelningen av besök och logi är i
stort sett den föregående säsongen lik
med undantag för Södra Sveriges
kusttrakter, där antalet ökat till den grad att
de allra flesta hemmen till och med ha
högre siffror än 1939. En
anmärkningsvärd ökning har även kommit hemmen i
Dalsland och Värmland utom de västra
delarna av Värmland till del. För
Norrlands del har nedgången under 1940
ytterligare skärpts. På Gotland har
besöksantalet varit något större än under 1940,
men är alltjämt mindre än under 1939.

Utom i de inre delarna av Syd- och
Mellansverige samt på Västkusten ha
också rått samma svårigheter som
föregående år att få till stånd nya 
vandrarhem och detta visade sig särskilt kännbart
i de västra delarna, där ett flertal hem
nedlades och ingen ville åtaga sig att
upprätta ersättare för dessa. Reseförbud
ha även detta år förekommit, ehuru i
betydligt blygsammare omfattning än under
1940.

En granskning av de skilda hemmens
logisiffror visar, att antalet vandrarhem
med över 1 000 logi har ökat från 33 år
1940 till 55 år 1941. Hem med mellan
400 och 1 000 logi ha likaledes ökat från
53 till 73, siffror som tydligt återspegla
den tidigare nämnda ökade användningen
av vandrarhemmen. Fördelningen av
manliga och kvinnliga besökare visar
liksom under 1940, att de kvinnliga
besökarna äro i majoritet med 58 procent mot
42 — detta naturligtvis beroende på den
militära beredskapen. Cykeln är det
fortskaffningsmedel 90 procent av
resenärerna uppge sig använda, ehuru givetvis tåg
och båt i ett mycket stort antal fall ha
fört de färdande till utgångspunkten för
cykelfärden eller nyttjats för återfärden
hem. De statistiska uppgifterna belysa
vidare huru få långliggarna äro på de
skilda vandrarhemmen och huru hemmen
sålunda på avsett sätt främja just
reselivet. Medan 165 000 äro besök över en
natt eller två nätter på samma
vandrarhem, ha endast omkring 5 000 personer
övernattat mer än två nätter på samma
hem. Av dessa ha blott 43 personer
stannat mer än tio nätter.

Liksom föregående år ha hemmen i
stort sett endast stått öppna för svenska
medborgare. Det internationella
samarbetet inom vandrarhemsrörelsen har av
förklarliga skäl legat nere.

En mycket betydande del av arbetet
inom föreningens vandrarhemsavdelning
har under året kommit att ägnas
iordningställande av ett icke ringa antal
vandrarhem av permanent karaktär, vilka
kunnat komma till stånd tack vare det för
föreningen ytterligt värdefulla stöd, som
lämnats från statsmakternas sida genom
att Kungl. Maj:t på Statens fritidsnämnds
förslag ställt medel till föreningens
förfogande för vandrarhemsrörelsen. Redan
i föregående årsberättelse omnämnde
styrelsen att föreningen ur fonden för
friluftslivets främjande såväl 1940 som i
början av 1941 blivit tilldelad belopp om
sammanlagt 260 000 kronor för inköp
och iordningställande av vandrarhem på
ett antal platser i landet, där sådana
åtgärder voro särskilt behövliga. Dessa
medel ha nyttjats för om- och tillbyggnad
samt inredande av vandrarhem på
följande platser: Dals Ed, Gränna,
Halmstad, Landskrona, Läckö, Myckelgensjö,
Nässjö, Sigtuna, Sundsvall, Växjö och
Ålberga. Beträffande Gränna, Halmstad,
Landskrona, Myckelgensjö och Ålberga ha
arbetna i stort sett slutförts under 1941.
Vid dessa hem återstå endast smärre
kompletteringsarbeten. I Sigtuna står det
nya vandrarhemmet vid avgivande av
denna berättelse färdigt för att nyttjas
och i Dals Ed, Läckö, Sundsvall och
Växjö väntas arbetena bliva klara under
våren 1942. I Nässjö slutligen kunna de
väsentliga ombyggnadsarbetena ta sin
början 1942, eftersom föreningen först då
tillträder hela den här inköpta
fastigheten. Även i Gränna, Sigtuna, Dals Ed och
Ålberga ha de nyupprättade
vandrarhemmen kommit till stånd i fastigheter, som
med äganderätt förvärvats av föreningen,
under det att de återstående
anläggningarna äro inredda i fastigheter, som
ägas av staten eller ligga på kommunal
mark och som upplåtits för lång tid till
föreningen. Hemmet i Myckelgensjö ingår
i den hembygdsanläggning, som äges av
Föreningen för norrländsk
hembygdsforskning, och hemmet i Sundsvall i
Medelpads fornhems byggnadskomplex på
Stadsberget. Anläggningarna ha fordrat
högst betydande tillskott även från
Turistföreningens sida — i fullbordat skick
draga dessa anläggningar från föreningen
utöver statsbidragen och andra anslag en
kostnad av sammanlagt mer än 175 000
kronor.

Det har därför icke varit möjligt för
föreningen att genomföra dessa
omfattande anordningar utan upptagande av
vissa lån mot säkerhet i fastigheterna,
varom den ekonomiska redogörelsen för
året lämnar närmare uppgifter. Styrelsen
vill uttala sin övertygelse, att dessa
insatser till vandrarhemsrörelsens stärkande
skola vara av särskild betydelse för ett
brett, folkligt reseliv. Behovet av liknande
åtgärder på ytterligare ett betydande
antal platser i landet är emellertid så stort
att ett tillfredsställande därav endast med
stora uppoffringar torde kunna
ifrågakomma. Trots de svåra ekonomiska
påfrestningarna anser styrelsen det
emellertid vara angeläget att föreningen söker i
möjligaste mån ytterligare utbygga
vandrarhemsrörelsen med hänsyn till dess
stora värde för fullföljandet av
föreningens strävanden.

Många synnerligen viktiga behövliga
åtgärder måste emellertid tillsvidare 
<img><small>Arne Freese foto.</small></img>

<i>De första svenska vandrarhemmen — 29 stycken — stodo klara till
sommaren 1933. Utvecklingen har sedan dess skridit raskt framåt och
år 1941 förfogade STF över 264 vandrarhem, fördelade över hela
landet men med starkaste koncentration i Syd- och Mellan-Sveriges
tätbygder. Under de senaste åren har ett betydande arbete nedlagts på
att iordningställa vandrarhem av mera permanent karaktär, och under
år 1941 ha ett flertal sådana kommit till stånd i fastigheter, som
antingen med äganderätt förvärvats av föreningen eller också för en längre
tid upplåtits åt densamma av stat eller kommun.

Detta uppslag visar några bilder från ett av de nyförvärvade
vandrarhemmen, Ålberga i Södermanland, vilken inretts i ett gammalt
regementskvartermästareboställe. På högra sidan ses överst ett hörn av
matsalen samt därunder ett av logementen i övervåningen.</i>

<img><small>Gunnar Frödin foto.</small></img>
<img><small>Gunnar Frödin foto.</small></img>

<img><small>Gunnar Frödin foto.</small></img>
<img><small>Gunnar Frödin foto.</small></img>

<i>Vandrarhemsinvigning i Gränna.</i>

ställas på framtiden i brist på tillgängliga
medel. I nuvarande ekonomiska läge har
styrelsen också ansett det vara
nödvändigt med stor återhållsamhet beträffande
framställningar om det allmännas stöd
för åtgärder av denna art, varför
styrelsen, trots vetskapen att större anslag vore
behövliga, till ett mindre belopp begränsat
en ny framställning till statsmakterna om
stöd för vandrarhemsanläggningar
avseende 1942.

Den i föregående årsberättelse
behandlade nya anläggningen på Tjärö i
Blekinge skärgård, som föreningen inköpte
med medel ur fonden för friluftslivets
främjande, har under året iordningställts
i de tre gårdarna på Tjärö med bidrag
från tidigare beviljade anslag ur samma
fond. Under sommaren har från
Karlshamn till Tjärö också överflyttats en
gammal gård, som återuppförts och avser att
komplettera vandrarhemsanläggningen på
Tjärö. Det kombinerade sommarhemmet
och vandrarhemmet, som föreningen
härmed upprätthåller på Tjärö, har tack vare
den utomordentligt vacka
skärgårdsnaturen tilldragit sig berättigat intresse från
allmänhetens sida.

Ett annat värdefullt stöd ha
statsmakterna tidigare lämnat föreningen för dess
raststugerörelse i de större städernas
omgivningar, och i föregående berättelse
omnämndes, hur styrelsen inköpt torpet
Domarudden vid Drängsjön nordost om
Åkersberga station och där vidtagit
förberedelser för uppförande av en raststuga,
vilken kommer att utgöra en hållpunkt
för vandringar i denna del av Roslagen.
Arbetet har fullföljts och den nya
raststugan beräknas stå fårdig i mars månad
innevarande år.

<br>Föreningens arbeten och rörelse i
<sp>fjälltrakterna</sp> ha givetvis under
1941 försvårats genom de rådande
förhållandena: ransoneringsbesvärligheterna,
obefintligheten av flytande motorbränsle
för trafiklederna på sjöarna,
avspärrningen vid gränserna, myndigheternas
disposition av vissa anläggningar och
inskränkningarna av trafiken över huvud
taget. De flesta av föreningens
sjötrafikleder i fjället ha fått för året
nedläggas, vilket medfört, att rörelsen på ett
par av föreningens fjällstationer icke
på sedvanligt sätt kunnat upprätthållas.
Trots de rådande förhållandena har
besöksantalet vid de flesta anläggningarna
varit större än någonsin förut. Undantag
härifrån utvisa de stationer, som i större
utsträckning varit nyttjade för militära
behov.

Av föreningens sjötrafikleder i
Lappland är det endast på Kebnekaiseleden
som trafiken kunnat upprätthållas, där
den till hösten 1939 nyanskaffade
motorbåten »Kebnekaise III» utrustats med
gengasaggregat. Även under 1941 har rått
förbud för turister att besöka Suorva,
varför turiststationsrörelsen här liksom
föreningens trafik på Sjöfallsleden legat
nere. Saltoluokta fjällstation har hållits
öppen med starkt begränsad personal och
trafiken dit samt till Stora Sjöfallet har
kunnat försiggå huvudsakligast genom
Kungl. vattenfallsstyrelsens försorg.
Fjällstationerna ha givetvis som andra
näringsställen varit underkastade en hel del
restriktioner, men i stort sett måste man
säga, att det hela gått bättre än man
vågat hoppas. Antalet logi och besök vid
föreningens fjällstationer och stugor samt
antalet passagerare på Kebnekaiseleden
framgår av de tabeller, vilka som bilagor
åtfölja denna berättelse.

Ett större bygge i fjälltrakterna har
pågått under året. I föregående berättelse
lämnade styrelsen en redogörelse för
behovet av en tidsenlig anläggning vid
Storulvåstugan i Jämtland. Här
erfordrades en bättre rast- och
övernattningsstation på leden till och från Sylarna, så
mycket mer som belägenheten är sådan,
att Storulvåstugan särskilt vintertid tack
vare omgivningens ypperliga skidterräng
lockar till längre uppehåll. Med stöd av
det bidrag ur fonden för friluftslivets
främjande, som föreningen erhållit, har
under 1941 på norra sidan av Storulvån
cirka tvåhundra meter från de gamla
turiststugorna uppförts en ny turiststation.
Nödig mark har upplåtits av kronan.
Anläggningen ligger mycket vackert med
utsikt mot Sylarna. Stationen har plats för
36 gäster, förlagda i fyrbäddsrum.
Matsalen rymmer 50 gäster, och
köksavdelning och förvaringsrum äro
dimensionerade med tanke på en framtida
utvidgning. Sovrumsflygeln kan nämligen med
lätthet byggas ut för omkring det dubbla
antalet gäster och en ny matsal skulle
i sådant fall utan nämnvärd förändring
av byggnaden kunna tillfogas, samtidigt
som den nuvarande förändrades till
sällskapsrum. Föreståndarinna och
vaktmästare bo i den nya stationen, och för
övrig personal ha ett par av de gamla
stugorna uppflyttats till den nya platsen.
Arbetet har så bedrivits, att den nya
Storulvåstugan nu står färdig att invigas
och tagas i bruk i slutet av februari
månad 1942.

Den sedan flera år vilande frågan om
inköp av mark för föreningens
turiststation i Västra Vålådalen har under
året funnit sin lösning och föreningen har
av kronan förvärvat ett markområde av
cirka 5,9 hektar, på vilket föreningens
anläggningar äro belägna. Föreningens
arrendatorer vid Vålådalen ha, liksom
tidigare, även under 1941 genom
ytterligare tillbyggnader och ombyggnader
förstorat och förbättrat anläggningen.

I Lapplandsfjällen har den år 1940
påbörjade Teusajaurestugan vid Kungsleden
färdigställts, varjämte föreningen med
bidrag från lappväsendet i Norrbottens län
i landets allra nordligaste fjällområde
uppfört en tvårumsstuga vid fjället Pältsa
i Karesuando socken nära Treriksröset.
Denna torde vara landets nordligaste
byggnad. Under 1941 fortskred arbetet så
långt att endast en del snickeriarbeten
och inventarieutrustning ännu saknas. En
ny kåta har uppförts vid Tarreluoppal på
leden från Kvikkjokk till den stora sjön
Virihaure.

Föreningens markområde vid Abisko
turiststation har utvidgats genom
arrendering av kronan av ett område på 12,88
hektar söder om järnvägen.

Utöver sedvanliga underhållsarbeten på
de skilda anläggningarna må omnämnas
mera omfattande förbättringar och
reparationer vid Arådalens fjällstation och
Blåhammarstugan.

På föreningens rösade leder i
fjälltrakterna, som nu omfatta cirka 1 855
kilometer, har försiggått sedvanliga
underhållsarbeten, bortspolade broar ha ersatts
med nya, spångningarna ha förbättrats
och vissa sträckor ha utmärkts med
ledstjärnor.

<br>Vad den <sp>ekonomiska
verksamheten</sp> under år 1941 beträffar
framgår av de tablåer över föreningens
ekonomiska förhållanden, som åtfölja denna
berättelse, att bruttoinkomsterna uppgått
till 2 486 000 kronor och bruttoutgifterna
till 2 498 000 kronor, häri inräknat
erforderliga avsättningar till föreningens
fonder.

Föreningens anläggningar i Abisko och
Grövelsjön redovisas såsom särskilda
företag i vilka föreningens bokförda
tillgångar vid årsskiftet uppgingo i Abisko
turiststation till 183 381 kronor och i
Grövelsjöns turiststation till 66 827
kronor. De sammanlagda tillgångarna vid
Abisko äro upptagna till 362 798 kronor,
varav 33 000 kronor innestående i bank,
utgörande reserverade medel för nödiga
reparationer. Tillgångarna vid Grövelsjön
ha sammanlagt bokförts till 160 801
kronor.

Som bilagor till denna berättelse ha
fogats statistiska uppgifter för 1941,
avseende medlemmar och ombud,
publikationer, turiststationer, stugor och övriga
fjällanläggningar samt vandrarhem och
raststugor ävensom tablåer över
föreningens ekonomiska ställning den 31
december 1941 i tillgångar och skulder samt
inkomster och utgifter för året jämte
tablåer över föreningens fonder och
specifikation över värdehandlingar jämte
räkenskapssammandrag för
turiststationerna vid Abisko och Grövelsjön. Den
åtföljes även av berättelser över
verksamheten 1941 avgivna av nämnden för
Svenska turistföreningens tjänsteinnehavares
sparkassa samt styrelsen för Sparkassa
för pensionering av Svenska
turistföreningens befattningshavare.

Stockholm i februari 1942.

<big><sc>Arthur Lindhagen</sc></big>
<br><sc>Hilding Kjellman</sc>
<br><sc>Hakon Ahlberg</sc>
<br><sc>Aldo Almqvist</sc>
<br><sc>Carl-Julius Anrick</sc>
<br><sc>Knut Ewerlöf</sc>
<br><sc>Victor von Feilitzen</sc>
<br><sc>Arne Freese</sc>
<br><sc>Dag Hammarskjöld</sc>
<br><sc>Martha P:son Henning</sc>
<br><sc>Gösta Lilliehöök</sc>
<br><sc>Gunnar F. Ouchterlony</sc>
<br><sc>Richard Smedberg</sc>
<br><sc>Benkt Söderborg</sc>

</chapter>
<chapter name="Statistiska uppgifter för år 1941">
<h2>STATISTISKA UPPGIFTER FÖR ÅR 1941</h2>

<h3>1. Medlemmar och ombud.</h3>

Den 31 december 1941 räknade föreningen 181 460 medlemmar, vilket innebär en ökning
under året av 8 580 medlemmar. Nedanstående tabell visar fördelningen av medlemmarna.
<table>
<td><tab><td c>Antal <td c>Ökning
<td>Årligt betalande 5-kronorsmedlemmar<tab> <td r>154 262 <td r>3 330
<td>Familjekortsmedlemmar <td r>11 422 <td r>3 273
<td>Juniormedlemmar <td r>10 540 <td r>1 946
<td>Ständiga medlemmar <td r>5 236 <td r>31
<td 3 r>————————
<td 2 r>181 460 <td r>8 580
</table>
Föreningen hade vid 1941 års slut 3 527 ombud, därav 3 482 inom och 45 utom landet.

<h3>2. Publikationer.</h3>

<b>Medlemmarnas årspublikationer.</b>

Svenska turistföreningens årsskrift 1941. Redaktör Gösta Lundquist. 395 s. 207 ill., 18
kartor. 165 000 ex.

Svenska turistföreningens tidning 1941. Redaktör Calla Anrick. 6 häften. 192 s. 63 ill.
1 × 185 000 ex. + 5 × 174 000 ex.

STF:s ungdomskalender (STF:s vandrarhem för svensk ungdom 1941). 72 s. + 1 karta 22 ill.,
7 kartor. 15 000 ex.

Svensk turistkalender 1941. Red. Olof Thaning 32 s. 15 ill., 1 karta. 200 000 ex.

STF:s vandrarbok. Red. Lisa Stenberger. 32 s. 15 000 ex.

<b>Publikationer för STF:s ombud och landets turistorganisationer.</b>

Svenska turistföreningen under år 1940. Red. av Carl-Julius Anrick. 31 s. 1 000 ex.

De svenska turistorganisationernas årsberättelser år 1940. (Samlingsvolym.) 150 ex.

<b>Försäljningspublikationer.</b>

Hotell och pensionat, vilo- och kurorter i Sverige 1941. Red. Gerd Appelberg. 328 s. 655 ill.,
4 kartor. 10 000 ex.

Svenska turistföreningens resehandböcker. Sydöstra Sverige. Utarb. av Birgitta Ahlberg.
542 s., 20 ill., 23 kartor + 1 översiktskarta. 5 000 ex.

Svenska turistföreningens översiktskarta över Sverige, ny upplaga. Redaktör Carl-Julius
Anrick och Magnus Lundqvist. 10 000 ex.

STF:s små häften:
<br><tab>Munkklostret i Vadstena. Utarb. av Bertil Berthelsson. 11 s. 10 ill. 1 plan. 2 000 ex.
<br><tab>Från Bulverket till Boden. Utarb. av Adolf Schück. 27 s., 22 ill., 3 000 ex.

Årets bilder. Ur STF:s bildskörd 1941. Red. Anders Billow. 80 bilder + 7 s. 5 000 ex.

STF:s vandrarhem för svensk ungdom. Red. Gunnar Frödin, 2 upplagor. 72 s. + karta.
15 000 + 10 000 ex.

Det svenska året, en årstidskrönika, utarb. av G. Edin, G. Lundquist och R. Söderberg;
red. Gösta Lundquist. 380 s., 37 kartor och diagram. 5 000 ex.

Cykelturer i Dalarna. Utarb. av John Werkmäster m. fl.; red. Lisa Stenberger.

Cykelturer kring Vättern. Utarb. av Hj. Bjurulf; red. Lisa Stenberger 119. s., 1 karta. 5 000 ex.

STF:s fjällanläggningar. Red. Olof Thaning. 80 s. 6 kartor. 19 ill. 3 000 ex.

STF:s väglappar, indelningskarta. 100 000 ex.

STF:s väglappar. Red. Gunnar Hedlund och Olof Thaning. 183 serier = 264 000 ex. nytryckta
under året.

<b>STF:s resetjänst. Broschyrer.</b>

Skolresor i Sverige 1941. 49 s. 5 000 ex.

Prospekt över Abisko 5 000 ex., Kebnekaise 5 000 ex., Sylarna 4 000 ex. och Grövelsjön
6 000 ex.


Pensionspriser på STF:s fjällstationer. 6 000 ex.

Med STF sommaren 1941 (STF:s sommarprogram) 48 s., ill. 30 000 ex.

STF:s vinterprogram 1942. 48 s. 23 000 ex.

8 vandringsleder och utflyktsmål för kokslovet, sammanställda av Svenska turistföreningens
byrå i Göteborg. 5 000 ex.

STF:s vinterresor från Göteborg 1941—1942. 2 000 ex.

STF:s raststugor i Stockholmstrakten och på Kolmården, ny upplaga. 2 000 ex.

Bohuslänska gruppfärder på cykel sommaren 1941. 4 000 ex.

<b>Kartor utgivna under medverkan av STF 1941.</b>

<tab>Från Generalstabens litografiska anstalts förlag, Stockholm:

Svenska fjällkartan: 16. Transtrandsfjällen, 1: 100 000.

Turistkartan över Sverige: kompletterade blad 17, 19, 21 och 23, 1: 300 000.

<h3>3. Raststugor.</h3>
<table b>
<td v3><td 6 c><sp>Antal besök</sp>	
<td 2 c>Utan logi <td 2 c>Med logi <td 2 c>Summa	
<td c>1940 <td c>1941 <td c>1940 <td c>1941 <td c>1940 <td c>1941
<td>Stockholmstrakten 8 stugor (1940 12 st.) <td r>7 735 <td r>5 370 <td r>5 969 <td r>4 982 <td r>13 704 <td r>10 352
<td>Kolmården 4 stugor (1940 4 st.) <td r>408 <td r>522 <td r>573 <td r>743 <td r>981 <td r>1 265
<td>Göteborgstrakten 8 stugor (1940 4 st.)  <td r>2 519 <td r>2 365 <td r>295 <td r>390 <td r>2 814 <td r>2 755
<td>Malmötrakten 2 stugor  (1940 2 st.)  <td r>2 177 <td r>2 270 <td r>167 <td r>543 <td r>2 344 <td r>2 813
<td>Summa 22 stugor (1940 22 st.) <td r>12 839 <td r>10 527 <td r>7 004 <td r>6 658 <td r>19 843 <td r>17 185
</table>

<h3>4. Trafikleder i fjället.</h3>
<table b>
<td v2 c><sp>Trafikled</sp> <td 4 c>Antal turer <td 4 c>Antal passagerare			
<td c>1938 <td c>1939 <td c>1940 <td c>1941 <td c>1938 <td c>1939 <td c>1940 <td c>1941
<td>Torneträsk <td r>76<td r>68 <td r>— <td r>—<td r>767<td r>1 230 <td r>— <td r>—
<td>Kebnekaiseleden: <td 8>
<td><tab>Holmajärvi—Nikkaluokta och åter <td r>41<td r>63 <td r>—<td r>39<td r>465<td r>518 <td r>—<td r>539
<td><tab>Ladtjojaure 	<td r>41<td r>63 <td r>— <td r>—<td r>176<td r>329 <td r>— <td r>—
<td>Sjöfallsleden: <td 8>
<td><tab>Luspebryggan—Jaurekaska och åter <td r>38<td r>41 <td r>— <td r>—<td r>1 672<td r>1 832 <td r>— <td r>—
<td><tab>Jaurekaska—Salto och åter 	<td r>38<td r>41 <td r>— <td r>—<td r>1 630<td r>1 761 <td r>— <td r>—
<td><tab>Salto—St. Sjöfallet och åter <td r>38<td r>39 <td r>— <td r>—<td r>1 630<td r>1 873 <td r>— <td r>—
<td>Akkaleden:	<td 8>
<td><tab>Sjöfallet—Suorva och åter 	<td r>38<td r>41 <td r>— <td r>—<td r>1 394<td r>1 172 <td r>— <td r>—
<td><tab>Suorva—Vaisaluokta och åter	<td r>34<td r>37 <td r>— <td r>—<td r>1 387<td r>1 338 <td r>— <td r>—
<td>Sitasjaure <td r>29<td r>27 <td r>— <td r>—<td r>212<td r>248 <td r>— <td r>—
<td>Virihaure—Vastenjaure <td r>—<td r>20 <td r>— <td r>— <td r>—<td r>119 <td r>— <td r>—
<td>Gräsvattnet <td r>3<td r>3 <td r>— <td r>— <td r>— <td r>— <td r>— <td r>—
</table>
(Anskaffningskostnaderna för motorbåtar, bryggor, båthus och slipar för motorbåtar ha
utgjort 140 000 kronor).


<h3>5. Turiststationer i fjället.</h3>
<table b>
<td v2 c>Turiststation<tab>Säsong <td 4 c><sp>Besökande</sp> <td 4 c><sp>Nattlogi</sp>
<td c>1938 <td c>1939 <td c>1940 <td c>1941 <td c>1938 <td c>1939 <td c>1940 <td c>1941
<td><i>Abisko</i> <sup>15</sup>/<sub>3</sub>—<sup>21</sup>/<sub>5</sub> <td r>987 <td r>1 092 <td r>406 <td r>653 <td r>6 172 <td r>7 624 <td r>1 906 <td r>4 727
<td><tab><sup>22</sup>/<sub>5</sub>—<sup>19</sup>/<sub>9</sub> <td r><sup>1</sup> 5 056 <td r><sup>1</sup> 3 241 <td r>— <td r>1 164 <td r>10 141 <td r>11 964 <td r>— <td r>5 705
<td><tab><sup>16</sup>/<sub>9</sub>—<sup>31</sup>/<sub>12</sub> <td r>48 <td r>— <td r>— <td r>36 <td r>203 <td r>— <td r>— <td r>66
<td><tab>Fröken Karin Rylander därjämte <br><tab><i>högfjällslägret</i> vid
Abisko <sup>30</sup>/<sub>6</sub>—<sup>1</sup>/<sub>9</sub> <td r>793 <td r>762 <td r>— <td r>446 <td r>200 <td r>162 <td r>— <td r>92
<td><i>Arådalen</i> <sup>10</sup>/<sub>4</sub>—<sup>15</sup>/<sub>4</sub> <td r>40 <td r>25 <td r>44 <td r>56 <td r>35 <td r>16 <td r>60 <td r>60
<td><tab><sup>29</sup>/<sub>6</sub>—<sup>12</sup>/<sub>9</sub> <td r>230 <td r>205 <td r>311 <td r>225 <td r>205 <td r>150 <td r>238 <td r>171
<td><tab>Fröken Ella Jönsson <td 8><tab>
<td><i>Blåhammarstugan</i> <sup>15</sup>/<sub>3</sub>—<sup>10</sup>/<sub>5 </sub> <td r>— <td r>— <td r>1 746 <td r>3 183 <td r>— <td r>— <td r>924 <td r>1 118
<td><tab><sup>27</sup>/<sub>6</sub>—<sup>15</sup>/<sub>9</sub> <td r>— <td r>— <td r>256 <td r>867 <td r>— <td r>— <td r>128 <td r>1 201
<td><tab>Fröken Ellen Aune <td 8><tab>
<td><i>Grövelsjön</i> <sup>15</sup>/<sub>12</sub> 40—<sup>30</sup>/<sub>4</sub> 41  <td r>838 <td r>980 <td r>1 565 <td r>750 <td r>4 213 <td r>5 111 <td r>4 038 <td r>4 760
<td><tab><sup>15</sup>/<sub>6</sub>—<sup>24</sup>/<sub>5</sub> <td r>786 <td r>737 <td r>— <td r>460 <td r>2 976 <td r>2 731 <td r>— <td r>2 550
<td><tab>Herr Gunnar Lindgren <td 8><tab>
<td><i>Helagsfjället</i> <sup>12</sup>/<sub>3</sub>—<sup>7</sup>/<sub>5</sub> <td r>488 <td r>602 <td r>443 <td r>640 <td r>441 <td r>350 <td r>356 <td r>462
<td><tab>Fröken Louise Carlson <td 8><tab>
<td><tab><sup>29</sup>/<sub>6</sub>—<sup>15</sup>/<sub>9</sub> <td r>495 <td r>780 <td r>312 <td r>708 <td r>588 <td r>875 <td r>365 <td r>790
<td><tab>Fröken Britt Svensson <td 8><tab>
<td><i>Kebnekaise</i> <sup>16</sup>/<sub>3</sub>—<sup>8</sup>/<sub>5</sub> <td r>191 <td r>142 <td r>79 <td r>248 <td r>503 <td r>579 <td r>138 <td r>264
<td><tab><sup>25</sup>/<sub>6</sub>—<sup>9</sup>/<sub>9</sub> <td r>650 <td r>698 <td r>— <td r>534 <td r>1 691 <td r>1 731 <td r>— <td r>1 524
<td><tab>Fröken Elsa Göransson <td 8><tab>
<td><i>Kvikkjokk</i> Påskveckan <td r>19 <td r>29 <td r>22 <td r>— <td r>30 <td r>43 <td r>48 <td r>—
<td><tab><sup>21</sup>/<sub>6</sub>—<sup>4</sup>/<sub>9</sub> <td r>387 <td r>346 <td r>209 <td r>357 <td r>898 <td r>920 <td r>850 <td r>866
<td><tab>Fröken Lisa Nystedt <td 8><tab>
<td><i>Porjus</i> <sup>1</sup>/<sub>1</sub>—<sup>31</sup>/<sub>5</sub> <td r>263 <td r>341 <td r>194 <td r>171 <td r>1 351 <td r>2 381 <td r>3 746 <td r>3 962
<td><tab><sup>1</sup>/<sub>6</sub>—<sup>31</sup>/<sub>12</sub> <td r>1 260 <td r>1 203 <td r>312 <td r>360 <td r>3 213 <td r>4 313 <td r>6 259 <td r>6 639
<td><tab>Fröken Märta Jansson <sup>1</sup>/<sub>1</sub>—<sup>1</sup>/<sub>10</sub>. <br><tab>Frk M. Schwartz <sup>1</sup>/<sub>10</sub>—<sup>31</sup>/<sub>12</sub>. <td 8><tab>
<td><i>Saltoluokta</i> Vintertid <td r>120 <td r>97 <td r>21 <td r>— <td r>98 <td r>102 <td r>28 <td r>—
<td><tab><sup>23</sup>/<sub>6</sub>—<sup>31</sup>/<sub>8</sub> <td r>1 101 <td r>1 111 <td r>26 <td r>137 <td r>1 519 <td r>1 646 <td r>45 <td r>106
<td><tab>Fru Sofia Falkman <td 8><tab>
<td><i>Storulvåstugan</i> <sup>15</sup>/<sub>12</sub> 40—<sup>10</sup>/<sub>5</sub> 41 <td r>1 700 <td r>1 756 <td r>1 186 <td r>1 755 <td r>917 <td r>1 178 <td r>862 <td r>1 457
<td><tab><sup>18</sup>/<sub>6</sub>—<sup>15</sup>/<sub>9</sub> <td r>895 <td r>1 072 <td r>475 <td r>1 020 <td r>714 <td r>899 <td r>324 <td r>834
<td><tab>Fröken Esther Axelson <td 8><tab>
<td><i>Suorva</i> <sup>16</sup>/<sub>6</sub>—<sup>6</sup>/<sub>9</sub> <td r>842 <td r>943 <td r>— <td r>— <td r>880 <td r>878 <td r>— <td r>—
<td><tab>1940 och 1941 stängd. <td 8><tab>
<td><i>Gamla Sylstugan</i> <sup>15</sup>/<sub>3</sub>—<sup>10</sup>/<sub>5</sub> <td r>540 <td r>495 <td r>393 <td r>251 <td r>454 <td r>561 <td r>443 <td r>261
<td><tab><sup>29</sup>/<sub>6</sub>—<sup>15</sup>/<sub>9</sub> <td r>209 <td r>262 <td r>80 <td r>240 <td r>455 <td r>465 <td r>97 <td r>307
<td><tab>Fröken Dagmar Forssberg <td 8><tab>
<td><i>Nya Sylstationen</i> <sup>15</sup>/<sub>3</sub>—<sup>10</sup>/<sub>5 </sub> <td r>1 429 <td r>1 553 <td r>1 080 <td r>1 588 <td r>2 760 <td r>3 552 <td r>2 440 <td r>3 531
<td><tab><sup>29</sup>/<sub>6</sub>—<sup>15</sup>/<sub>8</sub> <td r>956 <td r>1 205 <td r>345 <td r>1 123 <td r>2 103 <td r>2 746 <td r>585 <td r>2 890
<td><tab>Fröken Dagmar Forssberg <td 8><tab>
<td><i>Tärna</i> <sup>15</sup>/<sub>3</sub>—<sup>11</sup>/<sub>5</sub> <td r>141 <td r>149 <td r>163 <td r>174 <td r>1 019 <td r>989 <td r>609 <td r>400
<td><tab>Fröken Maja Lindgren <td 8><tab>
<td><tab><sup>15</sup>/<sub>6</sub>—<sup>12</sup>/<sub>9</sub> <td r>610 <td r>842 <td r>— <td r>443 <td r>1 366 <td r>1 396 <td r>— <td r>1 209
<td><tab>Fru Karin Palm <td 8><tab>
<td><i>Vålådalen</i> <sup>20</sup>/<sub>12</sub> 40—<sup>14</sup>/<sub>5</sub> 41 <td r>1 083 <td r>1 138 <td r>968 <td r>1 080 <td r>8 244 <td r>7 361 <td r>7 015 <td r>8 465
<td><tab><sup>28</sup>//—<sup>5</sup>/<sub>10</sub> <td r>743 <td r>744 <td r>671 <td r>808 <td r>3 186 <td r>4 240 <td r>5 112 <td r>5 018
<td><tab>Herr och Fru Olander <td 8><tab>
<td> <td r>22 900 <td r>22 550 <td r>11 307 <td r>19 477 <td r>56 575 <td r>64 963 <td r>36 616 <td r>59 435	
</table>
<sup>1</sup> Varav gruppresor 1938: 2 152, 1939: endast 268.

<h3>6. Stugor och övriga fjällanläggningar.</h3>
<table b>
<td v2 c><sp>Anläggning</sp> <td v2 c>Anläggningsår<br>(förvärvsår) <td 4 c><sp>Besökande</sp> 
<td c>1938 <td c>1939 <td c>1940 <td c>1941

<td>Abiskojaurestugan <td c>1907 <td r>586 <td r>653 <td r>774 <td r>657
<td>Akkastugan <td c>1925 <td r>192 <td r>200 <td r>5 <td r>13
<td>Aktsestugan <td c>1931 <td r>168 <td r>182 <td r>59 <td r>108
<td>Alesjaurestugorna <td c>1929, 1939 <td r>345 <td r>430 <td r>59 <td r>435
<td>Anarisstugan <td c>1930 <td r>139 <td r>204 <td r>150 <td r>141
<td>Endalsstugan <td c>1929 <td r>135 <td r>258 <td r>88 <td r>23
<td>Girtibaunastugan <td c>(1926) <td r>347 <td r>366 <td r>262 <td r>000
<td>Gräsvattenstugan <td c>1925 <td r>84 <td r>75 <td r>61 <td r>84
<td>Gåsenstugan <td c>1926 <td r>610 <td r>650 <td r>504 <td r>924
<td>Holmsjöstugan <td c>(1936) <td r>73 <td r>75 <td r>— <td r>000
<td>Hågnvallstugan <td c>(1926) <td r>198 <td r>210 <td r>215 <td r>000
<td>Hällingsåhyddan <td c>1892 <td r>397 <td r>390 <td r>400 <td r>613
<td>Jebrenjokkstugan <td c>1908 <td r>106 <td r>223 <td r>— <td r>—
<td>Kaitumjaurestugan <td c>1939 <td r>— <td r>— <td r>12 <td r>49
<td>Kebnekaise toppstuga <td c>1924 <td r>415 <td r>495 <td r>48 <td r>567
<td>Kårsavaggestugan <td c>1933 <td r>412 <td r>445 <td r>83 <td r>194
<td>Langasstugan <td c>1913 <td r>46 <td r>32 <td r>29 <td r>102
<td>Luleluspestugan <td c>1912 <td r>76 <td r>67 <td r>— <td r>11
<td>Lunndörrstugan <td c>1916 <td r>703 <td r>908 <td r>789 <td r>664
<td>Långbrottsjöstugan <td c>(1935) <td r>371 <td r>463 <td r>229 <td r>372
<td>Peskehaurestugan <td c>1920 <td r>62 <td r>30 <td r>16 <td r>15
<td>Pårtestugan <td c>1935 <td r>155 <td r>148 <td r>96 <td r>112
<td>Selkentjahkstugan <td c>1914 <td r>102 <td r>116 <td r>5 <td r>96
<td>Singistugan <td c>1929 <td r>268 <td r>194 <td r>26 <td r>000
<td>Sipmegestugan <td c>1931 <td r>15 <td r>40 <td r>15 <td r>51
<td>Sitasjaurestugan <td c>1927 <td r>193 <td r>248 <td r>16 <td r>12
<td>Sitojaurestugan <td c>1925 <td r>160 <td r>152 <td r>12 <td r>000
<td>Sjöfallsstugan <td c>1890 <td r>111 <td r>185 <td r>64 <td r>000
<td>Stensdalsstugorna <td c>1916, 1939 <td r>710 <td r>731 <td r>884 <td r>1 146
<td>Syterstugan <td c>1923 <td r>79 <td r>95 <td r>71 <td r>177
<td>Sårjåsjaurestugan <td c>1922 <td r>12 <td r>28 <td r>11 <td r>000
<td>Sälkastugorna <td c>1930, 1938 <td r>356 <td r>353 <td r>19 <td r>388
<td>Tarrasjöstugan <td c>1897 <td r>— <td r>— <td r>— <td r>—
<td>Tarraälvshyddan <td c>1890 <td r>— <td r>— <td r>— <td r>—
<td>Tarrekaisestugan <td c>1931 <td r>89 <td r>128 <td r>168 <td r>152
<td>Teusajaurestugan <td c>1941 <td r>— <td r>— <td r>— <td r>18
<td>Tjourenstugan <td c>(1938) <td r>— <td r>30 <td r>5 <td r>64
<td>Ulvåtjärnstugan <td c>1931 <td r>209 <td r>335 <td r>173 <td r>334
<td>Unna Alakatsbaracken <td c>(1932) <td r>73 <td r>91 <td r>47 <td r>76
<td>Vaisaluoktastugan <td c>1923 <td r>254 <td r>271 <td r>85 <td r>11
<td>Viterskalsstugan <td c>1925 <td r>337 <td r>294 <td r>189 <td r>1 064
<td>Vålåstugan <td c>1919 <td r>271 <td r>295 <td r>350 <td r>361
<td>Ålbergsbodarna <td c>(1912) <td r>90 <td r>41 <td r>84 <td r>62
<td>Kåtor <sup>1</sup>  <td c>— <td r>1 566 <td r>2 400 <td r>827 <td r>1 357
<td r>Summa <td c>— <td r>10 515 <td r>12 531 <td r>6 930 <td r>10 453
</table>

(Anläggningskostnaderna för ovanstående stugor ha utgjort 304 400 kronor.)

<sup>1</sup> Avser de med namnbok utrustade kåtorna; 16 kåtor 1938—1940; 17 kåtor 1941.
<h3>7. Vandrarhem.</h3>
<table b r>
<td v2 c>Vandrarhem och grupphem <td 2 c>Besökande <td 2 c>Antal logi	
<td c>1940 <td c>1941 <td c>1940 <td c>1941

<td l>Alingsås <td>— <td>603 <td>— <td>574
<td l>Alsen <td>140 <td>182 <td>144 <td>182
<td l>Arboga <td>stängt <td>1 137 <td>stängt <td>1 158
<td l>Arbrå <td>144 <td>200 <td>156 <td>209
<td l>Arkelstorp <td>246 <td>250 <td>259 <td>269
<td l>Arvika <td>109 <td>stängt <td>155 <td>stängt
<td l>Askersund <td>1 970 <td>2 372 <td>1 991 <td>2 422
<td l>Ava <td>49 <td>49 <td>51 <td>44
<td l>Axhult <td>555 <td>630 <td>578 <td>633
<td l>Baggböle <td>69 <td>stängt <td>81 <td>stängt
<td l>Bengtsfors <td>204 <td>894 <td>232 <td>1 036
<td l>Berghem <td>119 <td>151 <td>115 <td>159
<td l>Bie <td>554 <td>767 <td>560 <td>796
<td l>Björnlunda <td>639 <td>823 <td>662 <td>985
<td l>Björnänge v-hem o. g-hem <td>76 <td>73 <td>119 <td>111
<td l>Boden <td>stängt <td>87 <td>stängt <td>122
<td l>Bodsjön <td>stängt <td>stängt <td>stängt <td>stängt
<td l>Bollnäs <td>322 <td>440 <td>329 <td>454
<td l>Bollstabruk <td>195 <td>278 <td>188 <td>274
<td l>Bolmen <td>— <td>95 <td>— <td>99
<td l>Borgholm <td>992 <td>1 606 <td>1 526 <td>2 500
<td l>Borgsjö <td>109 <td>189 <td>113 <td>191
<td l>Bosjökloster <td>1 412 <td>1 491 <td>1 660 <td>1 768
<td l>Brandstorp <td>453 <td>494 <td>479 <td>498
<td l>Bredsätra <td>245 <td>381 <td>258 <td>401
<td l>Brevens Bruk <td>213 <td>687 <td>225 <td>708
<td l>Broby <td>124 <td>138 <td>130 <td>141
<td l>Bruksvallarna <td>52 <td>137 <td>58 <td>198
<td l>Bullaren <td>11 <td>226 <td>12 <td>251
<td l>Bunkris <td>23 <td>upphört <td>22 <td>upphört
<td l>Burgsvik <td>stängt <td>154 <td>stängt <td>222
<td l>By <td>162 <td>257 <td>191 <td>285
<td l>Båstad <td>548 <td>1 390 <td>643 <td>1 638
<td l>Dala-Finnhyttan. <td>86 <td>124 <td>79 <td>124
<td l>Dala-Järna <td>144 <td>163 <td>147 <td>172
<td l>Dannemora <td>171 <td>251 <td>174 <td>262
<td l>Djurmo <td>534 <td>640 <td>558 <td>663
<td l>Döda fallet <td>460 <td>656 <td>462 <td>660
<td l>Eksjö <td>321 <td>414 <td>332 <td>434
<td l>Eskilstuna v-hem o. g-hem <td>1 241 <td>1 655 <td>1 293 <td>1 749
<td l>Falun v-hem o. g-hem <td>1 301 <td>1 633 <td>1 393 <td>1 767
<td l>Fillsta <td>53 <td>43 <td>58 <td>50
<td l>Flen <td>623 <td>899 <td>643 <td>927
<td l>Forsakar <td>495 <td>568 <td>500 <td>587
<td l>Furudal <td>229 <td>232 <td>229 <td>234
<td l>Färgelanda <td>48 <td>293 <td>60 <td>300
<td l>Gesunda <td>664 <td>717 <td>646 <td>720
<td l>Getå <td>551 <td>695 <td>627 <td>727

<td l>Gnarp <td>179 <td>upphört <td>188 <td>upphört
<td l>Grankullavik <td>273 <td>362 <td>374 <td>504
<td l>Grythyttan <td>271 <td>394 <td>359 <td>412
<td l>Gräfsnäs <td>352 <td>254 <td>364 <td>256
<td l>Gränna <td>3 366 <td>4 025 <td>3 518 <td>4 422
<td l>Gräsmark <td>44 <td>225 <td>124 <td>225
<td l>Gullspång <td>315 <td>506 <td>314 <td>522
<td l>Gårdsjö <td>398 <td>663 <td>414 <td>691
<td l>Gäddvik <td>37 <td>upphört <td>44 <td>upphört
<td l>Gällivare <td>stängt <td>stängt <td>stängt <td>stängt
<td l>Gävle <td>1 260 <td>1 875 <td>1 472 <td>2 545
<td l>Göteborg I v-hem o. g-hem <td>1 582 <td>4 268 <td>2 436 <td>6 483
<td l>Göteborg II <td>stängt <td>upphört <td>stängt <td>upphört
<td l>Hakkas <td>12 <td>15 <td>8 <td>12
<td l>Halmstad <td>1 224 <td>2 998 <td>1 371 <td>3 579
<td l>Hammerdal <td>78 <td>112 <td>83 <td>105
<td l>Haparanda <td>63 <td>37 <td>72 <td>38
<td l>Harads <td>32 <td>40 <td>24 <td>45
<td l>Harmånger <td>— <td>200 <td>— <td>191
<td l>Haverö <td>25 <td>44 <td>28 <td>45
<td l>Hedeviken <td>3 <td>128 <td>3 <td>129
<td l>Hellvi <td>23 <td>71 <td>23 <td>265
<td l>Hemfjäll <td>3 <td>7 <td>11 <td>19
<td l>Hemsjö <td>79 <td>139 <td>84 <td>145
<td l>Hestra <td>223 <td>305 <td>228 <td>311
<td l>Hjo <td>1 634 <td>2 057 <td>1 772 <td>2 037
<td l>Holsljunga <td>93 <td>124 <td>92 <td>119
<td l>Hudiksvall <td>217 <td>441 <td>229 <td>442
<td l>Hultafors <td>627 <td>857 <td>691 <td>902
<td l>Huskvarna v-hem	o. g-hem <td>1 386 <td>stängt <td>1 493 <td>stängt
<td l>Hälsingborg v-hem o. g-hem <td>447 <td>1 301 <td>508 <td>1 501
<td l>Härkeberga <td>978 <td>1 164 <td>1 017 <td>1 179
<td l>Härnösand <td>386 <td>597 <td>448 <td>768
<td l>Hörnebo <td>163 <td>159 <td>168 <td>167
<td l>Idesjö <td>— <td>75 <td>— <td>77
<td l>Idre <td>7 <td>145 <td>7 <td>191
<td l>Ihreviken <td>stängt <td>35 <td>stängt <td>47
<td l>Indal <td>293 <td>402 <td>321 <td>416
<td l>Jokkmokk <td>stängt <td>99 <td>stängt <td>106
<td l>Jukkasjärvi <td>10 <td>8 <td>16 <td>10
<td l>Järnforsen <td>95 <td>117 <td>91 <td>117
<td l>Järperudsfors <td>62 <td>74 <td>310 <td>174
<td l>Järvsö v-hem o. g-hem <td>283 <td>345 <td>296 <td>384
<td l>Jävrebyn <td>36 <td>35 <td>40 <td>36
</table>

<table b r>
<td v2 c>Vandrarhem och grupphem <td 2 c>Besökande <td 2 c>Antal logi	
<td c>1940 <td c>1941 <td c>1940 <td c>1941

<td l>Jönköping v-hem o. g-hem <td>2 392 <td>4 485 <td>2 840 <td>4 871
<td l>Kallrör <td>13 <td>39 <td>13 <td>62
<td l>Kalmar v-hem o. g-hem <td>1 684 <td>2 912 <td>2 170 <td>3 631
<td l>Karlskrona (1941 även annex) <td>544 <td>1 071 <td>677 <td>1 272
<td l>Karlstad <td>575 <td>1 960 <td>682 <td>2 173
<td l>Karmansbo <td>227 <td>187 <td>241 <td>188
<td l>Kastlösa <td>78 <td>153 <td>82 <td>184
<td l>Katthammarsvik <td>stängt <td>upphört <td>stängt <td>upphört
<td l>Kinnekulle <td>833 <td>1 050 <td>879 <td>1 140
<td l>Kisa <td>384 <td>514 <td>420 <td>522
<td l>Klintehamn <td>stängt <td>stängt <td>stängt <td>stängt
<td l>Klippan <td>— <td>250 <td>— <td>257
<td l>Koppom <td>stängt <td>stängt <td>stängt <td>stängt
<td l>Kristianopel <td>72 <td>380 <td>73 <td>373
<td l>Kristinehamn <td>597 <td>1 085 <td>604 <td>1 149
<td l>Krångede v-hem o. g-hem <td>273 <td>363 <td>262 <td>331
<td l>Kungsbacka <td>— <td>545 <td>— <td>545
<td l>Kvissleby <td>152 <td>371 <td>186 <td>376
<td l>Kåge <td>44 <td>32 <td>47 <td>35
<td l>Kårböle <td>278 <td>380 <td>224 <td>316
<td l>Kärrgruvan <td>217 <td>226 <td>305 <td>253
<td l>Köinge <td>— <td>143 <td>— <td>148
<td l>Köping <td>— <td>450 <td>— <td>454
<td l>Laholm <td>445 <td>854 <td>526 <td>881
<td l>Lamborn <td>— <td>60 <td>— <td>54
<td l>Landskrona <td>281 <td>706 <td>278 <td>789
<td l>Lau <td>38 <td>95 <td>67 <td>101
<td l>Leksand v-hem o. g-hem <td>1 823 <td>2 719 <td>2 239 <td>3 099
<td l>Lidköping (endast g-hem) <td>stängt <td>12 <td>stängt <td>14
<td l>Lillhärdal <td>1 <td>14 <td>1 <td>18
<td l>Linderöd <td>334 <td>408 <td>357 <td>440
<td l>Lindesberg <td>282 <td>367 <td>292 <td>377
<td l>Lindesnäs <td>65 <td>148 <td>174 <td>159
<td l>Linköping <td>stängt <td>2 854 <td>stängt <td>3 127
<td l>Linnebäck <td>292 <td>609 <td>306 <td>649
<td l>Linsäll <td>33 <td>78 <td>34 <td>84
<td l>Ljung <td>291 <td>286 <td>293 <td>310
<td l>Ljungby <td>— <td>866 <td>— <td>874
<td l>Ljungdalen <td>78 <td>228 <td>88 <td>264
<td l>Lofsdalen <td>— <td>63 <td>— <td>57
<td l>Ludvika <td>636 <td>799 <td>634 <td>856
<td l>Lund v-hem o. g-hem <td>1 131 <td>1 757 <td>2 992 <td>2 719
<td l>Lycksele <td>13 <td>26 <td>13 <td>30
<td l>Lysekil <td>— <td>389 <td>— <td>619
<td l>Långasjö <td>— <td>154 <td>— <td>141
<td l>Långbansände <td>228 <td>306 <td>184 <td>249
<td l>Långshyttan <td>60 <td>68 <td>65 <td>72

<td l>Låsböle <td>124 <td>160 <td>142 <td>184
<td l>Lövhult <td>147 <td>119 <td>153 <td>117
<td l>Lövånger <td>45 <td>37 <td>45 <td>37
<td l>Malmö v-hem o. g-hem <td>244 <td>1 022 <td>300 <td>1 309
<td l>Malung <td>207 <td>399 <td>215 <td>390
<td l>Mariefred <td>789 <td>1 294 <td>846 <td>1 379
<td l>Marstrand <td>stängt <td>774 <td>stängt <td>1 163
<td l>Mjölby <td>— <td>434 <td>— <td>433
<td l>Motala <td>stängt <td>2 537 <td>stängt <td>2 811
<td l>Myckelgensjö <td>— <td>13 <td>— <td>13
<td l>Mårdaklev <td>124 <td>145 <td>122 <td>141
<td l>Mölle <td>87 <td>1 091 <td>97 <td>1 345
<td l>Mölnbacka <td>147 <td>251 <td>151 <td>250
<td l>Mörtfors <td>172 <td>295 <td>174 <td>302
<td l>Mörtsjöåsen v-hem o. g-hem <td>36 <td>31 <td>36 <td>147
<td l>Njupåsen <td>3 <td>74 <td>3 <td>107
<td l>Nora <td>175 <td>356 <td>175 <td>368
<td l>Norrbo <td>89 <td>105 <td>88 <td>110
<td l>Norrköping v-hem o. g-hem <td>1 907 <td>2 370 <td>2 047 <td>2 523
<td l>Norrtälje <td>151 <td>548 <td>161 <td>575
<td l>Nyköping <td>1 656 <td>2 161 <td>1 702 <td>2 257
<td l>Nässjö <td>314 <td>364 <td>336 <td>397
<td l>Ockelbo <td>143 <td>175 <td>145 <td>178
<td l>Omberg <td>2 283 <td>2 645 <td>2 441 <td>2 821
<td l>Orrefors <td>313 <td>334 <td>336 <td>342
<td l>Orsa <td>476 <td>539 <td>535 <td>573
<td l>Oskarshamn <td>404 <td>704 <td>426 <td>736
<td l>Ottenby <td>241 <td>398 <td>264 <td>429
<td l>Pajala <td>26 <td>26 <td>29 <td>23
<td l>Pello <td>10 <td>7 <td>7 <td>5
<td l>Plintsberg <td>287 <td>419 <td>337 <td>496
<td l>Porjus <td>stängt <td>46 <td>stängt <td>50
<td l>Prästhamna <td>119 <td>373 <td>134 <td>435
<td l>Ramsele <td>182 <td>193 <td>186 <td>183
<td l>Ramsjö <td>62 <td>76 <td>59 <td>93
<td l>Rommehed <td>484 <td>554 <td>555 <td>653
<td l>Ronneby <td>— <td>861 <td>— <td>977
<td l>Ryd <td>194 <td>286 <td>236 <td>321
<td l>Råda <td>79 <td>upphört <td>83 <td>upphört
<td l>Rätansbyn <td>133 <td>190 <td>154 <td>188
<td l>Röinge <td>616 <td>653 <td>624 <td>606
<td l>Rörbäcksnäs <td>stängt <td>stängt <td>stängt <td>stängt
<td l>Röstånga <td>367 <td>742 <td>519 <td>846
<td l>Sala <td>826 <td>1 152 <td>828 <td>1 198
<td l>Sigtuna <td>583 <td>861 <td>662 <td>953
<td l>Simlångsdalen <td>248 <td>233 <td>270 <td>247
<td l>Simrishamn <td>243 <td>691 <td>285 <td>758
<td l>Skanör <td>303 <td>831 <td>400 <td>1 077
<td l>Skartofta <td>71 <td>143 <td>69 <td>142
<td l>Skattungbyn <td>213 <td>212 <td>237 <td>214
<td l>Skillingaryd <td>207 <td>319 <td>213 <td>319
</table>

<table b r>
<td v2 c>Vandrarhem och grupphem <td 2 c>Besökande <td 2 c>Antal logi	
<td c>1940 <td c>1941 <td c>1940 <td c>1941

<td l>Skänninge <td>484 <td>235 <td>486 <td>235
<td l>Skövde <td>— <td>506 <td>— <td>539
<td l>Slagsån <td>164 <td>258 <td>248 <td>283
<td l>Slussfors <td>0 <td>30 <td>0 <td>27
<td l>Smedjebacken <td>218 <td>285 <td>220 <td>306
<td l>Smålands Taberg <td>456 <td>486 <td>492 <td>521
<td l>Sollefteå <td>392 <td>489 <td>431 <td>574
<td l>Stenungsund <td>— <td>808 <td>— <td>854
<td l>Stjärnfors <td>276 <td>341 <td>275 <td>334
<td l>Stockholm I <td>2 922 <td>3 934 <td>6 615 <td>9 464
<td l>Stockholm II <td>184 <td>363 <td>403 <td>662
<td l>Stora Bedinge <td>211 <td>382 <td>251 <td>430
<td l>Storbo <td>stängt <td>0 <td>stängt <td>0
<td l>Storsätern <td>11 <td>68 <td>31 <td>117
<td l>Storuman <td>12 <td>stängt <td>12 <td>stängt
<td l>Strängnäs <td>1 316 <td>2 174 <td>1 410 <td>2 013
<td l>Strömsund <td>127 <td>178 <td>136 <td>207
<td l>Stugun <td>289 <td>452 <td>286 <td>441
<td l>Stöde <td>85 <td>98 <td>78 <td>100
<td l>Sudersand <td>stängt <td>155 <td>stängt <td>212
<td l>Sunne v-hem o. g-hem <td>249 <td>stängt <td>283 <td>stängt
<td l>Svenshögen <td>225 <td>upphört <td>225 <td>upphört
<td l>Svenstavik <td>196 <td>232 <td>190 <td>236
<td l>Säffle <td>338 <td>784 <td>402 <td>811
<td l>Särnaheden <td>93 <td>262 <td>110 <td>315
<td l>Säter <td>1 638 <td>1 721 <td>1 999 <td>2 179
<td l>Söderhamn <td>348 <td>485 <td>350 <td>495
<td l>Söderköping <td>395 <td>464 <td>429 <td>494
<td l>Södertälje <td>1 363 <td>1 506 <td>1 507 <td>1 477
<td l>Sölvesborg <td>565 <td>1 193 <td>588 <td>1 270
<td l>Sörsjön <td>10 <td>99 <td>13 <td>98
<td l>Sörvattnan <td>27 <td>175 <td>38 <td>176
<td l>Tanumshede <td>33 <td>301 <td>38 <td>369
<td l>Tavnäs <td>29 <td>54 <td>31 <td>60
<td l>Tidavad <td>197 <td>197 <td>206 <td>200
<td l>Timmernabben <td>177 <td>330 <td>186 <td>349
<td l>Tinderedvarv <td>316 <td>334 <td>317 <td>337
<td l>Tingsryd <td>235 <td>283 <td>242 <td>295
<td l>Tjärö  <td>143 <td>438 <td>257 <td>625
<td l>Torbjörntorp <td>305 <td>stängt <td>302 <td>stängt
<td l>Torgåsmon <td>stängt <td>stängt <td>stängt <td>stängt
<td l>Torsby v-hem o. g-hem <td>168 <td>625 <td>191 <td>779
<td l>Tranås <td>654 <td>798 <td>679 <td>792
<td l>Trollhättan <td>stängt <td>1 708 <td>stängt <td>1 827
<td l>Trosa  <td>1 175 <td>1 401 <td>1 258 <td>1 498
<td l>Tänndalen <td>stängt <td>stängt <td>stängt <td>stängt
<td l>Tännforsen <td>33 <td>126 <td>32 <td>139
<td l>Tännäs <td>36 <td>upphört <td>40 <td>upphört
<td l>Tärnaby <td>8 <td>stängt <td>18 <td>stängt
<td l>Töcksfors <td>stängt <td>44 <td>stängt <td>51
<td l>Töre <td>35 <td>18 <td>35 <td>14
<td l>Uddevalla <td>509 <td>1 372 <td>748 <td>1 678

<td l>Ullersund <td>297 <td>352 <td>326 <td>379
<td l>Ullånger <td>125 <td>163 <td>130 <td>174
<td l>Ulricehamn <td>1 036 <td>1 443 <td>1 050 <td>1 479
<td l>Umfors <td>3 <td>8 <td>6 <td>14
<td l>Unnaryd <td>221 <td>163 <td>212 <td>170
<td l>Uppsala v-hem o. g-hem <td>1 187 <td>1 639 <td>1 292 <td>1 825
<td l>Vadstena v-hem o. g-hem <td>5 034 <td>6 272 <td>6 760 <td>8 236
<td l>Valdemarsvik <td>— <td>507 <td>— <td>523
<td l>Varnhem <td>809 <td>811 <td>781 <td>850
<td l>Vattnäs v-hem o. g-hem <td>931 <td>1 363 <td>1 024 <td>1 597
<td l>Vetlanda <td>321 <td>412 <td>354 <td>429
<td l>Vikarbyn v-hem o. g-hem <td>1 259 <td>1 748 <td>1 620 <td>2 583
<td l>Villstad <td>210 <td>337 <td>206 <td>347
<td l>Vimmerby <td>271 <td>353 <td>290 <td>360
<td l>Visingsö <td>540 <td>stängt <td>576 <td>stängt
<td l>Voxna <td>249 <td>242 <td>247 <td>243
<td l>Vuollerim <td>33 <td>40 <td>26 <td>35
<td l>Värnamo <td>1 162 <td>1 228 <td>1 264 <td>1 289
<td l>Värnäs <td>68 <td>362 <td>68 <td>364
<td l>Väröbacka <td>283 <td>395 <td>319 <td>427
<td l>Västanfors <td>419 <td>455 <td>448 <td>476
<td l>Västervik <td>391 <td>665 <td>511 <td>788
<td l>Västerås v-hem o. g-hem <td>1 347 <td>1 774 <td>1 514 <td>1 896
<td l>Växjö <td>976 <td>1 056 <td>1 145 <td>1 150
<td l>Ystad <td>208 <td>1 205 <td>306 <td>1 541
<td l>Ådalsliden <td>211 <td>272 <td>205 <td>293
<td l>Åhus <td>stängt <td>stängt <td>stängt <td>stängt
<td l>Ålberga <td>510 <td>406 <td>504 <td>366
<td l>Ånimskog <td>294 <td>632 <td>288 <td>633
<td l>Åre v-hem o. g-hem <td>198 <td>417 <td>345 <td>707
<td l>Årjäng <td>stängt <td>162 <td>stängt <td>162
<td l>Åskloster <td>646 <td>1 384 <td>693 <td>1 511
<td l>Åsljunga <td>474 <td>442 <td>564 <td>491
<td l>Älmhult <td>601 <td>480 <td>657 <td>498
<td l>Älvdalen <td>274 <td>463 <td>475 <td>534
<td l>Älvkarleby <td>517 <td>724 <td>542 <td>767
<td l>Älvros <td>43 <td>48 <td>48 <td>46
<td l>Ängelholm <td>669 <td>1 400 <td>693 <td>1 461
<td l>Ängelsberg <td>— <td>346 <td>— <td>351
<td l>Ölands Skogsby <td>330 <td>682 <td>416 <td>906
<td l>Önnestad <td>— <td>233 <td>— <td>252
<td l>Örebro <td>2 055 <td>2 902 <td>2 134 <td>3 075
<td l>Örkelljunga <td>29 <td>398 <td>31 <td>429
<td l>Örnsköldsvik <td>135 <td>146 <td>166 <td>177
<td l>Östersund v-hem o. g-hem <td>622 <td>1 121 <td>777 <td>1 371
<td l>Östhammar <td>340 <td>380 <td>447 <td>478
<td l>Överkalix <td>17 <td>13 <td>19 <td>14
<td r>Summa 1940 <td 2>105 867 <td 2>124 565	
<td r>1941 <td 2><b>170 808</b> <td 2><b>198 385</b>	
</table>
</chapter>
<chapter name="Ekonomiska förhållanden">
<h2>EKONOMISKA FÖRHÅLLANDEN</h2>

<h3>Föreningens ekonomiska ställning den 31 december 1941.</h3>

<h3>Tillgångar.</h3>		
<table>				
<td>Fjällstationer: <td>(Brandförsäk-<br>ringsvärde)	<td 2 c><tab><tab><sup>1</sup>/<sub>1</sub> 1941<tab><tab><td 2 c><sup>31</sup>/<sub>12</sub> 1941

<td><tab>Abisko <td r>(832 800:—) <td r>382 374:78 <td><tab> <td r>362 798:21
<td><tab>Grövelsjön <td r>(260 000:—) <td r>172 639:97 <td><tab> <td r>160 801:04
<td><tab>Blåhammarstugan <td r>(125 000:—) <td r>22 000:—<td><tab> <td r>22 000:—
<td><tab>Vålådalen <td r>(211 500:—) <td r>17 000:—<td><tab> <td r>18 000:—
<td><tab>Kvikkjokk <td r>(119 500:—) <td r>1 000:—<td><tab> <td r>1 000:—
<td><tab>Tärna <td r>(102 000:—) <td r>6 500:— <td><tab> <td r>6 500:—
<td><tab>Kebnekaise <td r>(87 000:—) <td r>1:—<td><tab>  <td r>1:—
<td><tab>Suorva, inventarier <td r>(12 000:—) <td r>1:— <td><tab> <td r>1:—
<td><tab>Saltoluokta <td r>(150 000:—) <td r>1:— <td><tab> <td r>1:—
<td><tab>Nya Storulvåstugan <td r>(150 000:—) <td c>— <td><tab> <td r>1:—
<td><tab>Storulvåstugan <td r>(53 000:—) <td r>1:— <td><tab> <td r>1:—
<td><tab>Sylstationen <td r>(280 000:—) <td r>1:— <td><tab> <td r>1:—
<td><tab>Sylstugan <td r>(80 000:—) <td r>1:— <td><tab> <td r>1:—
<td><tab>Helagsfjället <td r>(26 000:—) <td r>1:— <td><tab> <td r>1:—
<td><tab>Arådalen <td r>(12 000:—) <td r>1:— <td><tab> <td r>1:— 
<td 3 r>————<td r>601 522:75 <td r>———— <td r>571 108:25

<td 3>Övriga fjällanläggningar: fjällstugor, kåtor,<br><tab>bryggor, båthus, båtar och motorer <td r>177:— <td><tab> <td r>176: —

<td 3>Inventarier: Porjus turisthotell <td r>1:— <td><tab> <td r>1:—

<td>Ögruppen Tjärö i Blekinge med
 anläggningar <td r>(82 800:—)	<td><tab> <td r>1:— <td><tab> <td r>12 000:—

<td>Vandrarhemsanläggningar:

<td><tab>Dals Ed <td r>(48 000:—) <td c>—<td><tab> <td r>20 000:—
<td><tab>Gränna <td r>(70 000:—) <td c>—<td><tab> <td r>20 000:—
<td><tab>Halmstad <td r>(30 000:—) <td c>—<td><tab> <td r>1:—
<td><tab>Landskrona <td r>(30 000:—) <td c>—<td><tab> <td r>1:—
<td><tab>Läckö <td c>— <td c>—<td><tab> <td r>1:—
<td><tab>Myckelgensjö <td c>— <td c>—<td><tab> <td r>1:—
<td><tab>Nässjö <td r>(20 000:—) <td c>—<td><tab> <td r>1:—
<td><tab>Sigtuna <td r>(120 000:—) <td c>—<td><tab> <td r>55 000:—
<td><tab>Sundsvall <td c>— <td c>—<td><tab> <td r>1:— 
<td><tab>Vadstena <td r>(40 000:—) <td c>17 445:82<td><tab> <td r>13 099:31
<td><tab>Växjö <td c>— <td c>—<td><tab> <td r>1:—
<td><tab>Ålberga <td r>(73 000:—) <td c>— <td><tab> <td r>1:— 
<td 3 r>———— <td r>17 445:82 <td r>———— <td r>108 107:31

<td 3>Utrustningar till övriga vandrar- och grupphem <td r>1 034:— <td><tab> <td r>262:—
<td>Raststugor:
<td><tab>Domarudden <td r>(43 500:—) <td c>— <td><tab> <td r>20 000:—
<td 2><tab>Utrustningar till övriga raststugor.	<td r>22:— <td><tab> <td r>22:— 
<td 3 r>———— <td r>22:— <td r>———— <td r>20 022:—

<td 3>Inventarier, bibliotek och bildarkiv <td r>15:— <td><tab> <td r>15:—
<td 3>Publikationer och andra förlagsartiklar <td r>2:— <td><tab> <td r>2:—
<td 3>Förskotterade utgifter <td r>23 246:15 <td><tab> <td r>23 787:16
<td 3>Diverse fordringar <td r>94 819:88 <td><tab> <td r>54 509:41
<td 3>Andelar <td r>11 520:— <td><tab> <td r>620:—
<td 3>Obligationer <td r>610 350:— <td><tab> <td r>611 905:—

<td 2>Innestående i banker:
<td 2><tab>på depositionsräkning <td c>—<td><tab> <td r>102 000:—
<td 2><tab>på kapitalräkning <td r>3 137:—<td><tab> <td r>6 773:09
<td 2><tab>på sparkasseräkning <td r>1 147:44<td><tab> <td r>1 178:99
<td 2><tab>på checkräkning <td r>16 809:67<td><tab> <td r>27 650:42
<td 2><tab>på postgiroräkning <td r>2 747:47<td><tab> <td r>2 753:38 
<td 2><tab><td r>———— <td r>23 841:58 <td r>———— <td r>140 355:88

<td 3>Kassabehållning <td r>1 170:42 <td><tab> <td r>801:46
<td 4 r>—————————<td 2 r>—————————
<td 3 r>Kronor <td r> 1 385 168:60 <td><tab> <td r> 1 543 672:47
<td 4 r>===========<td 2 r>===========
</table>
<h3>Skulder.</h3>
<table>

<td><tab><td 2 c><sup>1</sup>/<sub>1</sub> 1941<td 2 c><sup>31</sup>/<sub>12</sub> 1941
<td><b>Skulder.</b>

<td>Föreningens fonder:
<td><tab>Ständiga medlemmars fond <td r>341 977:— <td><tab> <td r>349 150:—
<td><tab>Brandförsäkringsfond <td r>13 802:35 <td><tab> <td r>15 416:41
<td><tab>Stipendiefond för vetenskaplig forskning <td r>27 812:91 <td><tab> <td r>28 647:30
<td><tab>Förnyelsefond för anläggningarna <td r>334 040:50 <td><tab> <td r>344 088:50
<td><tab>Pensionsregleringsfond <td r>3 137:— <td><tab> <td r>6 773:09 
<td 2 r> ———— <td r>720 769:76 <td r>———— <td r>744 075:30

<td>Kapitalskulder:

<td>Lån för Abisko <td r>96 919:49 <td><tab> <td r>179 415:29
<td>»<tab>» Grövelsjön <td r>56 812:85 <td><tab> <td r>93 973:92
<td>»<tab>» Blåhammarstugan <td r>18 000:— <td><tab> <td r>18 000:—
<td>»<tab>» Tjärö <td r>12 000:— <td><tab> <td r>12 000:—
<td>»<tab>» Sigtuna vandrarhem <td c>— <td><tab> <td r>55 000:—
<td>»<tab>» Dals Eds <tab>»  <td c>— <td><tab> <td r>20 000:—
<td>»<tab>» Domarudden <td c>— <td><tab> <td r>20 000:—

<td>Tillfälligt lån <td r>75 000:— <td><tab> <td c>—

<td>I förskott uppburna medel <td r>17 026:09 <td><tab> <td r>24 754:47

<td>Deponerade medel för
 Skolungdomens allmänna fjällfärd <td r>3 323:50 <td><tab> <td r>3 355:05

<td>Sylplombens medel <td r>2 209:65 <td><tab> <td r>1 682:67 
<td 2 r> ————  <td r>281 291:58 <td r> ———— <td r>428 181:40

<td 2>Kapital Konto <td r>383 107:26 <td 2 r>371 415:77
<td><tab>
<td>Den <sup>31</sup>/<sub>12</sub> 1941 ställda panter för lån:
<td>1. Fastighetsinteckningar i föreningens<br>
 <tab>fastigheter, tillhopa Kr. 147 000:—
<td>2. Obligationer, nom. Kr. 184 400:—
<td><tab>
<td 3 r>————————<td 2 r>————————
<td 3 r>Kronor 1 385 168:60 <td 2 r>1 543 672:47
<td 3 r>==========<td 2 r>==========
</table>
<h3>Inkomster.</h3>
<table>

<td><tab>I. <i>Verksamheten i allmänhet.</i>
<td>Medlemmarnas avgifter:
<td><tab>Ständiga medlemmar <td r>7 173:—
<td><tab>Årliga<tab>»<tab> à 5:—  <td r>771 310:—
<td><tab>Familjekorts »<tab> à 2:50 <td r>28 555:—
<td><tab>Junior<tab>»<tab> à 2:50 <td r>26 350:— 
<td 2 r>———— <td r>833 388:—
<td>Årspublikationerna:
<td><tab>Annonser i årspublikationerna <td 2 r>42 918:83
<td>Diverse:
<td><tab>Restitution från STF:s tjänsteinnehavares
sparkassa  <td r>7 597:04
<td><tab>Till pensionsregleringsfond <td r>3 636:09 
<td 2 r>———— <td r>11 233:13 
<td 3 r>———— <td r>887 539:96

<td><tab>II. <i>Publikationsverksamheten.</i>
<td 2>Försålda publikationer, årsskriftsband, pärmar,
annonsintäkter <td 2 r>176 071:72
<td><tab>
<td><tab>III. <i>Upplysnings- och resebyråverksamheten.</i>
<td 2>Biljett- och gruppreseverksamheten, väglappar, kommissionsförsäljning m. m. <td 2 r>714 624:15
<td><tab>
<td><tab>IV. <i>Bildarkiv och bibliotek.</i>
<td 2>Försålda fotografier, reproduktionsrätter och vykort <td 2 r>8 865:19
<td><tab>
<td><tab>V. <i>Stipendie- och understödsverksamheten.</i>
<td 2>Räntor ur Stipendiefond för vetenskaplig forskning <td r>834:39
<td 2>»<tab> på deponerade medel för Skolungdomens allmänna
fjällfärd  <td r>31:55
<td 2>Försålda sylplomber <td r>1 682:67
<td 2>Deltagareavgifter i Skolungdomens allmänna fjällfärd och i
skolresetjänstens färder m. m. <td r>46 331:84 
<td 3 r>———— <td r>48 880:45

<td><tab>VI. <i>Fjällverksamheten.</i>
<td 2>Turiststationer och trafikleder (ej Abisko och Grövelsjön) <td r>327 701:54
<td 2>Från Abisko turiststation <td r>431:35
<td 2>»<tab> Grövelsjöns turiststation <td r>251:18
<td 2>Fjällstugor <td r>8 375:—
<td 2>Från Fonden för friluftslivets främjande för nyanläggning <td r>30 000:— 
<td 3 r>———— <td r>366 759:07

<td><tab>VII. <i>Vandrarhemsrörelsen.</i>
<td 2>Från Den svenska ungdomens färdefond <td r>4 346:51
<td 2>»<tab>Fonden för friluftslivets främjande för nyanläggningar <td r>178 400:—
<td 2>Diverse bidrag för anläggningar <td r>5 000:—
<td 2>Rörelsen vid vandrarhem och raststugor <td r>62 278:60
<td 2>Försålda vandrarhemskort <td r>4 552:— 
<td 3 r>———— <td r>254 577:11

<td><tab>VIII. <i>Föreningens kapital.</i>
<td 2>Räntor <td 2 r>28 874:98
<td 4 r>—————
<td 4 r>2 486 192:63

<td 2>Överföres från Kapital Konto <td 2 r>11 691:49
<td 4 r>———————————
<td 3 r>Kronor <td r>2 497 884:12
<td 2><td 2 r>=====================
</table>
<h3>Utgifter.</h3>
<table>

<td><tab>I. <i>Verksamheten i allmänhet.</i>
<td>Administration:
<td><tab>Kansli och expedition <td r>102 001:08
<td><tab>Årsmöte, revision, medaljer, utrikes åtgärder,
propaganda, utskylder <br><tab>och övriga allmänna omkostnader <td r>19 097:65 
<td 2 r>———— <td r>121 098:73
<td>Årspublikationerna:
<td><tab>Framställningskostnader för årspublikationerna,
redaktion, annonsanskaffning <td r>357 963:16
<td><tab>Medlemsmatrikeln, medlemskort,
ombudsexpedition, medlemspropaganda <td r>90 945:—
<td><tab>Ombudens inkasso- och distributionskostnader <td r>85 489:57 
<td 2 r>———— <td r>534 397:73
<td>Diverse:
<td><tab>Återburna sparkassemedel utbetalda till
avgångna befattningshavare <td 2 r>7 597:04 
<td 3 r>———— <td r>663 093:50

<td><tab>II. <i>Publikationsverksamheten.</i>
<td 2>Försäljningspublikationer, redaktion, årsskriftsband och
förlagsexpedition  <td 2 r>158 903:03
<td><tab>
<td><tab>III. <i>Upplysnings- och resebyråverksamheten.</i>
<td 2>Biljett- och gruppreseverksamheten, upplysningsbyrån i
Stockholm, <br><tab>upplysningsställen m. m.  <td r>735 355:57
<td 2>Byråerna i Göteborg och Malmö <td r>30 692:88 
<td 3 r>———— <td r>766 048:45

<td><tab>IV. <i>Bildarkiv och bibliotek.</i>
<td 2>Inköp av fotografier och skioptikonbilder, filmer, böcker samt
administration <td 2 r>19 051:59
<td><tab>
<td><tab>V. <i>Stipendie- och understödsverksamheten.</i>
<td 2>Skolungdomens allmänna fjällfärd och skolresetjänsten jämte
administration <td r>45 113:79
<td 2>Anslag för skolungdomens sommar- och vinterfärder <td r>14 435:13
<td 2>Anslag till premier för skolungdomen <td r>2 059:54
<td 2>» <tab>» arbetargruppers färder <td r>600:—
<td 2>» <tab>» skilda ändamål <td r>1 187:87 
<td 3 r>———— <td r>63 396:33

<td><tab>VI. <i>Fjällverksamheten.</i>
<td 2>Nya Storulvåstugan <td r>83 156:34
<td 2>Turiststationer och trafikleder (ej Abisko och Grövelsjön) <td r>290 536:44
<td 2>Fjällstugor, kåtor, båtar, vandringsleder m. m.  <td r>21 831:09
<td 2>Administrationskostnader <td r>23 364:96 
<td 3 r>———— <td r>418 888:83

<td><tab>VII. <i>Vandrarhemsrörelsen.</i>
<td 2>Vandrarhems- och raststugurörelsen:
<td 2><tab>Rörelse, administration och inspektion <td r>85 103:40
<td>Anläggningar <td r>409 256:77
<td><tab>Avgår bokfört som tillgång <td r>127 000:— <td r>282 256:77 
<td 3 r>———— <td r>367 360:17

<td><tab>VIII. <i>Avskrivningar.</i>
<td 2>Andelar i föreningar, diverse fordringar m. m.  <td 2 r>16 122:46
<td><tab>
<td><tab>IX. <i>Avsättningar.</i>
<td 2>Ständiga ledamöters fond <td r>7 173:—
<td 2>Brandförsäkringsfond <td r>1 614:06
<td 2>Förnyelsefond för anläggningarna <td r>10 048:—
<td 2>Stipendiefond för vetenskaplig forskning <td r>834:39
<td 2>Pensionsregleringsfond <td r>3 636:09
<td 2>Sylplombens medel <td r>1 682:67
<td 2>Deponerade medel för Skolungdomens allmänna fjällfärd <td r>31:55 
<td 3 r>———— <td r>25 019:76
<td 2><td 2 r>———————————
<td 4 r>Kronor 2 497 884:12
<td 2><td 2 r>====================
</table>

<h3>Fonder.</h3>
<table b>
<td c><sp>Fonder</sp> <td c>Ingående behållning<br> 1 jan. 1941 <td c>Tillkommit genom<br> avsättningar
 <td c>Räntemedel <td c>Därav kapitaliseras<br> eller besparas <td c>Därav användes <td c>Av ingående <br>behållning eller <br>fondens kapital avgår <td c>Utgående behållning<br> 31 dec. 1941

<td><i>Föreningens fonder:</i>	<td 7>
<td>Ständiga medlemmars fond 	<td r>341 977:—	<td r>7 173:—
 <td r>10 259:31	<td c>—	<td r>10 259:31	<td c>—	<td r>349 150:—
<td>Brandförsäkringsfond 	<td r>13 802:35	<td r>1 200:—
 <td r>414:06	<td r>414: 06	<td c>—	<td c>—	<td r>15 416:41
<td>Förnyelsefond för anläggningarna 	<td r>334 040:50	<td r>1 482:—
 <td r>16 315:—	<td r>16 315:—	<td c>—	<td r>7 749:—	<td r>344 088:50
<td>Stipendiefond för vetenskaplig forskning  	<td r>27 812:91	<td c>—
 <td r>834:39	<td r>834:39	<td c>—	<td c>—	<td r>28 647:30
<td>Pensionsregleringsfond 	<td r>3 137:—	<td r>3 508:62
 <td r>127:47	<td r>127:47	<td c>—	<td c>—	<td r>6 773:09
<td><i>Andra fonder:</i> <td 7>
<td>Den svenska ungdomens färdefond 	<td r>182 090:70	<td r>19:10
 <td r>5 433:14	<td r>1 086:63	<td r>4 346:51	<td c>—	<td r>183 196:43
<td>Tjänsteinnehavarnas sparkassa 	<td r>172 193:68	<td r>2 972:88
 <td r>7 512:44	<td r>7 512:44	<td c>—	<td r>12 753:50	<td r>169 925:50
<td>Sparkassa för pensionering av <br><tab>STF:s befattningshavare  <td r>246 737:85 <td r>28 085:20
 <td r>10 732:72	<td r>10 732:72	<td c>—	<td r>1 662:75	<td r>283 893:02
</table>

<tab>

</chapter>
<chapter name="Revisorernas berättelse">
<h2>REVISORERNAS BERÄTTELSE.</h2>

Undertecknade, av Svenska
turistföreningen vid årsmöte den 24 februari 1941
utsedda till revisorer, hava granskat
räkenskaper och förvaltning för år 1941
beträffande såväl föreningen som ock Svenska
turistföreningens tjänsteinnehavares
sparkassa, Sparkassan för pensionering av
Svenska turistföreningens
befattningshavare samt Den svenska ungdomens
färdefond, och får vi häröver avgiva följande
berättelse.

Siffergranskning av räkenskaperna har
med vårt medgivande under revisionsåret
successivt utförts av aktiebolaget Sveriges
allmänna revisionsbyrå, som häröver
avgivit bifogade berättelser. Denna revision
har omfattat icke blott föreningens,
sparkassornas och färdefondens räkenskaper
utan även den speciella bokföringen vid
lokalbyråerna i Göteborg och Malmö samt
vid turiststationerna och Porjus
turisthotell. Sifferrevisionen har icke föranlett
andra erinringar än sådana, för vilka
tillfredställande förklaring givits.

Räkenskaperna hava av oss ytterligare
granskats, delvis genom stickprov, och
hava vi funnit dem förda med mycket
god ordning och vederbörligen verifierade.

Föreningens ekonomiska ställning vid
revisionsårets utgång framgår av en vid
styrelsens årsberättelse fogad bilaga. De
i denna bilaga intagna sifferuppgifterna
överensstämma med räkenskaperna.

Föreningens protokoll och
försäkringshandlingar hava av oss genomgåtts,
varjämte Stockholmsbyråns kassor samt
föreningens, sparkassornas och färdefondens
värdehandlingar, däri inberäknat
bankböcker, inventerats. Denna granskning har
ej föranlett någon erinran.

Under år 1941 har undertecknad Rubin
besökt vandrarhemmen i Vadstena och
vid Bosjökloster samt undertecknad Uggla
besökt Abisko turiststation,
anläggningarna å Tjärö ävensom vandrarhemmen vid
Forsakar och Bosjökloster.

Då föreningens, sparkassornas och
färdefondens angelägenheter under
revisionsåret handhafts på ett i allo
tillfredsställande sätt och då någon anledning till
anmärkning sålunda icke vid revisionen
förekommit, få vi hemställa, att föreningen
måtte tacksamt bevilja styrelsen, jämväl
i dess egenskap av styrelse för
färdefonden, ävensom nämnden respektive
styrelsen för föreningens båda pensionskassor
ansvarsfrihet för 1941 års förvaltning.

Stockholm den 11 februari 1942.

<i>Gustaf Rubin</i>. <tab> <i>Carl Uggla</i>.
<br><tab>
<i>Åke Wetterlind</i>.

</chapter>

<chapter name="Protokoll vid extra möte den 16 december 1941 och vid årsmötet den 16 februari 1942">
<h2><i>Protokoll, hållet vid Svenska turistföreningens
extra möte i KFUM:s lokal, Snickarbacken 4,
Stockholm, tisdagen den 16 december 1941.</i></h2>

§ 1.

Föreningens ordförande, f. d.
justitierådet Arthur Lindhagen, förklarade mötet
öppnat.

Kallelse till mötet hade på i stadgarna
föreskrivet sätt utfärdats.

§ 2.

Utsågos expeditionschefen Carl Uggla
och järnvägstjänstemannen Gunnar
Wiman att jämte ordföranden justera dagens
protokoll.

§ 3.

Förelåg till behandling förslag från
styrelsen att § 3 tredje stycket av föreningens
stadgar skulle ändras såtillvida, att den
årliga avgift årsmedlem har att erlägga
skulle fastställas till <i>sex</i> i stället för <i>fem</i>
kronor. På grund av den lydelse samma
stycke har i fortsättningen skulle
därigenom utan särskild ändring
juniormedlemmar och familjekortsmedlemmar
komma att betala en avgift av 3 kr. i stället
för tidigare 2 kr. 50 öre.

Frågan medförde en kortare diskussion
i vilken yttrade sig kassör Carl
Wirström och föreningens sekreterare.

Föreningen beslöt godkänna styrelsens
förslag.

§ 4.

Förklarades det extra mötet avslutat.

<tab>Enligt uppdrag:
<br><tab><i>Carl-Julius Anrick</i>

Justeras:
<br><i>Arthur Lindhagen.</i>
<br><i>Gunnar Wiman.</i>
<br><i>Carl Uggla.</i>

<h2><i>Protokoll, hållet vid Svenska turistföreningens
årsmöte i Grand Hotells stora sal i Stockholm
måndagen den 16 februari 1942</i>.</h2>

§ 1.

Förklarade föreningens ordförande, f. d.
justitierådet Arthur Lindhagen, mötet
öppnat.

§ 2.

Utsågos expeditionschefen Carl Uggla
och hovfotografen Oscar Halldin att jämte
ordföranden justera dagens protokoll.

§ 3.

Förelåg styrelsens årsberättelse för år
1941 tryckt i publikationen »Svenska
turistföreningen under år 1941». Sedan
föreningens sekreterare föredragit berättelsen
i vissa delar beslöts att lägga den till
handlingarna.

§ 4.

Föredrogs revisorernas berättelse över
granskningen av föregående års
förvaltning. I överensstämmelse med
revisorernas hemställan beslöt årsmötet att bevilja
styrelsen jämväl i egenskap av styrelse
för Den svenska ungdomens färdefond
ävensom sparkassenämnden och styrelsen
för Sparkassan för pensionering av
Svenska turistföreningens befattningshavare
ansvarsfrihet för 1941 års förvaltning.

§ 5.

Företogos stadgeenliga val av fyra
styrelseledamöter för tre år. I tur att avgå
voro intendenten Arne Freese, kaptenen
Victor von Feilitzen, statssekreteraren Dag
Hammarskjöld och rektor Benkt
Söderborg, vilka samtliga återvaldes.

§ 6.

Företogos val av tre revisorer och tre
revisorssuppleanter. Sekreteraren G. V.
Rubin, expeditionschefen C. Uggla och
direktören Å. Wetterlind återvaldes
enhälligt.

Till revisorssuppleanter återvaldes
kartredaktören Magnus Lundqvist,
kontorschefen Harald Norden och byrådirektören
Oscar Sandin.

§ 7.

Utdelades föreningens jubileumsmedalj
i <i>silver</i> till:
<poem>bokhandlaren O. F. Eckerstein, Göteborg
bokhandlaren C. Holm, Jönköping
fru Sara Sandberg, Ålsten
hovfotografen Alfr. Sjöberg, Karlsborg
fru Mary Söderlund, Traneberg</poem>
samt i <i>brons</i> till:<poem>
direktören N. Åhlander, Skövde
handlanden fröken Ada Ahlberg, Ingelstad
kantorn E. Anderson, Adelöv
handlanden O. W. Andersson, Värsås
fotografen K. Edrén, Smedjebacken
f. d. folkskolläraren E. Harring, Labacken
kantorn J. A. Högestätt, Hallaryd
folkskolläraren E. Johansson, Åsljunga
folkskolläraren H. Johansson, Jula
folkskolläraren F. Lindestam, Skedalagård
överläraren N. Lindgren, Norrtälje
läraren T. Ljungström, Övre Ullerud
pastorn G. Löfgren, Mönsterås
stationsföreståndaren A. Nilsson, Broby
folkskolläraren N. E. Nilsson, Gideå
redaktören B. Nordenfelt, Stockholm
kyrkovaktmästaren E. Persson, Kvarnby
bankkamreraren V. Pehrsson, Trelleborg
fröken Elsa Peterson, Stockholm
överstelöjtnanten B. Reuterskiöld, Hälsingborg
brevbäraren A. Rhodin, Fiskebäckskil
byrådirektören O. Sandin, Stockholm
folkskolläraren H. Sigge, Gusselby
hemmansägaren P. Stadigh, Undersåker
folkskolläraren P. H. Ståhlbrand, Sunne
lantbrukaren K. Svantesson, Vedum
folkskolläraren H. Söderqvist, Östersund
folkskolläraren R. Trawén, Blentarp
förste stationsskr. L. G. Wallenius, Härnösand
kassören C. A. Widerström, Lenhovda
handlanden P. A. Åkesson, Hyllstofta</poem>

§ 8.

Höll fröken Birgitta Ahlberg ett
föredrag, belyst med skioptikonbilder i färg,
över ämnet »På Kungsvägar genom
Västergötland».

§ 9.

Förklarades årsmötet avslutat.

<tab>Enligt uppdrag:
<br><tab><i>Carl-Julius Anrick.</i>

Justeras:
<br><i>Arthur Lindhagen</i>.
<br><i>Carl Uggla</i>.
<br><i>Oscar Halldin</i>.

</chapter>

<table b>
<td><table o>
<td><tab>
<td><table o>
<td><big>Använd alltid</big>

<td 2><b><big><big>FINBRUKENS</big></big></b>

<td v4><tab><tab><td><sp>PAPPERSSERVIETTER</sp>
<td><sp>PAPPERSDUKAR</sp>
<td><sp>och</sp>
<td><sp>HUSHÅLLSRULLAR</sp>
<td><tab>
<td>Ävensom
<td 2><b><big>Finbrukens förnämliga</big></b>

<td v4><tab><tab><td><sp>BREVBLOCK</sp>
<td><sp>PAPETERIER</sp>
<td><sp>KASSETTER och</sp>
<td>KORRESPONDENSKORT
<td><tab>
</table>
<td><table o>
<td c><b>LESSEBO</b><br>1692 <td c><b>KLIPPAN</b><br>1573 <td c><b>GRYCKSBO</b><br>1740
</table>
</table>
</table>
<img>STF</img>
<b><i>Se Ditt eget 
land</i> — se dess
fagraste landskap
Dalsland, Värmland
och Dalarna genom
att resa med</b> 

<big><big><b>GDG</b></big></big>

TRAFIKFÖRVALTNINGEN
<br>GÖTEBORG—DALARNE—GÄVLE
<b><big>TAYLORIX</big></b>
<br><b><big>VISCARD</big></b>
<br><b><big>KARDEX</big></b>
<br><b><big>ACME</big></b>

<b>Esseltes effektiva kort- 
och bokföringssystem
visa vägen till modern
kontorsorganisation</b>
