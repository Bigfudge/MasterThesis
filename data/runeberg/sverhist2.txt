BERÄTTELSER
UR
SVENSKA HISTORIEN

AF 

<b>C. GEORG STARBÄCK,</b>

FORTSATTA
AF

<b>P. O. BÄCKSTRÖM.</b>

ANDRA BANDET.

MEDELTIDEN. II. KALMARE-UNIONEN.

NY REVIDERAD UPPLAGA.
<img></img>
STOCKHOLM,
F. & G. BEIJERS FÖRLAG.


Stockholm,

tryckt hos A. L. Normans Boktryckeri-Aktiebolag, 1885.

<td>INNEHÅLL.
<table>
<td><b>Kalmare-unionen.</b>
<td><b>1. Margareta och Erik af Pomern.</b> <td>Sid.
<td>Sverige får en ny konung <td>3
<td>Drottning Margaretas reduktion <td>7
<td>Kalmare-unionen <td>13
<td>Unionens omgifning <td>19
<td>Margareta vinner Stockholm <td>23
<td>Margareta och Gotland <td>26
<td><tab>Sven Sture och Knut Bosson förlika sig<br>
med drottningen <td>29
<td><tab>Den falske konung Olof <td>30
<td><tab>Margareta vinner Gotland <td>32
<td>Konung Eriks bröllop <td>35
<td>Skatterna under Margareta <td>38
<td>Margareta och adeln <td>40
<td><tab>Drottning Margaretas gårdsrätt <td>42
<td><tab>Om Abraham Brodersson <td>43
<td>Margareta och presterne <td>44
<td>Kriget om Sleswig börjar <td>47
<td>Drottning Margareta dör <td>50

<td><b>2. Erik af Pomern.</b>
<td>Förordningar af konung Erik i Sverige <td>54
<td>Holsteinska kriget <td>55
<td><tab>Mötet i Nyborg <td>56
<td><tab>Konung Erik och Lybeck <td>57
<td><tab>Anfallet på Femern <td>57
<td>Erkebiskopen Johannes Gerechini (Gerkesson)  <td>59
<td>Krigsåren 1421--1429 <td>62
<td><tab>Anfallet på Köpenhamn 1428 <td>66
<td><tab>Vitaliebröderne plundra Bergen 1428 och 1429 <td>68
<td><tab>Om svenska flottans deltagande i kriget 1428 och 1429 <td>70
<td><tab>Danska flottans nederlag vid Stralsund 1429 <td>71
<td><tab>Krigets slut <td>72
<td>Drottning Filippa <td>72
<td><i>Befrielsekriget</i> <td>75
<td>Missnöjet i landet <td>75
<td><tab>Missnöjet hos bönderna <td>77
<td><tab>Henrik Königsmarks skatteförslag <td>79
<td><tab>De utländske fogdarne <td>80
<td>Dalkarlarne resa sig <td>81
<td><tab>Befrielsekriget börjar <td>83
<td><tab>Borganäs, Köping, Vesterås, Upsala <td>85
<td>Erik Puke <td>86
<td>Hans Kröpelin <td>88
<td>Befrielsekrigets fortgång <td>90
<td><tab>Befrielsekriget i Vermland och Dalsland  <td>98 
<td><tab>Engelbrekt inbryter i Halland.<br>
Befrielsehären hemförlofvas <td>99
<td>Konung Erik kommer till Sverige <td>101
<td><tab>Tvänne bref af Engelbrekt <td>102
<td><tab>Konung Erik i Stockholm <td>104
<td>Engelbrekt rikshöfvidsman <td>105
<td>Erkebiskop Olof <td>108
<td>Tilldragelserna under år 1435 <td>111
<td><tab>Konung Erik i Stockholm hösten 1435 <td>113
<td>De förnämsta slägterna i Sverige vid denna tid <td>117
<td>Kriget utbryter å nyo <td>124
<td>Carl Knutsson blir rikshöfvidsman <td>128
<td>Engelbrekts sista tåg genom riket <td>130
<td>Engelbrekts död <td>133
<td>Engelbrekts minne <td>137
<td>Carl Knutsson och Erik Puke <td>141
<td>Mötena i Vadstena, Stockholm och Kalmar <td>145
<td>Mötet i Söderköping <td>148
<td>Osämjan mellan Carl Knutsson och Erik Puke <td>154
<td><tab>Marskens rustningar <td>157
<td><tab>Striden mellan Erik och Carl <td>159
<td><tab>Erik Pukes död <td>163
<td><tab>Herremötet i Strengnäs <td>168
<td>Osämjan mellan Carl Knutsson och Christer Nilsson <td>170
<td>Marsken förödmjukar drotsen. Mötet i Kalmar <td>173
<td>Carl Knutsson riksföreståndare <td>175
<td><tab>Drotsen och herrarne af Natt och Dag-slägten<br>
mot riksföreståndaren <td>180
<td><tab>Christer Nilsson fängslas <td>182
<td><tab>Förlikning mellan Carl Knutsson och</br>
Christer Nilsson <td>184
<td><tab>Nils Stensson blir marsk <td>186
<td>Rådet <td>188
<td>Konung Erik förlorar sina kronor <td>192
<td><tab>Rådsmötet i Telje <td>193
<td><tab>Nils Stenssons död. Carl vinner Borgholm <td>194
<td>Carl Knutsson och Christofer <td>196
<td>Konungavalet och konungaförsäkran <td>199

<td><b>3. Christofer af Bayern.</b>
<td>Christofer kommer till Sverige <td>202
<td>Carl Knutssons förhållande till konungen <td>204
<td><tab>Carl stämmes till Stockholm <td>207
<td>Norge <td>209
<td>Landslagen <td>211
<td>Konung Christofer och presterskapet <td>212
<td>Den inre styrelsen <td>216
<td><tab>Erkebiskopskorset <td>219
<td><tab>»Barkekonungen» <td>221
<td>Konung Erik på Gotland <td>224
<td>Slutet af Christofers regering <td>228
<td><tab>Tåget till Gotland <td>230
<td><tab>Hansestäderna <td>234
<td><tab>Konung Christofers död <td>236

<td><b>4. Carl Knutsson.</b>
<td>Carl Knutsson kommer till Stockholm <td>236
<td>Konungavalet i Sverige <td>240
<td>Konungavalet i Danmark <td>243
<td>Konungavalet i Norge <td>245
<td>Tåget till Gotland <td>247
<td>Kröningen i Trondhjem <td>252
<td>Möten i Halmstad och i Arboga <td>258
<td>Drottning Katarina <td>265
<td>Konung Christian och Magnus Gren <td>266
<td>Konungamötet i Avaskär <td>270
<td>Kriget utbryter mellan Carl och Christian <td>271
<td><tab>Konung Carl inbryter i Skåne <td>273
<td><tab>Erkebiskop Tuvo <td>276
<td><tab>Konung Christians härnadståg i Sverige <td>278
<td>Carl Knutssons försvarskrig <td>281
<td><tab>Holaveden <td>285
<td>Thord Bonde <td>289
<td><tab>Konungen och förrädarna <td>291
<td><tab>Thord Bonde och Kolbjörn Gäst <td>293
<td>Konung Carls räfst <td>294
<td>Thord Bondes bröllop och död <td>300
<td>Konung Christian vinner Borgholm <td>307
<td>Öppen brytning mellan erkebiskopen och konungen <td>309
<td>Konung Carl flyr till Danzig <td>313
</table>

<table>
<td><b>5. Erkebiskop Jöns Bengtsson (Oxenstierna).</b> <td> Sid.
<td>Erkebiskopen vinner Stockholm <td>315
<td>De båda riksföreståndarne <td>317

<td><b>6. Konung Christian.</b>
<td>Christian väljes till konung <td>321
<td>Den landsflyktige konungen i Danzig <td>325
<td>Konung Christian och utlandet <td>328
<td>»Den bottenlösa pungen» <td>332
<td>Allmogen reser sig mot konung Christian <td>335
<td>Brytning mellan konung Christian och erkebiskopen <td>338
<td>Biskop Kettil <td>345
<td>Slaget på Hälleskogen och dess följder <td>347
<td><tab>Sägner från striden mellan biskop Kettil<br>
och konung Christian <td>350
<td><tab>Stockholm belägras <td>353
<td>»Sverige är ett konungarike och intet prestagäll» <td>355

<td><b>7. Carl Knutsson för andra gången konung.</b> 
<td>Biskop Kettil och den återkomne konungen <td>358
<td>Erkebiskopen återkommer <td>361
<td>Konung Carl nedlägger för andra gången kronan <td>364

<td><b>8. Biskop Kettil riksföreståndare.</b>
<td>Biskoparnes regemente <td>367
<td>Erik Axelsson och hans bröder <td>372
<td>Erkebiskopen och Nils Bosson (Sture)<td>376
<td>Erik Axelsson blir riksföreståndare <td>380
<td>Nils Bosson Sture <td>383
<td>Erkebiskop Jöns Bengtsson dör <td>386

<td><b>9.Carl Knutsson tredje gången konung.</b>
<td>Konung Carl kommer till Stockholm <td>389
<td>Ivar Axelsson <td>391
<td>Unionskonungen och Sveriges konung <td>393
<td>Erik Carlsson (Vasa) <td>396
<td>Konung Carl dör <td>403

<td><b>10. Sten Sture den äldre.</b>
<td>Riksföreståndare eller konung <td>407
<td>Konung Christian och unionsvännerne <td>411
<td>Riksföreståndarvalet <td>415
<td>Konung Christian drager till Sverige <td>419
<td>Brunkebergs slag <td>430
<td>Sten Stures vård om landets väl <td>440
<td>Upsala universitet <td>447
<td>Sten Stures samtida bland biskoparne <td>451
<td>Sten Stures samtida bland de verldslige herrarne <td>455
<td>Riksföreståndaren och de särskilda samhällsklasserna <td>461
<td>Ryssarne anfalla Finland <td>464
<td>Konung Christians sista år <td>467
<td>Unionen efter konung Christians död <td>470
<td>Kalmar recess <td>473
<td>Ivar Axelsson bryter freden <td>478
<td><tab>Huru herr Ivar slutade sin bana <td>481

<td><b>11. Sten Sture d. ä. och konung Hans.</b>
<td>Våra grannar <td>486
<td><tab>Ryssarnes grymheter i Finland <td>489
<td>Riksföreståndaren, de svenske herrarne och unionskonungen <td>492
<td><tab>Sten Sture och erkebiskop Jacob <td>496
<td><tab>Mötet i Kalmar 1495<td>499
<td>Kriget med Ryssland 1495<td>501
<td>Mötet i Nylödöse 1496. Sten Sture andra gången i Finland <td>505
<td>Öppen brytning mellan Sten Sture och rådet <td>508
<td>Konung Hans kommer till Sverige <td>512
<td>Konung Hans blir Sveriges konung <td>517
<td>Drottningens kröning. Förföljelsen mot Sten Sture <td>519
<td>Krig mot Ditmarsken. Missnöjet i Sverige utbryter <td>522
<td>Rådsmötet i Stockholm 1501<td>528
<td>Sten Sture väljes åter till riksföreståndare <td>532
<td>Drottning Christina <td>535
<td>Knut Alfssons och norrmännens befrielseförsök <td>538
<td>Åke Hansson (Natt och Dag) <td>541
<td>Sten Stures sista år <td>544
<td>Drottning Christina återvänder till Danmark. Sten Sture dör <td>547

<td><b>12. Svante Nilsson Sture.</b>
<td>Den nyvalde riksföreståndaren <td>551
<td>Riksföreståndaren i Finland <td>554
<td>Riksföreståndaren majestätsförbrytare <td>559
<td>Eröfringen af Kalmar <td>562
<td>»Danmarks plågoris» <td>566
<td>Sjökriget 1507, 1509, 1510 <td>571
<td>Krigsrörelserna 1511 <td>582
<td>Underhandlingarna med Danmark <td>585
<td>Förhållandet till Ryssland. Erik Thuresson <td>593
<td>Heming Gad <td>600
<td>Svante Nilsson och rådet <td>604
<td>Svante Nilsson dör <td>615

<td><b>13. Sten Sture den yngre.</b>
<td>Partierna <td>620
<td>Ny riksföreståndare <td>624
<td>Ny konung <td>631
<td>Ny erkebiskop <td>635
<td>Sten Sture och Gustaf Trolle <td>640
<td><tab>Stäket belägras <td>646
<td><tab>Undsättningen kommer <td>650
<td><tab>Erkebiskopen afsättes <td>653
<td>Konung Christians andra försök att vinna Sverige <td>656
<td>Om Sten Sture den yngres regering <td>660
<td>Året 1519 <td>665
<td>Sten Sture den yngre dör <td>672
<td>Christina Gyllenstierna <td>675
<td>Fru Christina och Heming Gad <td>682
<td>Stockholms blodbad <td>689

<td><b>14. Öfversigt af Sveriges medeltid.</b>
<td>Landet <td>702
<td>Folket <td>723
<td><tab>Folklynnet, bonden <td>723
<td><tab>Herremannen <td>735
<td><tab>Köpstadsmännen <td>728
<td><tab>Födoämnen <td>729
<td><tab>Klädedrägten <td>730
<td><tab>Vapnen <td>732
<td><tab>Handeln <td>733
<td>Samhällsförfattningen <td>737
<td><tab>Folkklasserna <td>737
<td><tab>Bönderne <td>737
<td><tab>Köpstadsmännen <td>738
<td><tab>Adeln <td>738
<td><tab>Presteståndet <td>741
<td>Nationalrepresentationen <td>744
<td>Konungamakten <td>746
</table>

<h1>Kalmare-unionen.</h1>

Öfverblickar man den tidsrymd i vår historia,
som bär namn af  Kalmareunionen, finner man lätt,
att den delar sig i tvänne hvarandra väsentligt
olika afdelningar. Räkna vi denna tidrymd ifrån den
stund de tre rikena i verkligheten voro förenade
under en regent eller från slaget vid Falköping
1389 och till den, då Gustaf Eriksson Wasa blef
vald till riksföreståndare eller år 1521, omfattar
unionstiden ett århundrade och trenne årtionden.
Under de första sextio åren sökte man upprätthålla
denna förening emellan de tre rikena, men försöken
misslyckades och de förhållanden, som af unionen
alstrades, födde en helt och hållet ny och ovanlig
styrelse för Sveriges land -- riksföreståndarne. Om
unionskonungarne äro huvudsak under unionstidens
första hälft, blifva de under den senare bisak,
liksom under det främmande väldet, hvars färger den
förra hälften bär, den svenska nationaliteten bryter
sig fram och under sina målsmän riksföreståndarne
tilltvingar sig erkännande. Det är derför man kan
kallar historien om de första sextio unionsåren
företrädesvis <sp>unionskonungarnes</sp> historia, liksom
utom all fråga de följande sjuttio årens historia
bör kallas <sp>riksföreståndarnes</sp>.

<chapter name="1. Margareta och Erik af Pomern.">
<h2>1.

Margareta och Erik af Pomern.</h2>

<b>Sverige får en ny konung.</b>

Innan vi berätta om den handling, hvilken gifvit
hela denna tiderymd sitt namn, hafva vi att omtala
tvänne saker af allt för mycken vigt för att de skulle
förbigås. De äro konungavalet i Skara och Margaretas
reduktion.

Sverige var nu befriadt från Albrekt och hans
tyskar. Margareta hade infriat sitt löfte till de
svenske herrarne, när de bådo om hennes hjelp. Men hon
var Sveriges liksom Norges och Danmarks regent. En
qvinna skulle döma könungsdom och anföra folkhären
och föra ordet i männens samråd på herremöten eller
ting! Det var


spörsmål, som säkert framkastades, kanske till och
med bland dem, hvilka stodo drottningen så nära,
att de kunde bedöma hennes ovanliga egenskaper. Det
var ett fall, som i lagen icke var förutsedt. Om
dessa förhållanden också genom Margaretas utmärkta
egenskaper kunnat afhjelpas, så var det dock en
omständighet, som i än högre grad af henne borde
tagas i betraktande -- den, huru det skulle gå med
hennes trenne riken efter hennes död.

Hennes son, den utmärkte och hoppgifvande Olof,
var död och Margareta stod sålunda ensam på maktens
höjd. Med den tidens uppfattning af statsförhållanden
och fädernesland stod hon sina trenne riken lika
nära och kunde derför oförvillad af ettdera landets
eller sina egna fördelar tänka på framtiden.
I första rummet visade sig då för henne behofvet af
en för de tre rikena gemensam konungaätt, och hon
såg sig omkring bland sina fränder, hvar hon skulle
finna den blifvande stamfadern för denna konungaätt.

Fränder hade Margareta både i Holstein, Meklenburg
och Pomern. Utaf dessa voro de holsteinske grefvarne
de aflägsnaste. I Meklenburg var hennes äldre
syster Ingeborg gift med en Henrik, son till den
för oss så bekante Albrekt, hertig Erik Magnussons
måg. Deras dotter Maria var gift med hertig Wratislaw
i Pomern och en af deras söner, Albrekt, täflade
med Margaretas son Olof om danska kronan efter
Valdemar Atterdags död, 1375. Ingeborgs och Henriks
andre son, hvilken bar samma namn som fadern, synes
deremot efter sitt syskonbarns, Olofs död 1387
hafva egt sin mosters, den mäktiga drottningens,
ynnest. Ty Margareta föreslog honom för Norges råd
till sin efterträdare. Det norska rådet förkastade
dock detta förslag, emedan den unge hertigen deltagit
i sin farbroders, den svenske konung Albrekts krig
mot Norge. Då vände sig Margareta till denne Henriks
systers och sin egen systerdotters son, <i>Erik</i> af
Pomern<footnote>
För att belysa dessa slägtförhållanden, äfvensom
i allmänhet unionskonungarnes, uppställes följande
slägttafla:

<img>
Birger Jarl
Nicolaus af Werle
Richissa
Magnus Ladulås

Gerhard V gr. af Holstein
Sofia

Erik

Eufemia 
Albrekt d. ä. af Meklenburg
Valdemar Atterdag

Jern-Henrik
Ingeborg 
Albrekt K. i Sverige
Henrik
Ingeborg
Margareta.

Elisabet af Braunschweig
Gerhard VI gref. af Holstein, hert. af Sleswig
Henrik
Wratislaw af Pomern
Maria
Albrekt d. y. d. 1388
Henrik
Olof d. 1387

Henrik d. 1427
Gerhard d. 1433
Adolf d. 1459
Hedvig
Didrik af Oldenburg
Erik XIII
Katarina
Johan af Bayern.

Christian af Oldenburg.
Christofer af Bayern.
af Bayern.
</img></footnote>.
<img></img>

Vi veta af det föregående, att denne Erik, som vid
Olofs död var helt ung,<footnote>Enligt några 5, enligt andra 9 år ganmal.</footnote>
blef utvald till drottning
Margaretas efterträdare i Norge och Danmark.
I Norge skedde detta redan 1389. I Danmark och
Sverige kom saken ej före förr än sedan Margareta var
någorlunda betryggad i afseende på konung Albrekt,
eller efter 1395. Mot slutet af nämnda år eller i början af
det följande (1396) blef Erik på Viborgs ting vald och
hyllad till herre och konung i Danmark. Han blef
det äfven ungefär samtidigt i Sverige.

Att Margareta redan långt tillbaka hyst den
tanken att göra sin systerdotters son till konung
öfver Nordens trenne riken, kan man se redan af
det förbehåll, som hon gjordt då hon biföll de
svenska herrarnes begäran om hjelp 1388. Det var
på Dalaborg i Dalsland, som hon till de utsända
svenska herrarne, när hon det nämnda året kom från
sin hyllning i Opslo, fälde det yttrandet, att
hon sjelf ville bestämma om tronföljden vare sig
under sin lifstid eller efter sin död, ett yttrande
som uttryckligen intogs i de svenska herrarnes
hyllningsbref af den 22 Mars 1388. Naturligtvis
förekom detta ärende sedan under följande möten,
efter som drottningens sed var att så småningom
förbereda allt, innan hon skred till utförandet. Må
hända behöfdes denna hofsamhet. Åtminstone synes det,
som om drottningens inflytande mera än herrarnes
böjelse slutligen bragt saken till afgörande.

Det var St. Barnabae dag den 11 Juni 1396 som afgörandet
skedde. I Skara voro då församlade erkebiskopen
och de öfriga biskoparne samt riksens, råd. Inför
denna församling uppträdde drottningen med sitt
förslag att välja hennes frände, hertig Erik, till
hennes efterföljare på tronen. De svenske herrarne
svarade undvikande, och menade att det icke hastade
med att utse en konung efter henne. »Nådiga fru» --
sade de -- »så länge Gud täckes låta eder lefva,
viljom vi ej annan herre hafva!» Svaret upptogs
ingalunda nådigt af drottningen. »Jag menar väl med
eder och riket» -- svarade hon, och man kunde
höra på rösten, att hon bekämpade sin vrede; »viljen
I ej följa mitt råd, så fån I stå edert eget kast.
Efter min död vill ej tronföljarevalet aflöpa
utan våda för riket. Kifvens då, bäst, I gitten!»
-- »Men», tillade hon, när ännu ingen röst höjdes
till bifall -- »jag tänker I försmån den herra
för det han är föddet af min ätt». Detta
tyckes ganska tydligt antyda, att ovilja fans
hos de svenska herrarne, ehuru det kan vara tu tal
om, huruvida drottningens tydning af densamma, att
den gälde personen, är den rätta. Tänker man på
medeltidsförhållandena i allmänhet med deras föga
utvecklade samhällsbegrepp, huru den enskilde då satte
sig sjelf i första rummet, och huru föga äfven hos de
högst uppsatte det var fråga om det gemensamma bästa,
om ett fädernesland, och ser man tillika på den närmast
föregående tiden med dess strider mot konungamakten,
kan man lätt komma till den slutsatsen, att de svenske
store hellre ville

böja sig under en qvinna än under en
man. Sannolikt kan det också vara, att inom månget
af dessa riddares bröst klappade ett hjerta, till
hvars önskningar konungakronan hörde såsom ett
alldeles icke oupphinneligt mål. De voro mäktige,
rike och högbördade, beslägtade med det utslocknade
konungahuset och dessutom med anor fullt ut lika
gamla som Folkungarnes.

Vare emellertid härmed huru som helst, drottningens
hofsamhet men tillika hennes kraft, vreden som
flammade ur hennes ögon, när hon kastade det sista
spörsmålet mot herreförsamlingen, allt bidrog att
böja herrarnes vilja efter hennes. Erik blef vald
till konung och drottningen tackade herrarne för
det de följt hennes råd, lofvande dem sin nåd och
huldhet i rikt mått.

Nu kom Erik öfver från Danmark med ett lysande följe
af riddare och hofmän och möttes vid gränsen af
de svenska herrarne, hvilka följde honom upp till
Upsala. Här blef då ett stort möte af prelater,
herrar och väpnare, hvilka samlades för att efter
gammal sed öfvervara konungens hyllning på Mora äng.

När man vandrar sydost ut från Upsala genom Danmarks
socken, går vägen, sedan man kommit förbi Danmarks
kyrka, öfver Lagga eller Säfjaån och följer sedan
längs med denna å genom Lagga socken. Nära gränsen
mellan dessa socknar, hvilken gräns på samma gång är
länsgräns, ligga dessa från fordom så bekanta <i>Mora
ängar</i> med sina stenar. Här samlades enligt urgammal
sed herrar, prelater och allmoge för att välja eller
rättare, eftersom det vanligen var herrarne som
valde, bekräfta och i sitt embete insätta nyvald
konung. Dervid tillgick så, att sedan lagmännen i den
ordning, som lagen föreskref, afgifvit sina röster,
svor den nyvalde konungaeden »å bok med helgedomar i
händer», upplyfte sin hand och lofvade Gud och sin
allmoge att hålla den svurna eden. Sedan derefter
lagmännen och allmogen svurit konungen sin ed,
hvarmed bands både ung och gammal, ofödd som född,
okär som kär, frånvarande såsom de när voro, upphöjdes
konungen på konungastenen. Sedan inristades konungens
namn jemte årtalet och dagen, da han hyllades,
äfvensom riksvapnet eller andra zirater,<footnote>
En afteckning af stenarna finnes i Dahlbergs
<sp>Svecia ant et hodierna</sp>. Några af dem hafva
runinskrift. På en sten ser man en konung afbildad
med riksäplet i högra och en sköld i venstra
handen.</footnote> så att
för hvarje ny konung en ny sten lades till den gamla
Mora sten.

Men en ny tid kom med andra seder,
och så breddes glömskans tystnad öfver Mora ängar och
dess konungastenar. De senare började förfaras. Den
gamla Mora sten stod redan på Gustaf Vasas tid ej mer
att finna. Först hundra år efter Gustaf I började
vetgirigheten valfärda till Mora ängar. Genom Olof
Rudbecks och andra Upsalaprofessorers försorg --
heter det i en gammal berättelse från 1673, som
förvaras i riksbiblioteket i Stockholm -- uppfördes
då en byggnad kring stenerna »med dörr och lås före,
hvartill kronones engsvaktare hafver nyckeln». Detta
hus, förmodligen af trä, förföll dock efter

några års förlopp, då det ej underhölls, och
G. Benzelstjerna klagar 1732 i bref till sin bror,
erkebiskopen, »att Mora stenar blifvit så vårdslöst
handterade, att der nu i många år bortåt ej en
gång varit en gärdesgård öfver», men tillägger »att
då hade omsider landshöfdingen i orten fått order
derom». Sedan år 1770 uppfördes det nuvarande
lilla stenhuset öfver de då befintliga fem eller sex
stenarna.

På den sten, hvarå Erik upplyftades, inhöggs enligt
ett notarialintyg, som vi ännu hafva i behåll,
följande: <i>Anno Domini MCCCXCVI:o Electus est in Regem
Sveciae in hoc loco, Illustris Rex Dominus Ericus, -- -- --
-- Calend. Augusti;</i> d. ä. Herrens år 1396 valdes till
Sveriges konung på detta ställe herr Erik. -- -- -- --
Rummet för dagen var, när stenen af notarius publicus besöktes,
ännu ej ifyldt.

<b>Drottning Margaretas reduktion.</b>

Nu var Erik af Pomern konung i Sverige. Den första
frågan blir nu, huru förhållandet skulle blifva
mellan den unge konungen och drottningen, hon som
sammanbragt de tre kronorna på hans hufvud. Detta
förhållande bestämdes dock i viss mån af konungens
ungdom. Drottningen behöfdes, hölls må hända äfven
qvar vid riksstyrelsen af egen böjelse. Och med mäktig
hand grep denna qvinna in i ärendena.

Hvad som nu först var att ordna var kronans
inkomster. Mycket gods hade gått från kronan under
den föregående tiden, och vi påminna oss, att redan
Albrekt fann nödvändigheten af en reduktion.

För att rätt kunna göra oss ett begrepp om,
huru kronans egendom och inkomster kunde så
betydligt förminskas, att en mer eller mindre
sträng återbrytning till henne af bortkommet gods
behöfdes, böra vi först taga något närmare reda på,
huru det förhöll sig med <sp>förläningarna</sp> i Sverige.

Skilnaden mellan förläningarna eller länen i vårt
land och i utlandet hafva vi redan förut anmärkt.
Några feodalförhållanden i egentlig mening blefvo
aldrig hos oss gällande, men väl gjordes försök
att åstadkomma sådana. Man ser till och med mot
medeltidens slut hos de store ett omisskänneligt
sträfvande att förvärfva ärftlighet för sina län.

Enligt lagen skulle konungen <sp>tjenistumannum
sinum län gifva</sp>. Dessa län utdelades på olika
vilkor och derigenom uppstodo olika slag af län. De
vanligaste voro s. k. <sp>län på krigstjenst</sp>. Sjelfva
benämningen utvisar att ett sådant län gafs mot vilkor
af krigstjenst. Med inkomsten af länet skulle ett
visst antal krigare underhållas och aflönas, och det
är ganska klart att genom en sådan förläning de stores
makt skulle vinna en betydlig tillökning.

Ett annat slag af län voro <sp>län på afgift,</sp> hvarmed
menades en förläning, för hvilken läntagaren förband
sig att erlägga en viss årlig afgift, så att,
sedan detta vilkor blifvit uppfyldt, återstoden af
inkomsterna från länet tillföllo läntagaren. Från
dessa län böra skiljas <sp>länen på räkenskap,</sp> för hvilka
redovisning lemnades af läntagaren för

hela eller en del af uppbörden. I ett
län på räkenskap kunde konungen betraktas
som förlagsman, i län på afgift liksom i
län på krigstjenst var eremot läntagaren förlagsman.
Den senare lemnade konungen sin tjenst,
vare, sig för krig eller fred, och derför innehande
han förläningen som ersättning eller som lön för
denna tjenst. Derför kunde icke konungen anvisa
sitt hoffolk på något af dessa län, men
väl på ett »län på räkenskap».

Det sistnämnda slaget af län står derför
närmast intill och bildar liksom öfvergången till det
slag af län, som konungen behöll för sin räkning och,
hvilkas förvaltning han öfverlät åt sina enskilda
tjenare. Sådana län sades <sp>konungen sjelf hafva i
sin värjo eller ligga vid hans fatabur</sp>. Vi behöfva
knappast påpeka den stora skilnaden mellan en
sådan konungens enskilde tjenare såsom innehafvare
af ett konungens slott eller län och en af de store
såsom innehafvare af ett slott eller län på något
af de förutnämnda vilkoren. Och likväl voro
alla konungens tjenstemän. Men stormännen tänkte
mindre på tjensten än på inkomsterna af länet, och
hans makt var emot konungen så stor, att han icke
behöfde böja sig för honom.

Att länets betydelse af ersättning för tjenst så
småningom försvann och till slut i sjelfva
verket blef en bisak, visar sig tydligast af de
s. k, <sp>pantlänen</sp>. Ett sådant län gafs af konungen
såsom säkerhet för undfånget lån, och då det
naturligtvis kunde hända, att ett bekommet
lån ej på lång tid betades, inträffade det,
att ett pantelän kunde gå i arf geoom
flera generationer, innan det blef betaldt. Af
ett sådant »län på pant» uppbar innehafvaren
alla inkomster utan afdrag på skulden, något
som är märkeligt nog, då det var förbjudet denna
tid att taga ränta å ett lån och detta betraktades
såsom en svår synd. Någon förändring synes väl denna
sed i enlighet med »Guds och den heliga kyrkans lag»
hafva undergått, men denna synes hafva varit snart
öfvergående, ty mot medeltidens slut finnes
stadgadt, att hvar god man skall njuta sin
pant efter sitt brefs lydelse utan tjenst eller
tunga. Genom dessa pantelän var också liksom en
möjlighet gifven för de store att vinna ärftlighet
för sina län.

Öfver sitt län herskade läntagaren utan någon
synnerlig inskränkning i sin makt, tillförordnade
fogdar fogdar och embetsmän, pålade lagliga skatter
och pantsatte länet åt andra, stundom mot vilkor af
krigstjenst, så att läntagaren fick i sin ordning
läntagare under sig. När nu flera län samlades på en
hand, såsom hos en Bo Jonsson och många andra, med
hvilka vi i det följande få göra bekantskap, kan
man lätt förklara för sig, så väl huru mäktiga
de skulle känna sig som det sjelfsvåld, hvilket
hos dem uppenbarade sig både mot konungen och mot
lagen. Man förundrar sig då ej mera öfver sådana
handlingar, som då en läntagere förklarer unionskonungen eller
äfven ett främmande lands konung krig, eller då inom
riket en sådan krigsförklaring utfärdades af den ene
läntagaren mot den andre eller, som det tilldrog sig under
konung Hans' tid, af en konungens embetsman på Örebro mot
Vadstena stad.

Med ännu, större sjelftillit skulle naturligtvis
dessa herrar uppträda, när flera af dem slogo sig
tillsammans tiil gemensam handling.

Det var emellerdid icke nog med att slott
och län och fastigheter och konungsinkomster
sålunda kommo från kronan, och under de närmast
föregående tiderna ofta olagligt, mången kronobonde
hade äfven i nödens stund måst sälja sitt gods
under någon frälseman, ofta äfven på ett mer eller
mindre svekfullt sätt till någon utländsk fogde eller
embetsman. I och med ett sådant köp gick naturligtvis
kronan miste om sin skatt, och på detta sätt hade
äfvenledes kronoinkomsterna blifvit betydligt
förminskade.

För att öfverlägga och afhandla om dessa ärenden
sammankallade Margareta till ett möte i Nyköping rikets
biskopar och råd samt en väldig skara »riksens
män», riddare och svenner. Det var ett par månader
efter hyllningsmötet vid Mora stenar, mot slutet
af September. Bland de vid mötet närvarande finna vi
den gamle Carl Ulfsson till Tofta samt Sten och Thure
Bengtssöner (Bielke), hvilka äro oss bekanta från det
föregående. Af prelaterna stodo endast erkebiskop
Henrik i Upsala och biskop Thord i Strengnäs qvar
från de sista striderna under konung Magnus Erikssons
tid. Alla de andra voro mer eller mindre nykomna
till sina värdigheter. Märkligast bland de senare var
biskopen i Linköping <i>Knut Bosson</i> (Natt och Dag) och
biskop <i>Nils</i> i Vesterås, som af domkapitlet derstädes
blifvit enhälligt vald emot både konungens och
Margaretas vilja.

Dessa församlade herrar öfverenskommo nu med sin
herre, konung Erik, och med deras fru, drottning
Margareta, i endrägtelig och god vilja och kärlek om
följande artiklar:

1:o) Allt det gods och bönder, som »fogdar och
embetsmän» fått undan konungadömet, allt som de
fått i värjo såsom pant eller län ända, sedan den
tid då kriget först började mellan konung Magnus och
riksens män i Sverige, som är det år konung Albrekt
hit inkom, allt detta skulle »igendömas och komma
under konungen och kronan, der alltid att blifva
och ingen lösen derför gifvas, men rådas bot uppå,
att ej mera göres så».

Dock stadgades i en särskild punkt, att några
innehafvare af stora pantelän skulle tills
vidare få behålla dessa efter deras bref. Bland dessa
läntagare voro Abraham Brodersson, som hade Värend
och Finnveden, Svarte Skåning, som egde Mark, samt
Claus Dovit och pins Skytte.

2:o) All skattejord, som kommit under frälset eller
på hvilket sätt som helst kommit ifrån kronan och
bönderna, skulle under kronan och bönderna igen,
dömas.

Härvid voro två saker att märka: antingen hade bondens
hemman blifvit lagligen såldt, eller också hade köpet
skett svikligen eller bonden med makt och våld blifvit
trängd från sitt hemman <footnote>
Ordalydelsen i brefvet är denna: »Om någor hafver
<sp>trängt</sp> eller <sp>beskattat</sp> eller <sp>gäst</sp> någon bonde,
så att han någrom androm hafver sålt eller pantsatt
eller afhändt sig sitt gods...» Olaga beskattning
och våldgästning angifvas således här företrädesvis
såsom orsaket till allmogens nöd.</footnote>. I båda fallen

skulle hemmanet återgå från frälset och till skatt
under kronan, men i det förra mot återbärande från
bondens eller hans arfvingars sida af köpesumman
inom en viss tid, i det senare uttan all lösen.ᛡ

3:o) Alla ofvannämnda gods, som på förbemäldt sätt
frångått kronan och bönderna, skulle beläggas med
qvarstad, på det att icke något skulle roffas eller
skinnas eller något deraf upptagas eller uppbäras,
förrän laga undersökning på räfstating skett.

4:o) Rörande den förminskning i kronans inkomster, som
uppstått derigenom, att månget hemman under dessa
tider blifvit frälse, beslöt man, att allt frälse,
som icke var förvärfvadt på de i lag stadgade vilkor,
skulle upphäfvas och innehafvaren deraf återgå under
skatt till kronan, så framt ej »vårs herres konungs
synnerliga nåd» mellankom. Dessutom skulle alla, som
vilja åtnjuta sitt frälse, »varda konung Eriks män»
inom 6 veckor sedan pålysning derom i de särskilda
lagsagorna utgått. Ingen måtte blifva frälse »utan
med lagom» och frälse på stadsegendom endast förvärfvas
»efter thy som deras byarätt utvisar».

5:o) Om alla dessa saker skulle ransakning ske och
slutligen dom falla på de räfsteting, hvilka nu
bestämdes att hållas inom hela riket på vissa tider
från 14 dagar efter Michelsmessan till Fastan följande
året. På dessa räfsteting skulle äfven jordatvister
mellan enskilda slitas, »så att hvarjom sker rätt».

6:o) Slott och fästen, som blifvit uppförda, sedan
konung Albrekt inkom i riket, skulle nedbrytas,
så snart konungen eller drottningen genom sitt bud
gåfvo tillkänna, att de ej längre ville hafva dem
ståndande. Man skulle bättre hädanefter än härtill
hålla konungens eller drottningens bref, och utan
bemyndigande af dem skulle ingen ega rätt att lägga
skatt eller tunga uppå. Den deremot bröte, han skulle
bättra derför »efter thy lagboken utvisade».

7:o) »Likaledes» -- heter det vidare -- »hafver
vår nådige herre konung Erik och vår fru, drottning
Margareta för riksens bästa och riksens råds böns
skull låtit anstå om de delar, gods och bönder», som
kommit från kronan under Bo Jonsson (Grip) och som
nu innehades af hans arfvingar, hvilkas talan fördes
af Knut Bosson. Han erhöll anstånd till påföljande
pingst att bevisa sina anspråk eller förlikas med
kronan och bönderna. Underläte herr Knut Bosson
detta, skulle lagmannen eller underlagmannen i den
lagsaga, der godset låg, äfvensom biskopen i samma
biskopsdöme jemte andra 12 gode män, hvilka dertill
varda i hvarje lagsaga nämnde, genast döma allt
sammans under konungen, kronan och bönderna igen,
utan att hvarken konungadömet eller bönderna derför
skulle erlägga någon lösen. -- Rörande åter hvarje
annan tilltalan mot herr Knut, så egde hvarken
konungen eller drottningen rätt att lemna anstånd,
utan skulle derom dömas å nästa räfsteting efter thy
som lag och rätt är.

8:o) Rörande kopparberget i Dalarna beslöt man,
att det skulle helt och hållet vara konungens och
kronans, med undantag blott af de två bälgar, hvilka
tillhörde biskopen i Vesterås. Hvad Bo Jonsson och
hans arfvingar der haft, skulle återgå till kronan.

Men så väl kopparberget som jernberget och hela
Dalarne öfverlemnades åt drottning Margareta med
full konungslig rätt för hennes lifstid. På samma
vilkor öfverlemnades åt henne dessutom först och
främst hennes morgongåfva eller hela Östergötland,
och derjemte Rumlaborgs slott med alla de län
dertill lågo, Jönköpings slott med län och vidare
Vestergötland, Kind, Mark, Dal, Vermland, Mo härad
med slott, fästen, köpstäder och land, ehvad det
helst är eller heter, Vesterås slott och köpstad med
Norrbo härad -- allt att behålla och besitta med full
konungslig rätt i sina lifsdagar.

De penningeförbindelser drottningen förut erhållit,
»då hon först kom till Söderköping», öfverlemnades
åt hennes godtfinnande, och i afseende på
<sp>Påbodenäs,</sp> som hon köpt af Vicke v. Witzen, och <sp>Rönö</sp>,
som hon köpt af Carl Ulfsson till Tofta, »må hon
gifva, gälda och göra af, som hon tycker och vill»,
och det skall blifva stadigt både i hennes tid och
efter hennes död.

9:o) En särskild punkt, icke minst vigtig, är den
som genom sitt innehåll vetter emot en mer aflägsen
framtid. »Och skolom vi» -- heter det nämligen i
beslutets 15:de punkt -- »så månge af riket
Sverige med all makt, när vår herre konung Erik eller
drottning Margareta oss tillsäger och på det ställe
han eller hon vill möta riksens män af Danmark och
Norge, med dem då ens värda och ens blifva på konung
Eriks och allt Sveriges rikes vägnar efter vår herres
och frus råd och vilja, efter thy att vi alla af dessa
tre riken en herra och konung hafva; och viljom och
skolom vi då öfverens varda och sådan förvaring då
göra dem och af dem igen taga, att både vår herre
och fru och vi alle af dessa tre riken äro förvarade
efter vårs herres och frus vilja, att icke ett af
dessa tre riken skall någon tid örloga eller tränga
på de andra.»

Alla dessa beslut underskrefvos af de närvarande
herrarne, af konung Erik och af Margareta, »efter thy
att hon ock der närvarande var». Män anmärker tillika,
att hon här icke kallar sig drottning utan »Valdemar
Dannekonungs dotter».

Till slut heter det: »Vi alle biskopar, riddare
och svenner -- bekänna det, att vår fru, drottning
Margareta, var för vår herre konung Erik under vår
närvaro i dag (d. 20 Sept.) och erbjöd sig, att om
hon någon af oss eller någon annan i Sveriges rike
något skyldig eller pligtig vore, hon ville det
gerna uträtta och betala efter deras tilltalan och
hennes svar, så mycket som skäligt och rätt vore. Men
eftersom hon oss intet skyldig var eller är, så låte
vi drottning Margareta qvitt och fri i alla stycken,
och hörde vi ingen af Sveriges män, som henne något
kräfde eller om något manade, medan vi voro der när
och hörde derpå, att hon betalade och uträttade,
gaf och gälde flere riksens

män, så att dem väl åtnöjdes och både de och vi henne
tackade och tacka.» -- »Vidare hafver vår fru drottning
Margareta ofta det sagt så väl för oss som flere gode
män både förr och nu, aft hvarken konung Erik eller
hon ville vara något pligtig att göra efter något
af de bref, som konung Albrekt hafver utgifvit,
huruledes de helst lyda, för så vidt som ingen
synnerligen förtjenar det af dem eller undfår det
af deras synnerliga nåd och goda vilja.

Väl må man tillstå, om man, tänker sig tillbaka
under de gående tiderna, om man ser, huru de
stores makt liksom hafvets vågor stormade an mot
konungamakten och slutligen så godt som fördränkte
henne i ett svall af inre strider och oro, om
man ställer framför sig taflorna af de stolte och
sjelfrådige herrarnes brottning med Magnus Eriksson,
med Håkan, med Albrekt -- väl må man då tillstå,
att den måste hafva egt en ovanlig kraft, som kunde
höja sitt hufvud upp och mäktigt sträcka sin spira
ut öfver alla dessa trotsiga viljor. Och der befunno
sig ganska många bland herrarne, som hjelpt till
att förödmjuka Magnus Eriksson och som sagt tvärt
nej till konung Albrekt, då han vågade framkomma
med sitt försök att återvinna under kronan blott
en del af hvad som nu vans.

Må hända var det just hennes egenskap af qvinna,
som möjliggjorde för Margareta detta verk.
Ingen af dessa hetlefrade män skulje kunnat så
som hon lemna bisakerna å sido för att uteslutande
fästa blicken på hufvudändamålet och för dettas
uppnående underkasta sig mången tillfällig, men
blott skenbar uppoffring. Det der tålamodet, som
förstår att afbida tiden och rätta sig efter tiden,
det gaf denna qvinna segern. Och lika kraftigt
hon gick framåt till segern, lika klokt begagnade hon
honom, sedan han vunnits. Vi se i sjelfva besluten,
som fattades, huru hon visste förbehålla sig utvägar
och låta nåd gå för rätt och sätta sin ynnest såsom
något eftersträfvansvärdt. Man kan lätt finna, hvilken
rubbning i bestående förhållanden skulle uppstått,
om Nyköpingsbeslutet omedelbart genomförts i hela
sin stränghet. Margareta insåg detta och gick
derför varsamt till väga, lät framför allt lagen
råda. Besinnar man, att många af dessa herrar af
nödtvång underkastade sig hennes vilja, länder det
hennes minne till mycket beröm, att intet missnöje
af denna anledning mot henne förspordes.

Tvänne omständigheter äro ytterligare härvid att
märka. Först och främst torde man lätt finna, att
besluten, som fattades i Nyköping, voro egentligen
riktade mot den afsatte och besegrade konungen,
äfvensom emot hans män och gunstlingar. Många
af dessa voro tyskar, och då kronans fastigheter
och inkomster togos från dessa, vann både kronan och
den svenska nationaliteten. -- Vidare väcker det ens
förundran att se, hvilken vidd af riket Margareta
förbehöll sig med full konungslig rätt. Tager man
dock i betraktande att riket hade en konung, till
hvilken drottningen kunde komma att stå i stridiga,
till och med fiendtliga förhållanden, finner man det
ganska naturligt, om hon ville tillförsäkra sig om en
sjelfständig och af konungen oberoende

ställning. Man finner henne också i de andra rikena
vara betänkt på detsamma.

Att tanken på de tre rikenas förening för evärdeliga
tider redan nu ej blott fans hos Margareta utan
äfven uttalades, det visar oss den 8:de punkten i
beslutet. Det nästföljande steget i denna riktning
lät icke länge vänta på sig.

<b>Kalmare-unionen.</b>

Vårt nuvarande Kalmar med sina för icke längesedan
raserade vallar och grafvar är icke det Kalmar,
som fans på Folkungarnes och Margaretas tid. Den
holme, hvarpå den nuvarande staden ligger,
kallades då <sp>Systerholmen,</sp> emedan den tillhörde ett
nunnekloster. Sedermera förekommer den under
namnet <sp>Qvarnholmen</sp>.

Medeltidens Kalmar låg vester om det nuvarande, der
som <sp>Gamla staden</sp> nu ligger. Men äfven detta Kalmar
var omgifvet af vallar och torn, öfver hvilka
dess tvänne kyrkor, <sp>Bykyrkan</sp> och <sp>S:t Britas kyrka</sp>,
samt en mängd kloster och gillestugor höjde sina
tornspiror. Utom ringmuren lågo ännu flera kyrkor,
såsom <sp>S:t Jörans</sp> med sitt hospital och <sp>S:t Gertruds</sp>,
så att för seglaren, som nalkades staden, framstälde
han en härlig anblick.

Kom man söder ifrån, möttes dock blicken först
af <sp>Kalmar slott</sp>. Det ligger på en utskjutande udde,
på trenne sidor omgifvet af hafvet och på den fjerde
skildt från land genom en djup och bred vallgraf,
hvaröfver en vindbrygga ledde in till slottet.

Det är vanskligt att tala om slottets utseende
på denna tid; sitt nuvarande har det från Johan
III:s tid, hvars namn prålar på de präktiga
stenportalerna. Det stora tornet på vestra flygeln
fans dock sannolikt redan nu, liksom sjelfva denna
del af den nuvarande slottsfyrkanten, enär den
sedermera s. k. unionssalen var der belägen. Ofvanpå
detta torn skall fordom hafva varit uppsatt en förgyld
kula, som lyst flera mil utåt hafvet.

Unionssalen ligger i andra våningen i denna del af
slottet. Det är en stor sal, för dessa tider till och
med ovanligt stor, upptagande hela byggnadens bredd,
45 alnar i längd och 8 alnar hög. Bredden mellan
murarna är 19 alnar. På båda långsidorna gingo rader
af djupa fönsteröppningar, hvilka dock icke voro
regelbundna. Vid södra gafveln mellan tvänne fönster
hade tronen sin plats. Till höger om denna ledde en
liten dörr till slottskyrkan. Det sydvestra hörnet
af salen, som är afskuret, stöter intill det der
befintliga rundtornet.

Kalmar stad möter oss från vår äldsta historia. Att
han redan under de första Folkungarne var en vigtig
ort, kan man sluta till deraf, att konung Magnus
Ladulås der firade sitt bröllop med drottning
Helvig. Om detta egde rum på slottet, veta vi icke,
men kort efteråt under hans söners tid får man äfven
höra talas om Kalmar slott. Det var här och på Öland,
som hertig Valdemar och efter honom hans

efterlefverska Ingeborg så gerna uppehöllo sig. Sedan
dess hafva vi ofta hört talas om detsamma, om
festligheterna der, då hertig Eriks efterlefverska,
hertiginnan Ingeborg, mottog sin från Meklenburg
kommande dotter och måg, om våldet mot konung
Magnus Eriksson, då hans son tog honom till fånga
i sjelfva kyrkan och lät insätta honom på slottet.

Nu tilldrogo sig vigtiga händelser i Kalmar och på
Kalmar slott.

I medlet af Juni 1397 samlades en mängd
prelater och herrar från Nordens trenne riken till
Kalmar. Drottning Margareta hade nämligen kallat
dem hit dels för att öfvervara konungens kröning,
dels för att öfverlägga om vigtiga ärenden. Staden
vår öfverfyld af riddare i glänsande rustningar, af
hästar och hirdsvenner samt af folk, som då, liksom
ännu, strömmade till för att se på ståten. Också
hade väl knappast i Sverige en så lysande samling
af förnämliga män från så skilda håll någonstädes
varit på en gång närvarande.

Bland prelaterna voro erkebiskop <i>Jakob</i> från Lund, som
tillika var svenska kyrkans primas, och erkebiskop
Henrik från Upsala de förnämsta. Utom dessa och
deras lydbiskopar voro ock domprostar, dekaner
och arkidiakoner från Opslo, Roskild, Upsala och
Skara närvarande. Bland de verldsliga herrarne voro
naturligtvis rådsherrarne och bland dessa gamle Carl
Ulfsson till Tofta de förnämsta, men dessutom var
der en betydlig mängd både prelater och riddare,
hvilka icke hörde till konungens råd.

Trefaldighetssöndag den 17 Juni gick den högtidliga
processionen till stadens förnämsta kyrka eller
bykyrkan, och mängden stod undrande omkring och följde
med sina blickar biskoparne i deras lysande skrudar,
den unge femtonårige konungen och hela skaran af
riddare och svenner.

De båda erkebiskoparne af Lund och Upsala,
understödda af biskoparne, påsatte konungen
kronan och verkstälde kröningen. Sedan denna akt
var öfverstånden, följde riddareslag, och det är
antecknadt, att icke mindre än 133 personer dervid
blefvo slagna till riddare, ett godt bevis för
talrikheten af detta möte.

Efter kröningen qvarstannade de församlade herrarne i
flera veckor, och i Juli månad utfärdades om konungens
kröning ett öppet bref af alla de tillstädesvarande.

»Vi efterskrifne» -- heter det häri, och 67 namn
på prelater, riddare och svenner följa -- »vi,
vår käre konung Eriks och hans tre konungarikens,
Danmarks, Sveriges och Norges rådgifvare och män,
med andre flere, intyga, att konung Erik hafver varit
tillförene i alla dessa tre riken och i hvart af dem
blifvit tagen till vår och dessa tre konungarikens
rätte herre och konung, och derefter hafva vi
öfvervarit konungens kröning. Nu, emedan Gud och vi och
alle de i dessa konungariken hafva så gjort och
samtyckt, som föreskrifvet står, så vilje vi alle af
dessa tre konungariken göra vår herre konung Erik allt
det oss bör göra vår rätte herre och krönte konung.»


»Framdeles» -- heter det vidare -- »Gud löne vår kära
fru, drottning Margareta med allt godt, att hon hafver
så när oss varit och med oss omgått och dessa tre
riken så förestått, det vi alle, som i dem bygga och
bo, henne intet skylla. Gud gifve henne himmelriket
för det hon hafver med oss omgått och när oss varit!
Vi tacka henne gerna för allt godt.»

Detta dokument, uppsatt och undertecknadt den 13
Juli, var i sjelfva verket det enda af någon vigt,
som på detta möte i Kalmar uppsattes. Man känner icke
egentliga anledningen, hvarför det uppsattes, men då
man tager i betraktande den långa tid, som förgick
efter kröningen, ser det ut, som om svårigheter mött
vid behandlingen af det egentliga öfverläggningsämnet,
svårigheter hvilka ej ledt till något annat än detta
intyg på konungens kröning.

Vi öfvergå nu till detta egentliga
öfverläggningsämne.

När Margareta väl blifvit herskarinna öfver Nordens
trenne riken, och sedan hon börjat sitt arbete att
gifva dessa riken en konungaätt, ligger tanken på
en närmare förening mellan denna konungaätts länder
så nära, att det skulle väcka ens förundran, om den
icke uppstått hos Margareta. Men ett var att få en och
samme konung vald inom de särskilda rikena, ett annat
att förena dessa till ett rike. Det förra hade, om
ock med svårighet, dock blifvit lyckligen genomfördt,
det senare återstod.

Vid första påseendet syntes utförandet af denna tanke
icke vara förenad med synnerlig stor svårighet. De
tre folken svenskar, norrmän och danskar stodo
genom stamfrändskap, genom gemensamheten i språk,
i seder och bruk samt i allmänhet genom samtidighet i
utveckling hvarandra så nära, de skilde sig härigenom
såsom ett afslutadt helt från de kringboende folken
i Europa, och sådant var äfven fallet i afseende på
belägenheten med de länder, de bebodde. Margaretas
arbete bestod ju således endast i att återförena hvad
som ursprungligen hört tillsammans. Och de särskilda
folkens egna fördelar borde härvid komma henne till
hjelp. Skulle icke nu de inbördes striderna mellan
de tre få ett slut, skulle icke de krafter, som
dittills förtärt hvarandra, skulle de icke nu med
större framgång kunna vändas utåt? -- Tyskland stod
här som den farligaste grannen för Margaretas blick,
Tyskland och Hanseförbundet; och alla de tre nordiska
folken borde dela hennes fruktan för den fara, som
hotade derifrån. Hennes fader hade med knapp nöd
räddat Danmark från fullkomlig tillintetgörelse under
tyska furstar, hon sjelf hade gjort Sverige samma
tjenst. Der låg ett Ryssland på andra sidan Östersjön
och Finska viken, som väl ännu icke var en så farlig
granne, att trenne folks förenade krafter behöfdes mot
honom, men likväl hade Sverige der redan utkämpat en
och annan dust och fördelen af öfverlägsenhet ej blott
i vapen och mod, men i antal, borde ej vara svår att
finna. Men hvarför stanna blott vid försvar mot faran,
hvarför ej gå henne djerft till mötes, hvarför ej
krossa detta hanseförbund, dessa mäktiga köpmän,
hvilka med sin handel utsögo Nordens folk? Handeln
skulle uppblomstra och rikedom

och välstånd råda i de riken, hvilkas herskare
hägnande sträckte sin spira öfver Nördsjön och
Östersjön!

Det är vanskligt att säga, om Margaretas tankar
sträckte sig längre, om hon såg i politiskt afseende
följderna af denna upprättade stormakt i Norden,
om hon syftade på att uppträda såsom täflande om
inflytande bland Europas öfriga stater. Vi tro,
att vid denna blick inifrån och utåt hennes tanke
stannade vid det som låg Norden närmast, och det
var i första rummet försvar mot Tyskland och på
sin höjd kufvandet af köpmannaväldet vid Tysklands
kust. Staternas lif var icke då så utveckladt,
deras förhållanden till hvarandra voro icke då
sådana, att regenterne kastade sina blickar öfver
hela Europas karta, det inträffade  först, när
med upptäckten af nya verldar tanken liksom vande sig
vid att betrakta Europa som ett helt för sig.

Såsom vi nämnt, stötte dock Margareta på
svårigheter. De mötte henne redan vid de första
stegen och Eriks fördröjda konungaval stod dermed
i sammanhang. Men Margareta var icke den, som
genast släppte sitt mål, och de gånger, vi se det
offentligen framskymta, häntyda på enskilda samtal
och underhandlingar, liksom hela hennes sätt att
gå till väga ådagalägger ett bemödande att vänja
sinnena vid gemensam handling. Tillfällen dertill
saknades icke. Från striden mot Albrekt, som till en
del utkämpades med krigsfolk från alla tre länderna
och sedermera under öfverläggningarna om den fångne
Albrekts frigifvande samt i sammanhang dermed vid
Hansestädernas löftesförbindelse för Albrekt, tills
hon fått sin frände Erik till konung i hvarje af de
tre rikena, öfverlade hon och afhandlade ärendena
samt tog och gaf förbindelser omgifven af
rådsmedlemmar från alla tre rikena.

Nu vid konungens kröning, må hända med afsigt
begagnande sig af detta tillfälle, framlades frågan på
fullt allvar till öfverläggningsämne. Margareta vann
dock icke sitt syfte. Fyra veckor efter kröningen
befunno sig ännu sextiosju riksråd qvar i Kalmar,
men sedan de undertecknat det ofvananförda
kröningsbeviset, lemnade de den ene efter den
andre staden, så att inom en veckas förlopp ej mer än
sjutton herrar befunno sig hos drottningen <footnote>
Detta är mer troligt, än att de skulle hafva qvarstannat och
vägrat underskrifva.</footnote>. Ibland
dessa voro dock Sveriges erkebiskop jemte biskop Knut
i Linköping samt derjemte gamle Carl Ulfsson till
Tofta, Sten och Ture Bengtssöner (Bielke), Erengisle
Nilsson och Algot Månsson. Bland de danske voro
erkebiskop Jacob från Lund och biskop Peder i Roskild
samt 4 riddare, och bland de norske prosten i Opslo
och 3 riddare.

Desse herrar underskrefvo nu, det var
den 20 Juli, följande försäkran:

»1. <i>Konung, och konungaval.</i> Dessa tre riken skulle
hafva konung Erik till konung i hans lifsdagar och
sedan evinnerligen en konung hafva och ej flera, så
att de aldrig skulle åtskiljas mera, om Gud vill.
2. Efter konung Eriks död skulle en och ej flera
till konung väljas

och tagas. Gifver Gud denne konung, eller den efter
honom kommer, en son eller flera, då skulle en till
konung väljas och tagas öfver alla tre rikena, men
de andra bröderna varda med annat herskap förlänte
och betänkte i rikena, och får han döttrar, göres som
lagen utvisar. Faller konungen ifrån barnlös, det Gud
förbjude, skall riksens råd och män en annan välja
och taga, den Gud gifver dem nåden till, som de efter
bästa samvete veta vara för Gud rättast och rikena
nyttigast med samtycke af alla tre rikena. 3. Alla
tre rikena skulle blifva i samdrägt och kärlek, så att
icke ett skulle sig från de andra draga, med tvedrägt
eller söndran, utan hvad det ena pågår antingen med
örlog eller med utländska mäns anfäktning, det skulle
dem pågå alla tre och de hvarandra behjelpliga vara
med trohet och all makt, dock så, att hvart rike
skulle blifva vid sin lag och rätt och en konung,
som dem bör att hafva.

4. <i>Krig med utlandet.</i> Konungen skulle styra och råda
sitt rike i Danmark med hus och fästen, så ock i
Sverige och Norge efter deras lag och rätt, och icke
föra från ett rike i ett annat det, som der ej förr
varit lag och rätt, så att hvart rike skulle blifva
vid sitt. 5. Kommer krig på för ett rike, skulle
de andra tu, när konungen eller på hans vägnar hans
embetsmän tillsades, med trohet det anfallna riket
till hjelp komma, vare sig till vatten eller lands,
och hvartdera riket förse sitt folk med spis, kost
och foder, att ej det angripna landet måtte genom för
mycken tunga utarmas. Men om tjenst och lön, skada
och fängelse skulle konungen sörja. 6. Och från sådan
krigstjenst skall ingen fritaga sig eller undskylla
sig dermed, att han ej vore pligtig till tjenst längre
än till sitt eget landamärke, utan skulle i fråga om
krig alla tre rikena vara som ett enda.

7. <i>Inbördes krig.</i> All fejd och tvedrägt, som härtill
mellan rikena af långlig tid varit hafver, skulle
nedläggas och aldrig mer upptagas och aldrig mer det
ena riket örloga på det andra eller det förorsaka,
hvaraf örlog eller osämja kunde komma. Hvar man,
hög som låg, skulle vid lag blifva och med lag och
rätt sig nöja låta och den ene icke fejda på eller
förtrycka den andra som mindre förmår; men alla skulle
rädas Gud och konungen. 8. Blefve någon fredlös
i ett rike, skulle han vara det äfven i de andra,
och ingen honom hägna eller försvara.

9. <i>Förhållande till utlandet.</i> Rörande underhandlingar
med utländska makter skulle konungen besluta om dem
i det rike, der han för tillfället befann sig, och
med de råd, som då voro tillstädes, äfvensom emottaga
utländska sändebud.»

10:de punkten innehåller ytterligare en försäkran
om samdrägt rikena emellan, och den 11:te handlar om
drottningens lifgeding.

»Till yttermera beväring» -- heter det slutligen -- »är
förafskedadt, att bref skulle gifvas på pergament
skrifna, tu af hvart rike, lydandes uti allo måtto
och med alla artiklar, som föreskrifvet står, och
att brefven skulle beseglas med vår herre konungens
insegel och vår fru drottningens och riksens råds och
mäns och köpstäders insegel af alla dessa tre riken;
och att allt skall så fulländas, derför hafva vi»,

och så följa de 17 namnen -- »låtit våra insegel med
god vilja hänga för detta bref.»

Så lyder det bref, som genom sitt innehåll inleder
vår medeltids sista period eller den så kallade
Kalmare-unionen. I sjelfva verket blef detta bref
aldrig utfärdadt. Konceptet, sådant det uppsattes
i Kalmar, finnes ännu i behåll och bevisar bäst af
allt, att det stannade vid att blifva hvad det var --
ett koncept. Det är skrifvet på papper, och af de 17
sigillen, hvilka enligt brefvets lydelse skulle finnas
derunder, hafva aldrig mer än 10 påtryckts. Spåren
af dessa 10 sigill finnas vid brefvets nederkant
och visa tydligt, att aftrycken skett i mycken
brådska och med ytterlig vårdslöshet. De täcka
nämligen till en del hvarandra, till en del sjelfva
skriften, som dessutom innehåller en mängd rättelser
och skriffel. Af allt detta synes tydligt, att det
unionsbref, som nu upprättades i Kalmar, aldrig blef
något annat än en på papperet utkastad tanke, och
detta bekräftas äfven, som vi få se, af den följande
historien.

Orsaken, hvarför Margaretas storartade plan måste
stanna vid blotta tanken, kan ej ligga i något annat
än det motstånd hon rönte, det motstånd som hon
var för klok att med våld söka betvinga. Hon uppgaf
derföre alldeles icke sin plan, och hufvudpunkterna
i densamma har hon ständigt vidhållit. De tre
rikenas råd sammankallades nästan årligen till
öfverläggning om vigtiga angelägenheter och de
utfärdade handlingarna visa att riksråden betraktades
såsom unionens, icke såsom hvartdera rikets. Såsom
ett helt talas också om de tre rikena i afhandlingar
med främmande makter, och i den punkt, som i och för
unionens bibehållande var en bland de vigtigaste,
nämligen att den måtte hafva en gemensam, af intetdera
riket särskildt beroende konungaätt, var Margareta
synnerligt mån att vinna stadga. Till den ändan ser
man henne i slottshöfvidsmännens försäkringar intaga
det vilkor, att de efter hennes och konung Eriks
död, i händelse den senare doge utan arfvingar,
skulle hålla slotten »jungfru Katarina» -- det var
konung Eriks syster -- till handa. Äfvenså torde man
derutinnan, att drottningen satte danska män till
slottsherrar i Sverige, kunna spåra ett bemödande
att så småningom sammangjuta och utjemna de olika
nationaliteterna, så att ingen, som var född inom
något af de tre rikena, skulle betraktas såsom
utländing.

Fråga vi åter efter orsaken till de församlade
herrarnes motstånd, är det temligen sannolikt,
att detta motstånd visade sig starkast hos
dem, hvilka stodo Margareta fjermast, nämligen
svenskarne. Hvad som nu kunde ligga till grund för
deras obenägenhet, är svårt att med någon visshet
afgöra. Närmaste förklaringsgrunden kunde ligga i
den föregående unionen under Magnus Eriksson med
Norge och de olägenheter som den lade i dagen. Att
hafva samma konung som Norge och Danmark med den
konungabalk, som fans i Magnus Erikssons landslag,
var en otänkbarhet, för så vidt som lagen skulle
efterlefvas. Denna omständighet var ensam tillräcklig
att omöjliggöra föreningen,

men dertill kommo andra, hvilka dock mera tillhöra
unionsbrefvet i sitt skick af ett utkast. Detta är
nämligen fallet med de bristande och ofullständiga
bestämmelserna, hvar och huru en konung skulle väljas,
eller huru vidt konungen var förbunden att gifva slott
och län endast åt hvartdera rikets infödda, liksom
den fara, Sverige kunde löpa att få sina ärenden
afgjorda af danska eller norska män, enär konungen
enligt unionsbrefvet egde rätt att i frågor, rörande
utländska makter, afgöra och fatta beslut med det
rikes rådsherrar, der han tillfälligtvis befann sig.

Slutligen tillkommer en omständighet, som, om
den också icke i följd af lätt förklarliga skäl
ifrågasattes, likväl i sig innebär ett lifsvilkor för
unionens möjlighet. Det var ett <sp>namn</sp>, hvari de trenne
rikenas namn kunde uppgå. Förhållandena gestaltade
sig så, att det såg ut, som om Danmark skulle blifvit
detta namn, men Danmark egde i sjelfva verket för
ringa makt att i sig liksom upptaga den svenska
nationaliteten och uppbära detta namn. Der fans för
mycken lifskraft hos denna svenska nationalitet, för
att dess sjelfständighet skulle kunnat utplånas. Och
säga hvad man vill om föreningen och dess fördelar,
hade den kommit till fullt bestånd, så hade det
blifvit i stället för ett »Sverige-Norge-Danmark»
endast ett stort Danmark, ty på namnet <sp>Skandinavien</sp>
tänkte då ingen.

Ett annat lika väsentligt vilkor för de tre rikenas
stadiga förening var ett lefvande medvetande inom de
trenne folken sjelfva om nödvändigheten och nyttan af
densamma. Ett sådant medvetande fans emellertid icke
och det framkallades alldeles icke af de förhållanden,
som af föreningen föddes. Tvärt om var det just dessa
förhållanden, hvilka alstrade det hat och misstroende,
som följt oss och våra grannar åt allt sedan.

Men vi lemna Margareta och hennes ofulländade
unionsplah för att kasta en blick på de förenade
rikenas grannar.

<b>Unionens omgifning.</b>

Vi gjorde, när den förra unionen, den mellan vårt
land och Norge under Magnus Eriksson, knöts, en
vandring omkring densammas nabofolk och furstar,
vi skola äfven nu företaga en sådan och gå nu liksom
då från vester mot öster.

Vi begynna med de britanniska öarna, Norges granne
vesterut. Redan sedan gammalt rådde en liflig
beröring mellan dessa öar och Skandinavien. På <sp>Irland</sp>,
isynnerhet på södra delen af ön, upprättades en mängd
småriken af nordiska vikingar, hvilka der kallades
<sp>Östmän</sp> och bibehöllo sin sjelfständighet ända
tills konung Henrik II, den förste <sp>Plantageneten,</sp>
lade denna ö under Englands välde. Men äfven sedan
utgjorde östmännen på denna ö ett folk för sig med
eget språk, tills de under det århundrade, hvars slut
vi nu

sysselsätta oss med, så småningom sammansmälte med Angler
och Irländare<footnote>
Irlands ursprungliga befolkning utgjordes af <sp>Kelter</sp>.</footnote>.

Väster och norr om Skotland ligga flera ögrupper,
hvilka lika tidigt som Irland blefvo stamhåll för
nordiska vikingar. Vester om Skotland lågo <i>Man</i> och
de så kallade <i>Söderöarne</i> (nu <i>Hebriderne</i>), nordost
om Skotland <i>Orkneyöarne</i> och nordost om dessa
<i>Hjaltland</i> (nu <i>Shetlandsöarna</i>), samt nordvest om dessa
<i>Färöarne.</i> Alla dessa äfvensom sydvestra kusten af
Skotland (det nuvarande <i>Argyll</i>) egdes en gång af
nordiska vikingar, och öarne behöllos under nordmäns
välde vida längre än Irland. Här nedsatte de sig till
ett så stort antal, att nordiskt språk talades på
dessa öar långt efter sedan nordiska konungar eller
jarlar der upphört att regera<footnote>
På Orkneyöarna talades nordiskt tungomål ännu
på 1500-talet och på <sp>Mainland</sp>, den största bland
dessa öar, ännu på 1600-talet. Nu skall det dock
vara utdödt, ehuru vissa ord och talesätt hafva
bibehållit sig och liksom många namn påminna om sitt
skandinaviska ursprung. På Shetlandsöarna skola
infödingarne ännu i dag kunna tala sinsemellan
på en dialekt, som ingen engelsman förstår,
och deras uttal säges likna det svenska eller
isländska. Alla orter hafva här äkta isländska namn
och många hos Nordens folk fordom rådande seder
och bruk hafva här ännu bibehållit sig. På Färöarna
sjungas ännu folksånger om nordiska mäns bragder.</footnote>.

Vid denna tid hörde ännu större delen af dessa öar
under norska väldet. Söderöarne och Man såldes till
Skotland år 1266 och det dröjde ej synnerligt länge
efter de nordiska rikerias förening, förrän äfven
Orkney- och Shetlandsöarne kommo under samma rike.

Nu regerade huset <i>Stuart,</i> sedan 1371, i Skotland. I
<i>England,</i> der snart tvänne ätter, de så kallade <i>röda</i>
och <i>hvita rosorna,</i> kämpade med hvarandra om tronen
och invecklade landet i de blodigaste och grymmaste
strider -- der hade man nyss vunnit ett uppehåll i
ett långvarigt krig med Frankrike. Nu var <i>Richard II</i>
konung i England, men blef redan ett par år härefter
eller 1399 afsatt och ihjelhungrad i fängelset. Hans
efterträdare var <i>Henrik IV,</i> som tillhörde »röda
rosen». Med denne Henrik kom unionen inom kort
i ganska nära beröring, men England var allt för
mycket upptaget dels af kriget med Frankrike, dels
af de båda »rosornas» krig, för att det skulle haft
tid att utöfva något inflytande på Norden.

<i>Frankrike</i> stod utom håll för unionens politiska lif.

Icke så <i>Tyskland</i> och dess småstater. Detta rike,
det stora och mäktiga, det s. k. »heliga romerska
riket», hade liksom England och Frankrike och
öfver hufvud alla länder, som egdes af Germaner,
sönderfallit i en mängd smålän, hvilka så småningom
vunno allt mer sjelfständighet och oberoende af det
gemensamma riksöfverhufvudet, kejsaren. Frankrike
och England återvunno sin statsenhet, det förra
genom konungamaktens seger öfver länsherrarne eller
adeln, det senare genom länsherrarnes seger öfver
konungamakten -- men Tyskland återvann aldrig sin
statsenhet, ehuru det ända till våra dagar varit en
sådan

till namnet. Kejsaren var emellertid denna enhets
synliga uttryck, och vid denna tid valdes vanligen den
obetydligaste fursten i det heliga riket till kejsare,
just för att riksfurstarne skulle få så fria händer
som möjligt.

Nu innehades kejsartronen af en <i>luxemburgsk ätt,</i>
hvilken dock, liksom sin medtäflerska, den <i>habsburgska
ätten,</i> förstod att förskaffa sig stora och rika
arfländer, hvilka den kunde få behålla, äfven om
kejsarkronan ginge förlorad.

Den kejsare, som nu regerade, var en <i>Wenceslaus,</i> eller
<i>Wenzel,</i> som han vanligen kallas. Han afsattes dock
år 1400, då Tyskland höll på att få trenne kejsare
(liksom kristenheten vid denna tid hade trenne
påfvar), tills man 1411 förenade sig om Wenzels
broder <i>Sigismund,</i> hvilken innehade denna värdighet
till år 1437 och således var samtida med konung Erik
i Sverige, Norge och Danmark.

Af ännu större vigt för oss äro småfurstarne
i norra Tyskland.

Här möta oss först de <i>holsteinske grefvarne.</i> Grefve
Gerdt, »den skallige grefven» och hans söner, desse
djerfve och ärelystne riddare, hvilka kämpat med
Valdemar Atterdag, voro ej nu mera. Jern-Henrik
dog 1381 och hans bror Nicolaus 1400. Men faran
för Danmark söderifrån försvann ej med dem. Äfven
Margareta skulle mot sina dagars slut se de ständiga
striderna med Holsteinarne förnyas, och orsaken var
densamma som fordom <i>Sleswig.</i>

Vi känna från det föregående, huru detta hertigdöme
uppkommit efter Valdemar Seirs död, och att Abels
ätt innehade det, samt huru hertigarne af denna ätt
ständigt tvistade med sin öfverherre konungen om att
få hertigdömet såsom ärftligt län. Det hade varit
en bland Valdemar Atterdags lifligaste önskningar
att återförena denna del af Danmark med det öfriga
riket. För det ändamålet hade han gift sig med den då
lefvande hertigens, Valdemars syster, och tillpantade
sig det ena slottet och den ena landsträckan efter den
andra, så att det såg ut, som om han till slut skulle
vinna sitt syfte, helst som efter hertig Valdemars
död 1364 Abels stam syntes komma att utslockna med
hans son <i>Henrik,</i> som var barnlös. Detta inträffade
också 1375, och då skyndade konung Valdemar att taga
landet i fullständig besittning.

Men då började åter Holsteinarne röra på sig och man
stod färdig att draga i fält, då Valdemar Atterdag
dog samma år 1375. Nu bemäktigade sig Jern-Henrik och
hans bror med lätthet Sleswig och ingingo förbund med
hertig Albrekt af Meklenburg för att försäkra sig om
besittningsrätten till landet. Vi veta huru villig
den gamle sluge Meklenburgaren var att samtycka
till grefvarnes önskan för att i sin ordning vinna
dem för sin sonson, hvilken han då lät kalla konung
af Danmark. Men den statskloke hertigen hade funnit
sin mästare. Margareta förstod att öfverkorsa hans
planer. Sjelfva detta förbund mellan den meklenburgske
hertigen och grefvarne visste hon att vända till
sin fördel, och det var förnämligast denna för

Jutländarne förhatliga förbindelse, som påskyndade Olofs
val till konung. Dock var den allmänna ställningen
då så hotande för hennes son, att Margareta måste
ingå ett stillestånd med de holsteinska grefvarne
1376 och låta dem behålla Sleswig, »tills man kunde
bli ense om en slutlig fred» och tio ar derefter
öfverlemna landet som ett ärftligt och odelbart län åt
Jern-Henriks sön, grefve <i>Gerhard</i> VI. Denne Gerhard var
den förste, söm kallade sig »hertig af Sleswig». De
föregående hertigarne af Abels ätt hade alla kallat
sig hertigar af Jutland eller Söderjutland. Hertig
Gerhard var nu visserligen till sin person af föga
vigt för de förenade rikena, men af desto större
inflytande på dem blef -- som vi få se -- hans död,
hvilken inträffade 1404.

I <i>Meklenburg</i> dog den gamle hertig Albrekt år 1379,
denne hertig, som så djupt ingripit synnerligast i
vårt lands öden. Efter hans död sökte hans söner,
Henrik och Magnus, att fortsätta utförandet af
faderns planer, men dogo snart, då den öfverlefvande
brodern, konung Albrekt i Sverige, måste vaka öfver
sina minderåriga brorsöner, tills äfven hans öde
afgjordes genom slaget vid Falköping 1389. Året förut
hade äfven hans brorson, den danske kronpretendenten,
blifvit död.

Meklenburg var numera helt och hållet förtyskadt,
så att den gamla slaviska nationaliteten der
var utslocknad. Detta var äfven förhållandet med
nabolandet österut.

<i>Pomern</i> -- landets namn kommer af <i>po,</i> som betyder invid,
och <i>more,</i> haf -- var liksom Meklenburg ett gammalt
wendiskt land, ehuru tyskt språk och tyska städer
äfven der vunnit öfverhanden allt sedan kristendomen
der infördes. I sitt förhållande till Norden liknar
Pomern Meklenburg. Det är i afseende på den konung,
som det gaf Norden, nästan samma historia. En son
af dess furstehus blir konung, blir afsatt och dör
slutligen i sitt fädernehertigdöme. Dess liksom
Meklenburgs inre historia är för oss i öfrigt af
föga vigt.

Österut från Pomern komma vi till <i>tyska ordens</i> och de
med dem förbundna <i>Svärdsriddarnes</i> länder, <i>Pomerellen,
Preussen, Curland, Lifland</i> och <i>Estland</i>. Den wendiska
nationaliteten var också här, synnerligast i Preussen,
utträngd och ersatt af tysk. Blomstrande städer lågo
utefter kusten och hufvudlandet Preussen -- dess namn
kommer af de wendiska orden <i>po,</i> invid, och <i>russia</i> --
var väl odladt samt åtnjöt vid denna tid ett lugn,
som det egentliga Tyskland kunde afundas det.

Den tyska riddarestaten sträckte sig vid denna tid
från <i>Odern</i> utefter kusten ända upp till <i>Narva</i> och
hade nu uppnått höjden af makt. Den bland ordens
högmästare, som vid denna tid är af största vigt
för vårt land och unionen, var <i>Conrad v. Jungingen</i>
mellan åren 1393--1407. Han var, liksom företrädaren,
den verkligt store <i>Winrich v. Knieprode,</i> en utmärkt
man. Han styrde med klokhet och kraft ej blott sin
orden, utan äfven de med densamma förbundna städerna,
och följde med vaksamt öga händelserna i det norra
Europa. Han efterträddes 1407 af sin mer krigiske
broder <i>Ulrich v. Jungingen.</i>


De preussiska hansestäderna voro: <i>Danzig, Thorn,
Elbing, Kulm, Königsberg</i> och <i>Braunsberg.</i> De bildade en
särskild förening vid sidan af de wendiska städerna:
<i>Wismar, Rostock, Stralsund</i> och <i>Greifswald</i> -- alla
samtliga tillhörande det mäktiga <i>Hanseförbundet,</i> hvars
vigtigaste stad <i>Lybeck</i> allt mer började blifva. Lybsk
handelsrätt, lybskt mynt, mått och vigt erkändes
allmänt inom Hansan, och derigenom lades grunden
till en viss politisk öfvervigt hos Lybeck, ehuru
aldrig någon allmänt antagen författning bestämde
det ömsesidiga förhållandet.

Längst i öster möter oss <i>Ryssland.</i> Det suckade ännu
liksom under hela folkungatiden alltsedan 1240 under
Mongolernes ok, och de ryska storfurstarne voro den
mongoliska khanens (konungens) vasaller samt måste
uppvakta honom med skänker och vördnadsbetygelser i
hans gyllene tält, den s. k. »gyllene horden». Inre
strider mellan de ryska furstarne syntes vilja
föreviga deras träldom, tills med år 1450, då det
mongoliska riket sönderföll i flera delar, en ny
dag uppgick för Ryssland. <i>Iwan Wasiljewitsch</i> var
då storfurste i <i>Moskwa</i> i Ryssland. Det var en djerf
och kraftfull man, som fattade ögonblickets vigt att
afskudda sig det främmande oket. Han underlade sig
flera af de ryska småfurstendömena, och, när så ett år
sändebud kommo ifrån khanen att uppbära den vanliga
skatten, lät han nedsabla dem, öfvervann derpå sin
öfverherre, khanen sjelf, i strid, inbröt i hans eget
land och förstörde hans hufvudstad.

Först derefter blef Ryssland farligt för Sverige, och
politikens trådar utsträcktes då från unionskonungens
rådskammare vid åtskilliga tillfällen äfven till
Ryssland och dess storfurste för att snärja Sveriges
land.

Vi återvända nu till Margareta.

<b>Margareta vinner Stockholm.</b>

Det är att märka, att medan Margareta gaf Sverige en
ny konung, medan det vigtiga beslutet i Nyköping
fattades och förhandlingarna som bäst pågingo i
Kalmar, var ännu icke Sveriges förnämsta stad,
Stockholm, i Margaretas våld och det kunde till och
med inträffa, att Albrekt behöll Stockholm.

Enligt fredsslutet skulle nämligen Albrekt hafva
3 år på sig att erlägga lösesumma för sig och sin
son, och, om den erlades, behöll han både sin frihet
och Stockholm. Först med Augusti 1398 var denna tid
tilländalupen. Det är ganska klart hvad Margareta
tänkte om detta ärende. Hon kände sin man för väl
för att ett ögonblick tro på möjligheten för
Albrekt att utbetala den stora lösesumman, och som
Albrekt helt visst minst af allt skulle vilja återgå
i sitt fängelse, ansåg hon och var berättigad att
anse Stockholms uppgifvande på utsatt tid som något
alldeles gifvet. Men detta kunde bero på löftesmännens
redlighet.

Sju städer skulle nämligen enligt fredsslutet på
Lindholm af 1395 innehafva Stockholm, tills de tre
åren voro ute, och då antingen öfverlemna

det åt Albrekt, i händelse han erlade de 60,000
markerna, eller i motsatt fall till Margareta.

I slutet af Augusti 1395 kommo de fartyg seglande
till Stockholm, hvilka medförde en del af städernas
krigsfolk, det från de preussiska städerna samt från
Lybeck och Greifswald. Med sina särskilda anförare i
spetsen intågade de i staden, och var hvarje krigare
klädd så, att högra sidan var svart och den venstra
brun. Den 31 Augusti öfverlemnades till dem slottet
af tvänne meklenburgska riddare, hvilka innehade
det för konung Albrekts räkning, och samma dag svor
stadens borgerskap trohetsed, för förpantningstiden,
efter ett af städerna uppsatt formulär. Dagen derpå,
den 1 September, ankom ytterligare Stralsunds
krigsfolk. Befälhafvare på Stockholms slott voro nu
Herrman v. der Halle för Preussarne, Johan Plescowe
för Lybeckarne och Greifswalderne, samt Magnus
v. Alen för Stralsundarne.

Dessa funno Stockholms slott i ett förfallet
skick. Von der Halles berättelser derom till de
preussiska städerna äro af stort värde i och för
slottets historia, emedan de äro fullgoda intyg om
dess tillstånd år 1395. Befästningen utgjordes af ett
högt torn, sannolikt Kärnan eller det sedermera så
kallade »Tre kronor», samt dessutom af en förborg,
som bestöd af en mängd lägre byggnader. Dessa
omgåfvo en stor borggård, hvarpå en mängd enskilde
med konung Albrekts tillstånd byggt sig egna hus. När
de hanseatiske befälhafvarne mottogo slottet, voro
tvänne meklenburgska hertigar närvarande och desse
sökte utverka, ätt byggnaderna skulle få stå qvar,
hvilket dock hänsköts till hansedagens afgörande. En
stor <i>kanon</i> -- den största som i vår historia omtalas
-- fans då på slottet och den inköptes af Hanseaterna,
i synnerhet emedan de fruktade att den i annat fall
kunde komma att användas mot slottet. Tjenstgöringen
fördelades så, att Preussarne intogo förborgen,
de öfriga tornet.

De främmandes ställning var ingalunda
afundsvärd. Dels var det svårt att bekomma
tillräckliga lifsförnödenheter. Allt måste nämligen
tagas utifrån, ty tillförseln till Stockholm var
högst obetydlig, och till och med rotfrukter
och trädgårdssaker måste införskrifvas från
Preussen. Stadens qvarnar kunde icke heller användas,
utan man måste begagna handqvarnar. Bland saker,
som införskrefvos af den ofvannämnde v. der Halle,
må äfven omnämnas 10 stycken stora hundar, som skulle
begagnas »att vakta hvar nödigt vore». Dels hade man
äfven faror utifrån att frukta.

Fetaliebröderne svärmade ännu omkring i Östersjön,
och en mängd af dem funnos i sjelfva Stockholm. De,
som icke sedan fredsslutet troddes hafva ofredat
köpmännen, fingo nämligen stanna öfver vintern
i staden. Men utom denna fara, som hotade,
hade man äfven att frukta både Margareta och
Albrekt. Margaretas höfvidsman på Nyköping, Sten
Bengtsson (Bielke), lade sig med mycken ifver ut för
300 borgare, hvilka måst lemna staden, emedan de varit
misstänkta för otrohet mot Albrekt. Sten Bengtsson,
och hans bror Thure yrkade,

att de skulle få återvända, och påstodo att detta
enligt fredsslutet icke kunde dem förvägras. De
hanseatiske befälhafvarne ansågo det emellertid
vådligt, men kunde ej förhindra dem att fara
ut och in. Samma försigtighet iakttogo de mot
drottningen. Hon inbjöd, då hon om sommaren 1396
vistades i mellersta Sverige, höfvidsmännen till
sig flera gånger, reste dem till och med en gång
till mötes på blott 2 mils afstånd från Stockholm,
men de vågade icke öfvergifva sin post.

När så ett år var gånget, blef v. der Halle efter
flera gånger förnyad anhållan entledigad och en
Albrekt Russe kom i hans ställe. Denne fick helt
oförmodadt en dag ett besök, som föreföll honom ganska
underligt. En man kom upp till honom från staden och
bad honom väl förvara slottet, ty högsta nöd stode
för dörren. »Kära vän» -- sade då Albrekt Russe -- »vet
du något ondt vara på färde, så låt mig veta det.» --
Mannen svarade, att han icke kunde säga något vidare,
men slutligen föll han på knä, lade tvänne fingrar på
en tegelsten och yttrade: »Tegelsten, jag säger dig,
så sant mig Gud hjelpe och helgonen, Stockholm är
förrådt.» Derefter reste sig mannen, lyfte sina händer
mot himlen och utropade: »Så sant mig Gud hjelpe
i min sista stund, är det sant hvad jag svurit.»
Albrekt Russe sökte väl ytterligare utforska mannen,
men det var omöjligt att få ett ord vidare af honom.

Kort derefter, det var vid midsommartiden, kom
underrättelse till Russe, att Fetaliebröder kommo
seglande genom Stockholms skärgård. Det var icke
mindre än 42 skepp med 1,200 man ombord, hvilka kommo
från Visby, der konung Albrekts son om sommaren
1396 slagit sig ned. Nu förstod Russe, att mannen
talat sanning, och att den yttersta försigtighet var
af nöden, helst som besättningen var undertalig,
emedan en mängd fått lemna tjensten, utan att de
blifvit ersatta af andra. Albrekt Russes klokhet och
vaksamhet räddade staden, som, enligt hans bref till
de preussiska städerna, varit förlorad, om han icke
förut blifvit varnad. Fetaliebröderne nödgades nu
afsegla med oförrättadt ärende.

Slutligen randades året 1399 och den tid nalkades,
då konung Albrekt skulle bestämma, hvilketdera han
ville, antingen utbetala de 60,000 markerna eller
återgå i fängelse eller öfverlemna Stockholm.

Albrekt var ännu densamme, som vi lärt känna i det
föregående, lika lättsinnig och obetänksam. Han hade
uppfordrat sina undersåtar att sammanbringa den stora
lösesumman, som var vilkoret för hans frihet och det
enda medlet att rädda Stockholm, och med högsinthet
hade de meklenburgska fruarna och jungfrurna hopsamlat
sina guldsmycken och prydnader och lemnat dem till
Albrekt. Men den oförbätterlige konungen bortslösade
pengarna på praktfulla hoffester och lät tiden förgå
under tvister om obetydligheter med staden Lybeck,
tills det var för sent. När nu tiden nalkades,
skrefvo de 7 städernas fullmäktige från ett möte i
Lybeck i April 1398 till konungen och begärde få veta
hans beslut i frågan. Albrekt sökte förhala tiden,
men då

drottningen ville hafva bestämdt besked af städerna, sändes
i Augusti borgmästaren i Stralsund, Wulf Wulflam,
till Albrekt.

På en ny församling i Lybeck i September uppträdde
sändebud från konung Albrekt med åtskilliga klagomål
mot drottningen. Städerna, som voro uppretade på
Albrekt dels med afseende på Gotland, hvarom längre
fram, dels öfver hans tvist med Lybeck, svarade helt
kort, »att de icke ville befatta sig med hans enskilda
förhållande till drottningen, att han med sina riddare
och svenner sjelf kunde utkräfva hämd af henne, och
att, om han icke på utsatt dag betalte lösesumman,
skulle de öfverlemna Stockholm.

Nu måste Albrekt foga sig i sitt öde. Borgmästaren
i Stralsund sändes till Stockholm med bref om
öfverlemnandet, men det säges att svek funnits
i brefvet. Dermed uträttades dock ingenting, utan
Stockholm öppnade sina portar för drottning Margareta
och konung Erik, och dess borgare, svenskar och
tyskar, gåfvo sig under dem, sedan de fått sina
privilegier bekräftade.

Det högtidliga intåget egde rum den 29 September.

Sedan dess voro Margareta och Erik fullkomligt herrar
öfver Sverige. Albrekt gjorde väl ännu försök att
komma fram med sina anspråk och äfven att göra dem
gällande, men det är svaghetens vanliga sed att ej
gifva med sig, långt efter det dess sak är för alltid
förlorad.

Slutligen år 1405 egde en stor herreförsamling rum i
Flensburg, och der uppträdde Albrekt och afsade sig
formligen sina anspråk och all fiendskap mot de tre
rikena samt mot Margareta och Erik. Utan tvifvel var
det hansestäderna, som hade förmått honom härtill.

Om konung Albrekts dödsår äro uppgifterna
olika. Somliga säga, att han dog redan det följande
året, andra år 1407 i Schwerin; en svensk krönika
sätter året 1412 som hans dödsår.

<b>Margareta och Gotland.</b>

Ännu oroades hafven af sjöröfvare. Gotland var nu
deras förnämsta tillhåll.

Vi hafva af det föregående sett, huru vigtig denna
ö varit och huru litet emellan händelser der timade,
som voro af stort inflytande på vårt land.

Vitalianernas vistande der gaf anledning till
förhållanden, hvilka för långliga tider gjorde ön
till ett tvisteämne mellan Sverige och Danmark.

Ön tillhörde af gammalt Sverige. När Albrekt
ingick freden med Margareta i Helsingborg 1395,
bestämdes i afseende på Gotland, att konung Albrekt,
hans son hertig Erik och brorson hertig Johan skulle
innehafva Visby jemte den delen af ön, som de hade
den 23 April; likaså skulle Margareta behålla den del
af ön, hvaraf hon samma dag var i besittning. Man är
oviss om, huruvida Margaretas del tillhörde henne,
såsom Danmarks drottning, då besittningsrätten skulle

härleda sig från Valdemar Atterdags eröfring af ön,
eller om denna del blifvit tagen nu under striden
med Albrekt.

Men emellertid hade ön varit en kär uppehållsort
för Vitalianerna och var det ännu, så att Albrekt
och hans son der funno betydligt stoff för sin
fåfänga verksamhet mot Margareta. Här fortsattes
också striden. Konung Albrekts folk i Visby erhöll
sannolikt redan, när Stockholm öfverlemnades åt
Hansestäderna, förstärkning genom krigsfolket från
Stockholm, och om sommaren 1396 skickade Albrekt
sin son, hertig Erik, dit öfver. Denne kom, åtföljd
af sin gemål, hertiginnan Sofia från Wolgast,
samt mycket krigsfolk både till häst och fot. Han
uppbyggde här söder om Visby vid Klintehamn ett
slott, som han kallade Landeskrone eller Kronvall.

I spetsen för Margaretas folk på ön stod <i>Sven
Sture.</i> Han hade blifvit ditskickad kort efter
fredsslutet. Det var till börden en dansk, ehuru
han redan 1392 hade gods i Sverige, och bör skiljas
från de svenska Sturarne, hvilka förde tre sjöblad
i vapnet. Dennes sköld var tredelad genom en uppåt
vänd vinkel. Genom sin dotter blef han morfader till
en i det följande mycket framstående man Nils Bosson,
hvilken upptog sin moders namn och kallade sig Sture.

Mellan hertigen och denne Sven Sture uppstod nu en
långvarig fejd, som slutade så, att Sven gick öfver
till hertigen med sitt folk, hvarigenom den senare
kom i besittning af de fästen, Sven uppfört.

Året 1396 hade dock Fetaliebröderne varit mindre
synliga i Östersjön, naturligtvis i följd af de
stora ansträngningar, som 1395 och 1396 vidtagits
emot dem. De visade sig då på farvattnen vesterut och
hade ett tillhåll i Ost-Friesland<footnote>.
Vestligaste delen af det nuvarande konungariket
Hannover.</footnote>. De glömde dock
alldeles icke bort sina gamla bekanta, utan gjorde
sig litet emellan påminte, såsom då de 1397 på våren
i sjelfva hamnen vid Marstrand togo icke mindre än
14 fartyg.

Längre fram på sommaren kommo de dock i massa tillbaka
till Östersjön och hotade att blifva farligare än
någonsin. Naturligtvis blef Gotland nu som förut
deras förnämsta tillhåll, och genom öns läge midt
i stråkvägen för all seglats kunde de härifrån
tillintetgöra så godt som all handel på Östersjön.

Hertig Erik kallade dem nu till Gotland och samlade
dem omkring sig. Han behöfde dem för sina planer på
Stockholm, hvilka dock, som vi veta, stannade vid
blotta försök. I sammanhang med dessa planer ansåg
han sig böra försäkra sig om Visby och lyckades äfven
genom förräderi af en tysk vid namn Smal-Henrik blifva
mästare af tvänne torn, nämligen det s. k. Segeltornet
vid stranden och ett annat, som efter den tyska
förrädaren kallades Smal-Henrik.

Kort derefter dog hertig Erik på Landeskrone den 27
Juli 1397. På sin dödssäng hade han gifvit befallning
att återlemna de båda tornen. Hans efterlefverska,
hertiginnan Sofia, utnämnde Sven Sture

till höfvidsman öfver Gotland och denne lät i
alla sjöstäder kungöra, att hvem som ville hjelpa
honom skulle få fritt tillhåll på Landeskrone,
Slite och andra fästen på Gotland och halfparten
af allt byte som togs. Detta måste hafva till
följd att sjöröfveriet skulle tilltaga i vidd och
djerfhet. Också klagades deröfver på en hansedag
i Lybeck i September, och hertig Johan drog öfver
till ön för att om möjligt blifva herre öfver
Fetaliebröderna. Men det var förgäfves. Förhållandet
blef snarare motsatsen.

Nu var tiden inne för Conrad v. Jungingen att skrida
till handling. De förluster och faror, som hotade
synnerligast de östra eller preussiska städerna,
manade honom att uppträda, och i medlet af Mars utlupo
48 segel från ordenslandet med en här af 4,000 man
och 400 hästar. Den 21 Mars år 1398 låg flottan i
Vestergarns hamn strax söder om Landeskrone. Sven
Sture drog sig tillbaka till Visby, der han sökte
förmå borgarena att hjelpa sig mot Preussarne,
ehuru förgäfves. Han och hertig Johan satte sig då
i besittning af Segeltornet och Smal-Henrik.

Ett häftigt snöfall hindrade ordenshären att
genast börja belägringen af Visby, emedan kanoner
och belägringsmaskiner icke kunde framföras. Man
sökte derför börja underhandlingar. Ordensherrarne
begåfvo sig till Visby och hertigen och Sven Sture
kommo utanför staden för att öfverlägga. Herrarne
förebrådde hertigen att han hyste hos sig och
skyddade sjöröfvarena samt fordrade att han skulle
bestraffa dem. Hertigen svarade, »att de hade mera
makt öfver honom än han öfver dem». Man kom för öfrigt
icke till något beslut, utan skulle underhandlingarna
fortsättas följande dagen. Då redo hertigen, Sven
Sture och stadens borgmästare till ordensherrarnes
högqvarter i Vestergarn, och här beslöts nu att staden
skulle öfverlemnas.

Den skriftliga afhandlingen uppsattes af hertigen
sjelfva långfredagen den 5 April, och deruti bestämdes
att före solnedgången påskdagen skulle staden vara
utrymd. Vidare bestämdes, att de, som tillfogat orden
eller hanseaterna någon skada, skulle från den stunden
icke åtnjuta någon säkerhet på Gotland; dock skulle de,
om de vid afseglingen af storm drefvos in under ön,
få ligga qvar i hamn, tills de åter kunde utsegla,
men de skulle icke få landstiga. Alla sjöröfvarborgar
skulle genast nedbrännas och inga sådana vidare få
uppbyggas. Allt sjoröfvadt gods, som ännu kunde
finnas på ön eller i staden, skulle till egande
utlemnas. Öns och stadens invånare skulle behålla sina
rättigheter och icke påläggas någon beskattning, förr
än ordens högmästare kommit öfverens med Albrekt.

Påskdagen intågade nu ordenshären i Visby och flottan
inseglade i hamnen. Hertig Johan med hertig Eriks
enka lemnade staden och ön, äfvensom Sven Sture och
med dem 400 man. Ordensherrarne qvarlemnade endast
200 man och 100 hästar som besättning. Den öfriga
styrkan hemseglade.


Vi skola strax återkomma till Gotlands historia,
vi följa nu först Sven Sture.

Sven Sture var, som vi nyss nämnde, vid krigets
början en anhängare till Margareta. Redan 1388
har han jemte sin bror Sune och 4 andra herrar
bevittnat och gått i borgen för Algot Månsson
(Sture), då denne öfverlemnade Öresten och Oppensten
åt Margareta. Likaledes bevittnade, år 1394 han
jemte Svarte Skåning och Nils v. Skarzowett bref af
drottningen, hvarigenom hon skänker Bengt Sture och
hans moder vederlag för så väl slottsgrunden som
godset kring Oppensten, hvilket slott var bygdt på
Sturarnes grund.

Hvad som sedan på Gotland förmådde Sven Sture att gå
öfver på Albrekts sida, är obekant. Han uppbjöd dock
allt att värja Gotland, tills han slutligen måste vika
för öfvermakten och afsegla derifrån. Han stälde då
kosan norrut, förbi Stockholmsskären uppåt Bottnen.

Här uppe kring Bottniska vikens stränder hade
Fetaliebröderne länge haft sitt tillhåll och uppfört
flera fästen. Bland sjöröfvarena var i synnerhet
en utmärkt för lycka och djerfhet, han hette Arendt
Styke. Med dessa Fetaliebröder förenade sig nu Sven
Sture och blef snart herre öfver hela Norrland,
både Vester- och Österbotten, sedan han bemäktigat
sig slotten Gaddaborg i Gestrikland, Faxeholm i
Helsingland, Styresholm i Ångermanland och Krytzborg
i Österbotten.

Söder om Österbotten innehades Finland af <i>Knut Bosson,</i>
riksdrotset Bo Jonssons son, och han stod äfven
såsom fiende mot drottningen, så att detta året 1398,
då Stockholm innehades af Hansestäderna och Gotland
togs af tyska orden, voro utsigterna för Margareta
ingalunda ljusa. Åbo slott med län skulle enligt de
svenska herrarnes öfverenskommelse med Margareta 1388
indragas till kronan. Jakob Abrahamsson, som emottog
det å drottningens vägnar, öfverlemnade det dock
1395 åt Knut Bosson jemte det nya slottet Vartholm
i Nyland, Åborg i Satakunda och Bregdenborg samt
Kastelholms slott och Åland. Härigenom uppstod ett
spändt förhållande mellan honom och drottningen, som
på herredagen i Nyköping 1396 stämde herr Knut inför
sig och konung Erik att med dem uppgöra sin tvist.

Mot båda dessa män måste nu Margareta fortsätta
kriget, och hon gjorde det med kraft. Redan på
hösten 1398 måste Knut Bosson uppgifva Åbo slott
och äfven Gaddaborg synes af drottningens folk hafva
blifvit eröfradt. Till en stor del får man väl söka
orsaken till drottningens framgång mot dessa herrar
och Fetaliebröderna i det understöd, hon fick från
Hansestäderna, men äfven i hennes egen klokhet och
raska beslutsamhet samt i den foglighet, hvarmed
hon bemötte de Fetaliebröder, hvilka öfvergingo till
henne.

Om hösten samma år, några veckor efter sedan
drottningen och konung Erik hållit sitt intåg i
Stockholm, egde ett sammanträde rum mellan fullmäktige
från drottningen och Sven Sture på <i>Almare-Stäk.</i>


Detta slott, under unionstiden så vigtigt för vår
historia, låg på den lilla ön, som skiljer Görveln
från Skarfven söder om Sigtuna. Här låg redan på
1100-talet ett slott, som bar namn efter S:t Erik
och som nedbröts af Esterna 1187, då de öfverrumplade
Sigtuna. Staket är numera en halfö mellan de nämnda
fjärdarne, men fordom skildes den från fastlandet
genom en graf, hvilken enligt sägen skall hafva
blifvit gräfd på en natt af en främmande konung, som
kommit in i sjön ofvanför för att härja, men blifvit
hindrad att återvända samma väg han kommit<footnote>
Det anses numera såsom det sannolikaste, att
det just var här, som Olof Haraldsson gräfde sig ut
förbi Olof Skötkonungs härsmakt.</footnote>. Den har
sedermera blifvit kallad <i>Ryssgrafven,</i> och är numera
till det mesta igenvallad. Det slott, som vid denna
tid fans på Stäket, synes emellertid ej hafva varit
gammalt.

Här infann sig nu, det var den 10 Oktober, Sven
Sture och ingick på följande öfverenskommelse med
drottningen. De länder, som han hittills innehaft,
skulle öfverlemnas åt konung Erik, Faxaholm med
Helsingland och halfva Medelpad 14 dagar derefter,
Styresholm med Ångermanland och andra hälften
af Medelpad före fastan året derpå och Krytzborg
samt Norrbotten tre veckor efter påsk nästkommande
år. Under tiden skulle de hålla fred ej blott med de
tre rikena utan äfven med preussiska och lifländska
orden samt Hansestäderna. Stilleståndets fortfarande
skulle bero på 8 veckors uppsägning. Såsom borgesmän
undertecknade flera förnäma män sina namn.

Vid samma tid underkastade sig äfven Knut
Bosson. Äfven Arendt Styke gick i drottningens
tjenst och blef sedermera liksom Sven Sture af henne
använd i vigtiga embeten, utan att deras fejdetid
tillsammans med Fetaliebröderna räknades dem till
last. Gamla vänskapsförbindelser upplifvades och
nya knötos. Så öfverlät den rike kyrkoherden, herr
Peder Karlsson i Sund i Ydre »till sin gode vän» Sven
Sture tvänne gårdar i Vestra härad i »Nyudingen».

Följande året 1399 kunde man segla trygg på
Östersjön.

När det 14:de århundradet gick till ända, voro
således Margareta och Erik obestridt herrar öfver
Sveriges rike med Finland. Gotland lydde under tyska
ordens högmästare, men Margareta lemnade det icke
ur sigte. Innan denna fråga slutligen afgjordes,
uppstod för Margareta en fara af alldeles eget slag.

Hon fick med ens höra talas om, att hennes son
konung Olof lefde och vistades i Preussen, och flera
norska sjömän, som hemkommo från de preussiska
städerna, omtalade, att de hade sett och talat med
honom; de voro öfvertygade om att det verkligen var
drottningens son, den unge konung Olof, som man trott
vara död. Det uppkom naturligtvis i sammanhang härmed
ondt tal om drottningen. Man visste egentligen intet
med säkerhet om konuug Olofs död, och ovissheten om
det verkliga förhållandet är det farligaste af allt,
när det är fråga om ett folks tro och mening. Man
hade träffat honom

-- hette det -- sjuk och öfvergifven i trakten af
Graudentz, och man kan lätt finna, hvilket intryck
detta skulle göra på folket, som har så lätt att
sätta rikedomen och prakten vid sidan af eländet.
Och denne konung Olof, som nu var så förkastad,
han var dock den rätte konungen öfver både Norge,
Danmark och Sverige.

Drottningen insåg genast den fara, som för henne
kunde uppstå från detta bedrägeri, i synnerhet som
mannen, hvilken utgaf sig för hennes son, snart
fick ett betydligt anhang och år 1401 uppträdde i
Danzig. Han höll der ett ordentligt, präktigt hof och
var nog djerf att skicka en härold till Margareta och
uppfordra henne att afträda sina tre riken till honom.

Om våren 1402 sände då Margareta en af sina förnämsta
danska herrar, Folmar Jakobsson (Lunge), i hvilkens
armar konung Olof aflidit på Falsterbo slott 1387,
på en beskickning till Preussen. Herr Folmar återkom
på sommaren och träffade drottningen och konung
Erik på Sölvesborg. Här uppsattes då i närvaro af 12
svenska och danska herrar en skrifvelse till tyska
orden och de preussiska städerna. Man redogjorde i
densamma först för konung Olofs död, omtalade hvilka
personer som varit närvarande vid dödstillfället,
huru hans lik blifvit balsameradt och med obetäckt
ansigte utstäldt till allmänt åskådande, och derefter
fordrade man af orden och städerna, att de skulle
till den ofvannämnde riddar Folmar och borgmästaren
Wulf Wulflam i Stralsund »utlemna den bedragare,
som så mycket beljugit och hånat deras drottning och
dem sjelfva».

Med denna skrifvelse afsändes riddar Folmar och
borgmästaren i Stralsund Wulf Wulflam. Högmästaren
ansåg sig icke kunna göra några svårigheter mot
drottningens begäran, utan svarade i bref af den 21
Juli, att några ordensriddare och ombud för de äldsta
städerna skulle infinna sig i Kalmar och medföra »den
man som kallar sig konung af Danmark».

I Kalmar hölls i Augusti detta år ett möte med
städerna om Gotland och vid detta möte öfverlemnades
den falske Olof till drottningen. Hvad som vid
undersökningen med honom förvånade mången, var att
mannen hade reda på en mängd förhållanden rörande
drottningens enskilda lif, saker som ingen kunde
veta utan att hafva stått i det närmaste förhållande
till henne. Men det var tvänne omständigheter, som,
detta oaktadt, fälde honom. Först och främst hade den
verklige konung Olof en vårta mellan axlarna eller --
som andra säga -- en knut på nafveln; något sådant
fans icke på denne man. För det andra
saknade han kännedom om det danska språket, och
Olof var dock en yngling om 17 år, när han dog,
så att han borde icke på en 10 à 12 år hafva kunnat
glömma sitt modersmål.

Mannen tillstod också sjelf sitt bedrägeri och
omtalade, att han var född i en bondby vid Eger i
Böhmen, att hans egentliga namn var <i>Wolf</i> och att han
synnerligast genom de norska köpmännens

ärebetygelser och skänker samt uppmaningar blifvit
förledd att utgifva sig för konung Olof. Danska
historier tillfoga, att hans moder varit konung Olofs
amma och söka på detta sätt förklara hans kännedom
om drottningens små hemligheter; andra säga att modern
i konung Olofs barndom tjent i drottningens gård.

Vid höstmarknaden år 1402 utleddes bedragaren till
afrättsplatsen mellan Falsterbo och Skanör. Ett bål
var upprest på platsen och en oräknelig menniskomassa
var samlad, ty det var vid höstmarknaden, Här brändes
Wolf och midt igenom lågorna stirrade hans ögon på
tornen till det slott, der den verklige konung Olof
15 år förut uppgaf sin sista suck.

Conrad v. Jungingen syntes ej få mycken hugnad af
sin eröfring af Gotland. Tvärt om medförde den både
obehag och kostnader, och ön sjelf var så utsugen,
att den lemnade blott obetydlig afkastning.

Om hösten 1398 kommo konung Albrekt och hans
brorson hertig Johan ridande till Danzig och hade ett
sammanträde med högmästaren. De fordrade ingenting mer
eller mindre, än att tyska orden skulle återställa
ön till dem. Det var naturligt, att högmästaren
skulle afböja sådana fordringar, och konungen och
hertigen återvände utan något afgörande. Men när
Albrekt kom hem, föreslog han högmästaren att mot
10,000 engelska nobler afstå sina anspråk på ön
under förpantningsrätt till tyska orden. Härom
underhandlades, tills man påföljande vår kom till
ett slutligt afgörande.

På slottet Zivan<footnote>Vid den n. v. staden Sehvaan.</footnote>
i Meklenburg samlades en
mängd herrar och här uppsattes och undertecknades
afträdelsehandlingar af konung Albrekt, hertig Johan
och 60 närvarande riddare och väpnare. Konungen och
hertigen erkände att de mot en summa af 10,000 nobler,
hvilka de uppburit, till orden pantsatt Gotland och
Visby, och ville de eller deras arfvingar igenlösa
landet, skulle utom denna summa ytterligare erläggas
20,000 nobler till ersättning för det orden befriat
ön från sjöröfvare, hvilka »emot både konungens och
hertigenä vetskap och vilja» gjort sig till herrar
öfver både landet och staden. Ville någon med våld
uttränga orden från ön, skulle konungen och hertigen
med all sin makt och personligen, understödja orden
vid förlust af igenlösningsrätten.

Det var alldeles naturligt, att Margareta med oblida
ögon skulle se denna uppgörese mellan Albrekt och
tyska orden. Det låg redan något för drottningen
förolämpande i eröfringen af Gotland, som högmästaren
bedrifvit i all tysthet, men ännu mer skulle hon
känna sig förnärmad af detta aftal om ön. Och numera
var hennes ställning en annan än för ett år sedan,
då hon måste låta mycket gå för sig, hvilket hon
gömde till bättre tider. Nu voro bättre tider komna,
nu var hennes välde obestridt inom de tre rikena, nu
antog hon också en annan ton i afseende på Gotland.

Nu fordrade hon rent ut af högmästaren, att Gotland
skulle till henne återställas. Det var 1399 om
hösten. Högmästaren svarade

undvikande, och så började bref och budskickningar
gå fram och åter mellan drottningen, högmästaren
och konung Albrekt, ty högmästaren hänvisade till
Albrekt och fordrade af denne att enligt sitt
löfte försvara ordens rätt. Högmästaren förnekade
väl icke drottningens rätt till ön, det kunde han
icke, men han fordrade ersättning för de kostnader,
orden gjort. Slutligen kom man öfverens om ett möte
i September 1401, och det lärer hafva egt rum i
Lund. Drottningen, konung Erik, hertigarne af Sleswig
och Stolpe voro der närvarande, men konung Albrekt,
som sjelf föreslagit detta möte, och som särskildt af
högmästaren blifvit ditkallad, kom ej. Han skickade
ej ens något ombud, utan båd blott i ett bref till
högmästaren, »att man ej måtte beröfva honom hans
arf».

Emellertid blef drottningens ton allt mera
hotande. De båda hertigarne, som varit vid mötet,
rådde högmästaren till eftergift, och denne yttrade
i bref till konung Albrekt sin fruktan, att orden
skulle få krig för Gotland. Så stodo sakerna, då den
falske Olof uppträdde, och vi finna lätt, af hvilken
vigt bedragaren kunnat blifva, om drottningens fiende
varit en sådan, som velat begagna sig af usla medel.

På det möte, der bedragaren utlemnades, förklarade
drottningen, »att hon väl kunde hänskjuta frågan om
Visby till städerna, men hvad Gotland beträffade,
så vore det henne med våld tvärt emot fördraget
fråntaget, och hon fordrade ovilkorligen att det
skulle återlemnas». -- Emellertid förgick ännu ett
år, men då förklarade Margareta, att hon ville hafva
saken afgjord till den 11 November, och nu måste
svärdet afgöra. Det var år 1403.

I medlet af November kom Margaretas här öfver. Den
bestod af både svenskt och danskt krigsfolk, men en
svensk, Algot Månsson (Sture), synes hafva varit
befälhafvare. För öfrigt voro många, både svenska
och danska ädlingar vid hären, bland andra den
ofvannämnde Sven Sture och Abraham Brodersson, som
vid denna tid var slottshöfding i Kalmar. Man mötte
föga motstånd och kunde utan synnerlig svårighet
uppföra tre skansar, af hvilka den vid Slite
var den vigtigaste. På nyåret 1404 började Algot
Månsson belägra Visby och vågade den 22 Februari en
stormning.

Den preussiska besättningen i staden var högst
obetydlig. Den hade redan år 1400 blifvit förminskad
till 85 väpnare. Men borgarena voro väl öfvade i vapen
och bistodo kraftigt den fåtaliga besättningen,
så att, när Margaretas folk lupo till storms, mötte
dem ett oväntadt motstånd. Till en början syntes dock
lyckan vara dem bevågen och en del hade redan bestigit
murarna, men de blefvo med förlust tillbakaslagna,
och sedan måste belägringen upphäfvas.

I början af Mars afseglade ordenshären under befäl af
högmästarens broder Ulrik von Jungingen. Den ansågs
vara 10,000 man stark, men denna siffra är sannolikt
öfverdrifven. När den landstigit på Gotland, började
den belägra unionshärens befästning vid Slite. Der
lågo blott 150 man, men de voro alla tappra och
oförskräckta krigare.

Tre särskilda stormningar gjordes, men de blefvo alla
tillbakaslagna, så att ordenshären förlorade 700
man. Sedan i April fingo preussarne förstärkning,
så att deras här då skulle hafva uppgått till
15,000 man, eftersom minoriterbröderne antecknat i
sin Dagbok,<footnote>Diarium Minoritarum Visbyensium.</footnote>
och nu började man med krigsmaskiner
och stora kanoner bedrifva belägringen af Slite. I
en hel vecka fortfor skjutningen, tills krutet
började tryta för preussarne. Slite hade emellertid
lidit så mycket, att Algot Månsson och de öfriga
svenska och danska herrarne i lägret utanför skansen
afslöto ett stillestånd med ordensherrarne den 16 Maj
1404. Stilleståndet skulle räcka i 3 veckor, men inom
3 eller 4 dagar skulle det vid Slite uppförda slottet
vara utrymdt och alla bössor, blidor och sådana
armborst, som voro utan strängar, qvarlemnas, samt
slottet derpå vid soluppgången den 21 Maj uppbrännas.

Efter stilleståndets slut fördes kriget omkring de
båda öfriga fästena, af hvilka det ena kallades
<i>Goltborch</i>, tills ett nytt stillestånd ingicks den 1
Juli, som efter långvariga underhandlingar ändtligen
medförde slut på kriget.

Margareta beslöt nu att afgöra saken med
konung Albrekt, till hvilken högmästaren alltid
hänvisade. Genom enkegrefvinnan af Holstein närmade
hon sig sin gamle fiende och lyckades åstadkomma
ett möte i Flensborg, dit drottningen äfven inbjöd
högmästaren. Denne infann sig dock icke, men Margareta
vann fullkomligt sitt syfte i afseende på Albrekt. »Af
synnerlig kärlek och vänskap för sin frände, konung
Erik», afstod Albrekt här från sina anspråk på
Gotland och Visby samt uppmanade högmästaren att till
konung Erik och de tre rikena öfverlemna landet och
staden.

Samma dag, som Albrekt utfärdade denna
afträdelsehandling -- det var den 25 November 1405 --
erhöll han en förskrifning af 10 svenska och danska
herrar å 8,000 lybska mark att betalas före midsommar
följande år. Tvänne qvittens finnas ännu i behåll,
det ena å 5,000, det andra å 2,000 mark. Den tyske
fursten borde sålunda, som det synes, kunna finna
sig ganska belåten med denna handel.

Drottningen sände nu en afskrift af detta fördrag
till högmästaren, men han svarade, att han först
ville veta, hvem som skulle ersätta orden för dess
utgifter och se innebyggarne på ön betryggade för
obehagliga följder af den trohet, de visat orden,
innan han kunde inlåta sig på frågan.

Följande året förgick under underhandlingar, men i
Mars 1407 dog Conrad von Jungingen, och på sommaren
det året blef man slutligen ense på ett möte i
Helsingborg, under bemedling af den ofvanämnde
borgmästaren i Stralsund Wulf Wulflam. Konung Erik
eller hans arfvingar eller riksens råd i Danmark,
Sverige och Norge skulle i Kalmar till tyska orden
betala 9,000 engelska nobler för att få behålla hvad
högmästaren byggt på Gotland, och derefter

skulle Gotland med Visby och den nämnda byggnaden
till konung Erik öfverlemnas. Invånarne på Gotland
skulle förbinda sig till trohet mot konungen och
hans afkomlingar samt de tre rikena och erhålla
bekräftelse å sina privilegier. Den 13 November 1408
utfärdade slutligen högmästaren Ulrich von Jungingen
en fullständig afträdelsehandling.

Det var med saknad, som Gotländingarne sågo
ordensbröderna draga bort, och Visbyboarne uttalade
genom ombud gång efter annan inför högmästaren sin
önskan att få qvarstanna under orden och sin bön
om att orden ej skulle öfvergifva dem. I synnerhet
sågo de med sneda blickar murarne af det nya slottet
uppföras i höjden, och konung Erik måste, när han
1411 sjelf kom öfver till Gotland, särskildt gifva
dem den försäkran, att hvarken de eller främmande
köpmän skulle hafva någon olägenhet af slottet.

Gotland var sålunda en medlem af unionen. Det
återförenades icke med Sverige, ehuru en särskild
skatt för öns igenlösande uppbars inom Sverige,
men frågan, till hvilketdera landet ön skulle
höra, afgjordes icke derför. Här framblickar åter
Margaretas tanke om ett enda stort rike i Norden,
men konung Erik skymde bort den här, liksom sedermera
äfven i de tre rikena. Han insatte här danska fogdar
och bland dem förekommer en med det för oss svenskar
förhatliga namnet <i>Jösse</i> eller <i>Jusse Eriksson,</i> hvilken
må hända var densamme som vi sedermera återfinna
såsom konungens fogde i Dalarne.

<b>Konung Eriks förmälning.</b>

Konung Erik hade nu hunnit sitt 18:de år och
förklarades högtidligen på ett rådsmöte i Vadstena
i December 1400 för myndig i Sverige samt mot
slutet af följande året, vid ett stort unionsmöte i
Helsingborg, för myndig i Danmark.

Det senare året red konung Erik sin eriksgata i
Sverige. Den skulle enligt lag ridas före kröningen,
men han mottog likväl folkets eder och gaf konungaeden
åt folket och lofvade att land sitt råda och rike
styra, lag styrka och frid hålla -- alldeles som
lagen föreskref. Han synes dock icke hafva följt
den i lagen föreskrifna ordningen vid denna sin
färd genom landskapen. Vid detta tillfälle blef
tredjedelen af en kort förut pålagd skatt, som kallas
<i>femtonmarkshjelpen,</i> efterskänkt, en omständighet som
var beräknad att stämma folket gynsamt för den unge
konungen.

Härunder pågingo underhandlingar med England
om konungens giftermål. De voro redan började år
1400. Ett engelskt ombud befann sig då i Sverige för
att taga närmare reda på förhållandena så väl här som
i de öfriga rikena, hvilken utsigt Eriks efterkommande
hade på tronföljden i de tre rikena. En berättelse
härom insändes till det hemliga rådet i England mot
slutet af år 1400. Konung i England var då <i>Henrik
IV,</i> en man som sjelf året förut kommit i

besittning af tronen genom att derifrån undantränga sin
kusin <i>Richard II,</i> och hvars misstänksamhet var väckt
genom uppror, som hotade och sedermera utbröt. De
noggranna underrättelser, som infordrades, innan
han gaf sitt samtycke, äro sålunda lätt förklarliga,
i synnerhet som dunkla rykten hade hunnit Henriks
öron, att äfven hans föreslagne måg, konung Erik,
kommit till tronen, genom inkräktning. Med sin
första gemål, ett förnämt engelskt fruntimmer, hade
Henrik flera barn. Hans äldste son hette liksom
han sjelf <i>Henrik.</i> Dottern <i>Filippa</i> var den som var
föreslagen till konung Eriks gemål. Men på samma
gång pågingo också underhandlingar om den engelske
tronföljarens giftermål med konung Eriks syster
<i>Katarina.</i> Detta förslag förföll dock, man känner ej
af hvad anledning.

Det nämnda ombudet gjorde sig all möda att vinna
de äskade upplysningarna, men emedan endast muntliga
sådana kunde erhållas, voro de naturligtvis behäftade
med misstag. Margareta -- skrifver han -- var lagligen
berättigad till tronföljden i Norge och på visst
sätt äfven i Sverige, såsom närmaste arfvinge efter
sin son. Den fördrifne Albrekt var deremot en
inkräktare. Sverige och Danmark voro väl valriken,
men Eriks efterkommande hade dock bästa utsigten att
erhålla kronan i alla tre rikena och det af tvänne
skäl. Först och främst brukade man vanligen välja en
afliden konungs närmaste arfvinge, och för det andra
kunde denne såsom innehafvare af slotten utöfva ett
stort inflytande. -- Det kan icke undgå att väcka ens
förundran, att detta ombud ej med ett ord omnämner
unionsakten, hvari dock arfsrätten till de tre rikena
uttryckligen tillerkännes konung Eriks äldste son. Men
denna tystnad om ett så vigtigt intyg för den sak,
han hade om händer, är det bästa beviset för, huru
litet bindande man ansåg unionsaktens innehåll vara.

Underhandlingarna fortgingo sedan under de följande
åren och i November 1402 inkom äfvenledes till
det hemliga rådet i England en berättelse från
en engelsk beskickning i Danmark, att man hört af
sannfärdiga och gudfruktiga personer, att Sverige och
Danmark icke voro arfriken, utan valriken. Först 1405
kom man emellertid till något afgörande; då synes
vigseln mellan den engelska prinsessan och konung
Erik egt rum genom ombud.

Drottning Margaretas underhandlare i England
var erkedjeknen i Roskild Petrus Lycke, och han
var äfven närvarande vid vigselakten. Ett rykte
gick, att konung Henrik bjudit Lycken en årlig
penningesumma, om den påbörjade saken bragtes till
ett önskligt slut, och konungen utfärdande sjelf den 8
December 1405 ett bref, hvari han föraktar att ingen
fläck af bestickning vidlåder mäster Petrus eller
hans ambassad. -- Var ryktet sant, så bevisar det,
att konung Henrik till slut funnit de åbanebragta
giftermålet särdeles förmånligt, och det talar i sin
ordning för Margaretas anseende utom sina rikens
landamären.

År 1405 yar prinsessan Filippas afresa beslutad att
gå för sig. Hon skulle då i landstiga i Norge. I
Bergep väntade man också att

få emottaga henne och konung Erik sjelf kom till den
ändan till detta sitt rike.

Denna hans färd blef för Norge äfven en hyllningsfärd,
ty han hade icke, sedan han blef myndig, varit
der. Vi kunna härvid icke underlåta att omnämna den
instruktion, som drottningen gaf den unge konungen
med sig på denna vigtiga färd. Den visar tydligt,
huru föga hon ansåg sig kunna räkna på Eriks eget
omdöme, och huru noga hon var, att han ej skulle
afgöra något af vigt på egen hand. Vid afskedet lade
hon Erik allvarligen på hjertat att noggranneligen
öfverläsa densamma, »så att du fulleligen förstår
och vet att svara och handla».

Enligt denna instruktion skulle Erik undfägna
norrmännen med tyskt öl och med mjöd och låta
allmogen öfver allt hylla sig. Kom någon och bad
om stadfästelse på sina friheter, skulle han svara:
»Dertill kan jag intet göra, förr än min moder kommer
hit upp, ty hon vet mera derom än jag.» Blefve han
bjuden till gäst, skulle han emottaga bjudningen
och icke undandraga sig, vore det ock en bonde,
som bjöd; »han skulle icke förakta gåfvorna, att
ej folket finge en styggelse dervid». Men framför
allt skulle han vara tålmodig samt bittida och sent
uppmärksam på allt, »taga väl vara på sina ord och
icke tala i harmen». Man tycker sig höra en mor, som
förmanar sin son, då han för första gången drager ut
i verlden på egen hand. Men denne son var konung och
tjugutre år gammal. Det föll sig på längden svårt att
höra och underkasta sig sådana förmaningar. Också
finna vi snart konung Eriks öra slutet för dem.

Färden genom Norge 1405 blef uteslutande en
hyllningsfärd, ty den engelska prinsessan kom icke;
det är obekant af hvad anledning. Men sommaren 1406
affärdades af Margareta och Erik till England en
beskickning, som bestod af Thure Bengtsson (Bielke)
och tvänne danska herrar, för att emottaga den unga
drottningen.

En betydlig flotta var i England utrustad för hennes
öfverföfande, men den råkade ut för motvind och storm,
så att prinsessans ankomst blef länge fördröjd.

I Lund i erkebiskopshuset firades förmälningen --
det var mot slutet af Oktober 1406 -- och, såsom
naturligt var, samlades dit allt hvad Norden då egde
mest lysande och utmärkt.

Såsom vanligt vid sådana högtidligheter hölls äfven
tornering, och krönikeskrifvaren talar om de präktiga
hästarne och de lysande sidentygen och guldsmyckade
schabraken. Såsom hemgift skall Filippa hafva fört
med sig ett enda penning, men den var af guld och så
stor att den var värd många tusen mark.

Bland drottningens engelska följe var en riddare vid
namn Henrik Fizhugher, herre till Ravenwathe. Han
gjorde i from ifver ett besök i Vadstena kloster,
der han förklarade, att han ville grunda ett
Birgittinerkloster i England och bad att tvänne af
ordensbröderna för detta

ändamål måtte öfverskickas till England.
Grundläggningsbrefvet, som gafs i Vadstena kloster,
är dateradt den 28 November 1409.

<b>Skatterna under Margareta.</b>

»Konung skall lefva vid <i>Upsalaöd</i> och <i>kronogods</i> och
<i>årliga laga utskylder</i>», heter det i konungaeden i
Magnus Erikssons landslag. Men fall kunde inträffa,
då dessa inkomster voro otillräckliga. Utländsk
fiende kunde störa freden, inländsk man likaså, mot
båda kunde konungen behöfva hjelp i penningar. Han
behöfde det äfven vid sin kröning och eriksgata,
när han gifte bort sin son eller dotter och för att
uppbygga sina slott och Upsalaödsgods. För dessa
sex fall gaf lagen konungen rättighet att uppbära
utomordentliga gärder och stadgar äfven huru dermed
skulle tillgå. Sådan hjelp skulle nemligen beviljas
landskapsvis. Biskopen och 6 frälsemän eller, som
de kallas, <i>hofmän</i> samt 6 bondemän skulle i hvarje
lagsaga sammanträda och mellan sig öfverväga,
huru stor hjelp borde gifvas konungen.

Denna lagens föreskrift blef dock icke alltid
iakttagen. Både med afseende på gärdens ändamål
och sättet för densammas beviljande var man mindre
nogräknad, blott de store voro ense om saken. Desses
vilja var sannolikt här liksom i mycket annat lag.

Vi hafva redan omtalat att en betydlig utomordentlig
gärd pålades, så snart Margareta åtagit sig de svenska
herrarna och Sveriges rike mot Albrekt. Det blef
icke den enda. Margareta behöfde mycket penningar;
så väl krigen som godtgörandet åt Albrekt och tyska
orden gåfvo dertill anledning. Så synnerligt många år
voro icke förlidna efter beviljandet af den nyssnämnda
gärden, förr än en ny utskrefs, det var den så kallade
<i>femtonmarkshjelpen.</i>

Af en skrifvelse från drottningen till Upsala stift
ser man, att den kallades så, emedan »femton mark
voro pålagda hvar fullgärd i riket». Sannolikt
utgjorde ett visst antal bönder och landtbönder en
sådan fullgärd. Denna skatt var mycket tryckande
och allmogen knotade högt öfver densamma, så att,
när konung Erik red sin eriksgata 1401, en tredjedel
eftergafs. Redan deruti låg ett erkännande från
Margaretas sida att allmogens klagan var grundad,
och hon var nog klok att icke drifva den till det
yttersta. År 1403 aflystes helt och hållet denna
skatt. Det är eget att läsa med hvilka ord detta
återtagande sker.

»Drottningen hade nogsamt förstått» -- heter det
-- »att, synnerligen sedan hon kom till riket,
allmogen haft mycken tunga och vedermöda; men det
var det stora örlog och de många svårigheter, hvari
riket hade kommit, som hade vållat det, och det
hade ökats genom fogdarnes sjelfsvåld, girighet och
egennytta. Något hade väl kunnat bättras, men det
hade tyvärr icke skett, andra saker åter hade icke
kunnat afhjelpas. Hvad bättras kunde, det ville hon
gerna, och med Guds hjelp och af Guds nåd ville hon
derutinnan göra så mycket som stode i hennes förmåga,
hvarpå aflysandet af femtonmarkshjelpen

vore till bevis. Vänligen och kärligen ber hon alla
klerker, bönder och landtbönder att för Guds skull
förlåta henne och hennes fogdar, om de gjort dem något
emot. Vid förlust af lif och gods skulle ingen fogde,
embetsman eller länsman hädanefter hafva makt att
lägga någon skatt eller tunga på allmogen. Ville hon
sjelf eller hennes son konungen för sin nöd och för
rikets skull något synnerligt begära af allmogen,
skulle de derom tillskrifva, och hon hyste det hopp,
att allmogen då skulle gerna göra hvad den visste
vara hennes eller konungens nödtorft.»

Ordalagen påminna om ett liknande bref från Magnus
Ladulås till Helsingarne. Denne Magnus egde liksom
Margareta mycken kraft och var i ordets egentliga
bemärkelse en herskaresjäl. Men det är egendomligt
för den sanna kraften, att den lider intet af ett
erkännande, som knappast kan aftvingas svagheten.

Krönikorna omtala många urtima skatter under
Margareta, men sannolikt förekomma samma skatter
under olika namn. Så är det troligt att denna
femtonmarkshjelp är den samma som förekommer under
namn af »drottning Margaretas rumpeskatt». Den skulle
ha fått detta namn af den uppretade allmogen, emedan
den uttogs af hvart nötkreatur som bonden egde.

<i>Rökskatten</i>, en skatt som fått sitt namn deraf,
att den utgick af hvarje rök eller stuga, är likaså
troligen förblandad med den, som vi sågo rådet besluta
i Söderköping 1389. Ericus Olai, som omtalar dessa
skatter, säger sjelf att han kände dem endast af
ryktet och att han anför ryktets ord.

Utom dessa skatter pålades en skatt, som troligen
utgick under flera år, för återlösandet af
Gotland. Den fördrogs med mycken ovilja och, såsom
rimkrönikan säger, endast derför att de svenske
ej ville förlora ett land, som med rätta tillhörde
Sveriges krona. Rimkrönikans ord äro dessa:

<poem>
Och lade en skatt å Sverike så,
af hvarje stufva tolf öre Stockholms utgifva,
om de i hyllest ville blifva.
Allmogen det illa behaga,
den skatten toge de så utdraga,
det gjorde de visseliga deruppå,
att Gotland till Sverike återfå.
Det hörer med rätta till Sveriges krona vara,
ty vilja de svenske det ej umbära.
</poem>

Alla dessa skatter utgingo således i följd af krigen
och ställningen till Albrekt och användes till en
del till ändamål, som voro för riket främmande,
men kommo Danmark till godo. Det är en anmärkning,
som kan göras mot Margareta.

Dessutom behöfde Margareta betydliga summor dels för
återförvärfvandet af den mängd gods, hvilka gått
bort från kronan, dels ock för förvärfvandet af ny
kronoegendom. Detta förer oss in på ett nytt kapitel.


<b>Margareta och Adeln.</b>

Herrarne, de store, voro ingalunda Margaretas
skötebarn. Redan när hon mottog deras utskickade i
Dalaborg 4 Mars 1388, visade hon dem, att de berodde
af henne och ej hon af dem, såsom fallet varit med
de föregående konungarne. Det språk, hon förde,
ljöd också något ovanligt i de utskickades öron,
men de måste böja sig för henne.

Hvad drottningen sade var icke heller blott tomma
ord. Mötet i Nyköping och det beslut hon der genomdref
visade det. Den här beslutade reduktionen vittnar om
verklig makt hos tronens innehafvare och är må hända
Margaretas märkligaste handling, liksom utförandet
af denna reduktion vittnar om hennes klokhet.

Genom denna reduktion skulle naturligtvis adelns makt
förminskas, men derjemte förvärfvade Margareta dels
genom köp, dels genom byte, dels genom igenlösning
åt kronan en mängd, gods, hvilka således äfven gingo
ifrån adeln. Och härunder var hon ganska sparsam med
utdelandet af förläningar. Man ser tydligt hennes
afsigt att begränsa detta sjelfsvåld och denna
egenmäktighet, som varit så olycksbringande för riket
under de föregående tiderna.

»Jag skall skaka apelen, bryta bägaren och stämma
bäcken», säges Margareta halft skämtande hafva yttrat
om trenne danska herreslägter, Abilgaard, Begger
och Lembeck, hvilkas makt syntes henne allt för stor;
och yttrandet kan tillämpas på hela hennes uppförande
mot stormännen i allmänhet, äfven de svenska. Ett
medel att förringa eller liksom utspäda de förnäma
slägternas höga anseende sökte hon deruti, att hon
åstadkom giftermål mellan medlemmar af de gamla rika
slägterna och uppkomlingar. Så blef Christina Tott
gift med en Jesper Muus, ehuru hon var förlofvad med
Holger Munk, en man af gammal ätt. Det var drottningen
som förmådde åstadkomma detta. Jungfru Christina var
dock ej så alldeles nöjd med ombytet, och för att
visa sitt missnöje skänkte hon sin man en guldring
med en inlagd kopparbit och denna öfverskrift: »Acte
dig kobbernagle, du ligger i guld».

Bland gods, som af drottningen förvärfvades till
kronan, må några nämnas. Rönö i Östergötland på
Vikbolandet var ett; drottningen köpte det af
Carl Ulfsson (Sparre) till Tofta 1396. Vidare köpte
hon Ottenby gods på Öland samt en del af Fiholm i
Södermanland 1402; Sjulstad i Vreta klosters socken
i Östergötland inköptes, och år 1403 jemväl gods på
Visingsö och vid Jönköping.

År 1404 köpte drottningen af Knut Bosson och hans
moder och syster Ringstaholm i Östergötland. Dervid
gick så till: Drottningen befann sig då i Sverige
och i Februari månad var hon jemte en mängd folk
och menighet från Bråbo härad i Norrköping. Här egde
ett sammanträde rum i stora stugan i prestgården,
och inför de der församlade framträdde drottningen
och frågade, »om Ringstaholm med gård och gods
vore dömdt till kronan såsom evärdelig egendom». De
församlade svarade härtill ja. Derefter uppstod Knut
Bosson och

förklarade, att drottningen hade till fullo förnöjt honom,
hans moder, fru Margareta Dufva och hans syster
Margareta, så att han och de hade alldeles ingen
rättighet vidare till nämnda gods.

Man vet ej med visshet, om Ringstaholm var gammalt
kronogods och sålunda återdömdes till kronan. Hvad
som är visst är, att det icke nämnes bland kronogodsen
i Bo Jonssons testamente,

Samma år den 3 Maj köpte drottningen af samme Knut
Bosson Gripsholms slott. Detta var troligen gammalt
arfvegods, och drottningen fick det genom ordentligt
köp.

Ifrån detta förvärfvande af kronogods bör man noga
skilja det förvärf, som egde rum genom <i>reduktionen,</i>
eller genom att återdöma under kronan gods, som gått
ifrån henne.

Enligt derom fattadt beslut skulle reduktionen
verkställas på ett halft år, men den drog ut ända
till 13 år. I Vestergötland, Dalsland och vestra
Vermland (Nordmarken), som då utgjorde en lagsaga
1396 och 1397, i Nerike och det öfriga Vermland
1397, i Östergötland 1399 om hösten i Augusti och
med Rumlaborgs län eller den angränsande delen
af nordvestra Småland i September samma år, och
kort derefter med Stäkeholms län och »Kalmarna
foghati», som då hörde till Östgöta lagsaga. I
Södermanland började reduktionen på sommaren samma
år, i Vestmanland i Oktober, der icke mindre än 500
fastigheter reducerades från frälse till skatte. I
Småland, Tiohärads lagsaga, utfördes reduktionen
först 1405 och samma år i Finland. I Upland blef
ingen fråga om reduktion förr än 1409 om hösten;
man kan med säkerhet antaga att 1200 fastigheter der
fråndömdes frälset.

Detta återdömande under kronan eller till skatte
försiggick, såsom beslutadt var, på räfsteting, der
vanligen en rådsherre var förordnad till konungens
domhafvande. Denne jemte lagmannen i det ifrågavarande
landskapet utfärdade dombrefven och såsom nämd
omkring dem förekommer vanligen 12 bönder från det
härad, der godsen voro belägna.

Man förvånar sig öfver den långsamhet, hvarmed
reduktionen bedrefs, då den borde vara gjord inom
ett halft år. Men dels ligger en förklaring i sjelfva
sakens natur, i de svårigheter, som voro förenade
med densamma, dels var Margareta allt för klok att gå
brådstörtadt till väga. Också är det knappast troligt,
att frälset skulle så stillatigande låtit saken hafva
haft sin gång, om icke sinnena hunnit lugnas genom den
långsamhet, hvarmed reduktionen utfördes. De anförda
siffrorna gifva oss en föreställning om det stora
antal gods, som reducerades, ehuru ingen summa för
hela riket kan uppgifvas, och på samma gång se vi,
huru starkt kronans tillgångar voro medtagna samt i
följd deraf huru nödvändig reduktionen var.

Framför aljt måste vi beundra kraften och ihärdigheten
hos den qvinna, som kunde påbörja och genomdrifva ett
sådant verk. Att missnöje hos herrarne skulle uppstå,
är helt naturligt, men i de skriftliga minnesmärken,
som kommit till vår tid, finner man åtminstone

icke något allmännare sådant uttaladt, och denna
omständighet faller så mycket mer i ögonen, som man
finner ett starkt missnöje rådande hos medlemmarne
af det andliga frälset. Orsaken härtill låg deruti,
att de flesta gods, som reducerades från de andliga,
erhållits genom testamenten, och för sådana gods
lemnades vid återbärandet ingen ersättning.

Man har i våra krönikor svärtat Margaretas minne och
bland annat mot henne anfört den beskyllningen,
att hon bortgaf rikets förnämsta slott åt
utländingar. Det är i viss mån sant hvad danskar
beträffar, ty sådane innehade här slottsförläningar,
liksom äfven en och annan svensk i Danmark. Utländska
namn på slottsinnehafvare finna vi väl, men dessa
tillhörde män, hvilka redan länge varit bosatta i
Sverige och der voro genom giftermål befryndade med
svenska slägter samt i följd deraf hvad man säger
naturaliserade. Hvad nu bortgifvandet af slott
och län till danskar beträffar, låg det helt och
hållet i Margaretas plan att derigenom förbereda en
innerligare förening mellan de båda rikena -- ett mål
som hon aldrig släppte ur sigte. »Vården I mina bref,
jag skall nog bevara edra slott» -- skall hon hafva
svarat de klagande svenska herrarne, ett yttrande som
är ganska betecknande för hela hennes ställning till
dessa herrar.

På tal om adeln böra vi icke förbigå den lagstiftning,
som hos oss förekommer under namn af <i>gårdsrätt.</i> Magnus
Eriksson har först i Sverige utfärdat en sådan
gårdsrätt; Margareta också en. De innehålla
bestämmelser om ordningen vid konungens hof och om
de straff, som åtföljde ordningens brytande. Det är
af våra gamla sagor sannolikt att från gammalt
en särskild rätt varit gällande för männen i
konungens gård. Under tidernas lopp utvecklades
dessa förhållanden och på samma gång bestämmelserna
om dem, tills de slutligen under Magnus Erikssons
tid uppsattes i skrift.

Margaretas gårdsrätt är egentligen en förnyelse
af Magnus Erikssons. Straffen äro ytterst stränga,
såsom nödvändigt var, då det gälde att upprätthålla
ordning inom borg eller läger. Den, som slog en
annan, skulle få handen genomstungen med knif och
uppristad till fingern; följde sår eller blodvite
på slaget, miste den brottslige handen. Grep någon i
vredesmod till knif eller svärd, fick äfven han handen
genomstungen. Skällsord bestraffades med en månads
vatten och bröd. Stöld af ett öres värde straffades
med lifvets förlust, stöld af ett halft öre med
förlust af hud och öron, för fyra penningar mistes
huden allena. Ingen fick »dobbla» eller »leka något
taffel», sedan höfvitsmannen eller gårdsmästaren
»är mätter och hafver sagt godenatt». Brott häremot
bestraffades med en månad i tornet vid vatten och bröd
för en sven af vapen eller en skytt, underordnade
»ligge i stocken eller i kistan», en småsven miste
huden. Ingen fick bortspela sina vapen eller mera än
han hade hos sig. Den som vårdslöst umgicks med elden,
så att eldsvåda föranleddes, kastades lefvande på
elden. Den som upptände ljus eller eld i sitt rum,
sedan fogden eller gårdsmästaren gått till sängs,
straffades med vatten och bröd i tornet. Den som

klef öfver mur eller plank eller annan stängsel
ut eller in i gården, miste lifvet. Lika strängt
bestraffades äfven våldtägt.

Denna gårdsrätt var äfven gällande på rådsherrarnes
och biskoparnes gårdar, så att de egde att utöfva
öfver sina män och tjenare samma doms- och straffrätt
som konungen och drottningen. Stadgan visar oss
således en sida af lifvet på en stormans gård i
medeltiden.

Man känner ej årtalet för Margaretas gårdsrätt. Konung
Erik utfärdade en sådan år 1403.

Bland stormännen på Margaretas tid hafva vi redan
omnämnt de vigtigaste. Några kunde vara att tillägga,
om hvilka vi dock längre fram få tillfälle att
tala. Här må vi särskildt omnämna drottningens mäktige
gunstling <i>Abraham Brodersson</i>.

Såsom Sköldemärke förde herr Abraham ett svart
tjurhufvud, men han hör ingalunda till någon af de
gamla slägterna. I Småland egde han sina flesta och
betydligaste egendomar. Der och i Halland finner man
honom också tidigast som jordegare i bref af 1389. Men
han egde för öfrigt många och stora egendomar i
Vestergötland, Östergötland, Södermanland och Finland,
äfvensom i Skåne och på Seland. Före 1395 ser man
emellertid föga till honom, men sedan finner man
honom deltagande i tidens vigtigaste handlingar.

Abraham Brodersson beskylles för ett våldsamt och
tygellöst lefverne. En anteckning i Vadstenamunkarnes
dagbok säger om honom, »att han var nästan den
förnämste i riket, men en grym tyrann mot ädlingar,
fattiga, biskopar och klerker och att han i hela sitt
lif var en stor förförare af flickor.» Och i detta
omdöme om honom sammanstämma många samtida intyg.

En gång hade Filip Bonde, som sedermera blef riksråd,
köpt gården Karlsbol af en Offe Nilsson. Någon
tid derefter kom samme Offe i tvist med en ölkona
(krögerska) och slog till henne med ölkannan. Abraham
Brodersson tog då allt Offes gods i besittning
och äfven den af Filip Bonde köpta gården. Denne
klagade, men först år 1422 fick han gården tillbaka
genom östgötalagmannen Gerdt Jönssons utslag. Det
var troligen ej det enda maktmissbruk, som föll herr
Abraham till last, ehuru inga särskilda underrättelser
kommit till oss. Men i Geheimearkivet i Köpenhamn
finnes en bok, som innehåller en förteckning öfver
riksarkiverna i Vordingborg och Kalundborg, hvilken
förteckning konung Christian I lät uppsätta, och deri
förekommer en anteckning att i en brefask, märkt med
|=|, förvaras bref om gods, som herr Abraham fick
af rätte egare <i>med tvång,</i> och de hade godset gerna
behållit och måste dock mista det och fingo der icke
fullt värde för.

Rimkrönikan är den enda, som uttalar ett berömmande
ord om denne man. Det var den manligaste riddare,
konungen egde, säger hon.

<poem>
Herr Abraham den riddare månde heta.
Länge skall man tocken leta,
som är så vis och så rik.
till manhet är ej hans lik.
</poem>


Riddar Abraham skall hafva varit drottning Margareta
synnerligen kär. Men huru han vann denna ynnest, är
obekant. Det är möjligt, att modet växte hos mannen
af denna ynnest och att han derigenom väckte afund
och hat emot sig. Prakten vid hans hof och mängden af
tjenare var till och med större än hos konungen sjelf,
och en krönikeskrifvare ger vid handen, att detta
äfven hos konungen väckt ovilja mot riddaren.

Vi hafva sett, att han var mycket brukad i sin tids
händelser, och när kriget mot Holsteinarne utbröt,
hvarom här nedanför, var han äfven med. Men här stod
hans ofärd honom nära.

Abraham Brodersson låg 1410 om hösten med hären
framför Sönderborgs slott på ön Als, hvilket slott
måste formligen belägras. Då blef han plötsligt gripen
och stäld inför rätta samt dömd till döden. Han
halshöggs den 28 Augusti. Man känner ej, på hvad
grund han dömdes, om det var derför att belägringen
misslyckades eller af andra skäl.

Drottning Margareta lät år 1412 vid Lunds domkyrka
uppföra ett kapell med altare och glasfönster,
der messa skulle hållas för riddarens själ till
domedag. Drottningen skänkte för detta ändamål allt
sitt gods i Thuringe i Oxie härad och 100 marker
lybska. Stiftelseurkunden har en öfverskrift, som
visar att messorna höllos för både drottningens och
riddarens själaro. Äfven i Roskild hade riddaren ett
altare, der messor sjöngos för hans väl. Det hviskades
om ett innerligare förhållande mellan den aflidne och
drottningen och en visa sjöngs om drottningens kärlek,
hvari såsom omqväde förekommer: »hela skogen är full
utaf Abram.» Härom kan man dock intet med visshet
säga.

Cecilia Nilsdotter hette riddar Abrams husfru, och
hans dotter Birgitta var gift med Uplandslagmannen
Thure Stensson (Bielke). Hon fick en plötslig
död. Hon befann sig en gång tillsammans med riddaren
Lars Ulfssons dotter och en adelig jungfru från
Danmark samt en bondflicka i en lada, då eld der
plötsligt utbröt, och alla innebrändes med undantag
af bondflickan, som undkom lågorna endast med några
brännsår. Det tilldrog sig år 1415.

Ett par år förut hade konung Erik återskänkt riddar
Abrams till kronan indragna gods till hans måg, den
mäktige Thure Stensson, och 1414 afgaf denne och
hans fru samt Abrahams enka, som gift om sig med
Bonde Jacobsson, en förklaring, hvari de erkände
sig hafva fått allt af konungens synnerliga nåd,
emedan de icke kunde fordra något efter riddaren,
som för sitt brott pliktat med lifvet.

Vi vända oss nu från de verldslige store till de
andlige.

<b>Margareta och presterne.</b>

Här möter oss ett motsatt förhållande af hvad vi sågo
rörande de verldslige store. Margareta var kyrkan och
presterskapet uppriktigt

tillgifven. Det hade inplantats hos henne från
tidigaste barnaåren. Hennes hofmästarinna, den stränga
och fromma fru Märta, S:t Birgittas dotter, som tog
hennes uppfostran om hand, när hon vid 12 års ålder
blef konung Håkans brud, och som med samma ris agade
både drottningen och sin egen dotter Ingegerd, ingöt
hos den blifvande herskarinnan öfver Nordens trenne
riken den fromma vördnad för kyrkan och dess tjenare,
som utmärkte den heliga Birgittas slägt. Också
bibehöll Margareta alltjemt den tillgifvenhet för de
andliga, som hon såsom barn insupit. Mest visade sig
detta i afseende på Vadstena, der hennes fostersyster
Ingegard en tid var abedissa. Gerna älskade hon, när
hon uppehöll sig i Sverige, att tillbringa någon tid,
ibland längre, ibland kortare, i Vadstena kloster.

En gång kom hon dit -- det var sjelfva julafton 1403,
samma år som hon om våren aflyste femtonmarkshjelpen
-- för att der tillbringa julen i andakt och
botgörelse. Hon dröjde då qvar långt in i Januari
månad det påföljande året. När det led mot slutet, att
hon skulle draga derifrån, bad hon på det ödmjukaste
munkarne och nunnorna, att hon skulle blifva upptagen
i deras samfund och sålunda blifva delaktig af deras
böner och goda verk. Detta bifölls naturligtvis, och
när dagen för hennes afresa var inne, sammankallade
hon i samtalsrummet först systrarna och sedan bröderna
samt kysste till stärkande af sitt systerskap alla
på handen. En af bröderna, en lekman, höljde dervid
sin kåpa omkring handen, när han framräckte den. Men
drottningen sade: »Nej! Tag du bort kåpan och räck
fram din bara hand, ty nu är jag ju din syster.»

Som ett motstycke härtill -- den föregående berättelsen
finnes antecknad i Vadstenamunkarnes dagbok -- berättar
Ericus Olai ett drag af drottningen, som ingalunda
vittnar om någon öfverdrifven vördnad för de andliga
fäderna. Den gamle erkebiskop Henrik i Upsala hade
i sina dagar samlat en betydlig förmögenhet. Han
dog i Mars 1408, en månad efter sedan han uppsatt
sitt testamente, hvari han gifver all sin egendom,
löst och fast, till Upsala domkyrka. Men kyrkan
fick dock icke mycket godt af allt erkebiskopens
guld och silfver. Det nedlades visserligen i en
jernbeslagen kista för att föras från biskopens gård
till domkyrkan, och när kistan vederbörligen stod
på sin plats på vagnen, steg domprosten Andreas upp
och satte sig för säkerhets skull på kistan, och
så bar det af. Knappt hade dock domprosten kommit
med den dybara skatten ett stycke på vägen, förr än
drottningens fogde kom, och stötte honom af kistan
och försvann med denna och allt hvad hon innehöll.

Allt detta är väl icke att fatta alldeles efter
orden. Ericus Olai var i allmänhet ingen vän af
Margareta. Han säger om henne, att danskarne vördade
henne som en gudinna, men att svenskarne höllo henne
för en helvetespina. Vare härmed huru som helst,
visst är, att Margareta på intet vis så gynnade de
andlige, att hon derför lät kronans fördel fara.


Det ser man af reduktionen, som drabbade kyrkan
ganska hårdt. Missnöje uppstod också hos kyrkans
män, och man ser spår deraf redan 1403, ehuru det
i allmänhet tillbakahölls och undertrycktes, så
länge Margareta lefde. Det nämnda året skickade
Linköpings domkapitel -- Knut Bosson innehade då
sedan år 1391 Linköpings biskopsstol -- ett ombud
till Rom att klaga öfver de oförrätter, kyrkan
dagligen fick utstå och nu hade lidit under en tid
af 40 år. Sex år derefter, när samma kapitel skulle
utse ett ombud till kyrkomötet i Pisa, som då skulle
sammanträda, skrefvo domherrarne ett bref till rådet
och förklarade, att de voro stympare och olärde i
jemförelse med de i mötet deltagande, högt upplyste
herrar och män, hvilka instälde sig der med mycken
prakt och ståt. De anförde som exempel biskopen af
Würtzburg, som drog dit med 300 hästar, under det
att de voro så plågade af tyranniska fogdar, att de
icke vågade öppna munnen en gång, och beröfvades af
dem vid verldsliga domstolar kyrkans gods.

Det är att märka, att öfverläggningen om kapitlets
deltagande i kyrkomötet fördes, medan stiftets biskop
vistades hos drottningen.

Men först sista året af Margaretas lefnad, på ett
kyrkomöte i Arboga, en månad före drottningens
död, uttalade sig de andlige herrarnes missnöje
öppet. Man fattade här muntligen det beslut, att ingen
lekman finge döma öfver kyrkans gods och att allt,
som blifvit kyrkan afhändt genom utslag, fälda
af endast lekmän, var ogiltigt. Man hade hittills
tegat vid hvad som skett, emedan konungen sällan höll
ting här i landet, men nu, sedan man kunnat
finna tjenliga domare, hade man för afsigt att vid
första tillfälle bistå de kyrkor, som varit utsatta
för dylika oförrätter. -- Tvänne gods dömdes vid samma
tillfälle åter under kyrkan från kronan. Dock fingo
de andlige fäderne erfara, att de härutinnan föga
förmådde utan hjelp af konungamakten. Ty det ena
godset fick ej kyrkan tillbaka förr än 1414 och det
andra först 1440.

Ännu en omständighet böra vi omnämna, medan vi
sysselsätta oss med presterna. Det är erkebiskopsvalet
efter erkebiskop Henrik. Konungen ville nämligen hafva
till erkebiskop i Sverige sin kansler för Danmark
<i>Johannes Gerkesson (Jerechini),</i> och lyckades äfven
få sin vilja fram, ehuru domkapitlet i Upsala redan
gjort sitt val.

Strax efter erkebiskop Henriks död sammanträdde
nämligen kapitelsherrarne i Upsala och valde
domprosten, den ofvannämnda Andreas Johansson, till
erkebiskop. Det var en man af mycket anseende, som
redan var intagen i konungens råd. Om valet uppsattes
en särskild skrift, hvari domprosten erhåller mycket
beröm för sina insigter, fromhet, erfarenhet och
kraft, och med denna skrifvelse sändes särskilda
utsedde till påfven <i>Gregorius XII.</i>

Men äfven konung Erik anmälde sin man hos samme påfve,
hvilken också gaf konungens man företrädet. Det var
dock icke så alldeles lätt att komma ifrån Andreas;
men drottning Margareta anvisade en

utväg. Hon föreslog nämligen att insätta Andreas på
den lediga biskopsstolen i Strengnäs, hvilket också
skedde, ehuru förhållandet här var det samma som i
Upsala, nämligen att domkapitlet valt en annan man
till biskop. Denne, som till och med stadfästades
i sitt embete af påfven Gregorii motpåfve -- ty
kristenheten hade då i följd af en söndring inom
kyrkan tvänne påfvar -- kunde icke hålla sig qvar emot
den af konungen gynnade Andreas.

Båda valen utvisade en ovanlig makt samlad i konungens
hand.

<b>Kriget om Sleswig.</b>

När hertig Gerhard dog (1404), voro hans tvänne söner,
Henrik och Adolf, minderårige. Kort derefter födde
hans hertiginna, Elisabeth af Braunschweig, en son,
som fick namnet Gerhard efter fadern.

Hertigen hade väl, när han drog bort till striden
mot Ditmarskerne, förordnat hertiginnan jemte fem
holsteinska riddare till förmyndare för sina barn, i
händelse någon olycka skulle träffa honom; men hertig
Gerhard hade en broder, som ett par år förut blifvit
biskop i Osnabrück, och denne var en ärelysten
man, som nu uppträdde med anspråk att blifva sina
broderbarns förmyndare. Han låg redan förut i tvist
med sin bror om delningen af Holstein<footnote>
Det var troligen derför som Gerhard uteslöt sin
bror från förmynderskapet öfver sina barn.</footnote>
och hade
redan med en här kommit inom grefskapets gräns, då
underrättelsen kom, att Gerhard hade stupat. Grefve
Henrik ryckte framåt och vann en seger öfver
Elisabeths folk samt bemäktigade sig Segeberg och
Rendsborg. Nu ingick man en förlikning, hvarigenom
grefve Henrik fick behålla en del af Holstein, men
afsade sig förmynderskapet öfver hertigdömet.

En så vigtig händelse som hertig Gerhards död undgick
icke drottning Margareta. Hon vistades då i Sverige,
men så fort hon fick underrättelse om hertigens
nederlag och död, skref hon både till enkehertiginnan
och till hennes svåger, grefve Henrik, för att
åstadkomma förlikning, hvilken skulle afslutas under
hennes och Hansestädernas bemedling. Det gick dock
icke så lätt den tiden att erhålla underrättelser och
att få en skrifvelse fram till ort och ställe. Också
var förlikningen mellan Elisabeth och Henrik redan
uppgjord, innan drottningens bref framkom. Men
Margareta flyttade snart närmare denna vigtiga punkt.

Följande året begaf hon sig sjelf till Sleswig,
och mellan henne och Elisabeth uppstod snart ett
vänligt förhällande. Hertiginnan Elisabeth var ett
svagt fruntimmer och ingalunda vuxen de tider, i
hvilka hon lefde. Det var derför lätt för Margareta,
denna kraftfulla och mäktiga ande, att vinna ett stort
personligt inflytande öfver hertiginnan, som, omgifven
af fiender på alla håll, också till slut kastade sig
helt och hållet i drottningens armar. Allt var oro i
hertigdömet. Ej blott i sin svåger hade hertiginnan
en ständigt vaksam och farlig fiende,

Ditmarskerne hotade på den andra sidan, och
hertigdömets mäktigaste riddare Claes Lembeck låg i
öppen strid med hertiginnans drots, Erik Krummedige.

Det var sålunda godt att hafva en sådan vän att lita
sig till, som drottning Margareta. Och Margareta
var dertill en, som ej blott hjelpte med goda råd,
hon hade äfven tillgång till sådant, som vid alla
tillfällen är nödvändigt -- penningar. Hon lånte den
betryckta hertiginnan den ena summan efter den andra,
och i samma mån ökades drottningens inflytande.

Oegennyttig var dock icke Magaretas hjelp. Hon hade
sitt mål stadigt i sigte, och detta mål var detsamma
som Valdemar Atterdags, detsamma som de föregående
danska konungarnes, allt sedan den olycksaliga stund,
då södra Jutland skildes från riket: att återvinna
denna landsdel till riket. Redan förut hade hon dels
genom köp, dels i pant bekommit en mängd gods och
enskilda gårdar i hertigdömet; nu tycktes hon komma
sitt mål närmare än någonsin. Hertiginnan lemnade
sin äldste son till drottningen att uppfostras vid
hennes hof, hennes ena dotter Ingeborg insattes
af drottningen såsom nunna i Vadstena kloster<footnote>
Detta skedde 1408, ehuru prinsessan då endast var
11 år gammal, så att drottningen derför måste utverka
särskildt tillstånd af påfven.</footnote>,
och hertigdomets förvaltning samt förmynderskapet
öfver de unga grefvarne uppdrogs åt konung Erik såsom
länsherre. Härunder kom det ena slottet och häradet
efter det andra i drottningens och
konung Eriks händer, den sleswigska adeln och presterne vore
dem tillgifna och tyskarne höllo på att förlora allt
inflytande. Ett par fredsår till, och de hade
trängts ut ur Danmark så tyst och stilla, att de
sjelfve knappt vetat, huru det gått till.

En fans dock, som genomskådade drottningens
planer. Det var hertiginnan Elisabeths svåger,
grefve Henrik. Och han beslöt att draga ett streck
öfver drottningens räkning. Första vilkoret var att
söndra hertiginnan från drottningen, och det var
hög tid, ty drottningen hade satt sig i besittning
af hela landet, med undantag blott af Sleswig och
Gottorp. Förhållandet började också snart blifva
spändt mellan Elisabeth och Margtareta, och den
ömsesidiga misstron växte med hvarje dag, så att det
till slut blef ett allmänt samtalsämne. Drottningen hade
då ett personligt möte med hertiginnan och förmådde
henne, för att visa osannfärdigheten af det gängse
talet, att på en kort tid till sig aflåta Gottorps
slott, och hertiginnan gick in på detta förslag.

Man begaf sig i följd häraf till Gottorp och, när
man trädde in i slottet, tecknade drottning Margareta
ett kors på porten, liksom om hon dermed ville taga
slottet i besittning. Uppe på slottet väntade en
furstlig måltid, och allt var glädje och skämt,
när man satte sig till bords. Så förgick en stund,
då en af dem, som följde med drottningen, hviskade
henne något i örat. Drottningen reste sig häftigt
upp från bordet och vreden flammade ur hennes stora
mörka ögon. Hertiginnan Elisabeth blef förskräckt,
men hann ej yttra ett enda ord,

förr än drottningen omtalade hvad som blifvit henne
sagdt, att ett af tornen vår fyldt af beväpnade, och
förebrådde hertiginnan, att hön så förrädiskt traktade
efter hennes lif och frihet. Hertiginnan gjorde allt
för att lugna den upprörda drottningen, men det var
att tala för döfva öron. Gråtande af vrede lemnade
Margareta gästabudssalen och slottet.

Så berättas om brytningen mellan drottningen och
Sleswigs hertiginna. Hvad som deraf kan vara sant,
är omöjligt att säga, men säkert är, att med
begynnelsen af år 1409 var det goda förhållandet slut
och följande året började kriget.

Sent om aftonen den 17 Februari 1410 kommo några
Holsteinska riddare till Flensborg, der Sleswigs
biskop, danskvännen, den gamle Johan Skondeleff
residerade, inträngde i hans boning och mördade
hans hofmästare, misshandlade hans gårdsfolk och
sårade biskopen sjelf, hvarpå de tvungo, honom att
halfnaken, som han var, krypande på händer och
fötter sätta sig upp på en raggig, halt häst. Sålunda
fördes han genom landet och kastades i fängelse.

Denna illbragd uppväckte konung Eriks vrede och han
inbröt i hertigdömet med tvänne härar, af hvilka den
ena följde vestra, den andra under konungen sjelf
östra kusten. Den förra var redan stadd på återtåg
efter att grundligt hafva plundrat Friserne, då
plötsligt på Soldrups hed nära Egebäck Friserne under
grefve Henrik stormade fram emot den och tillfogade
den ett fullkomligt nederlag.

Kungen sjelf i var deremot lyckligare. Han kom
ända ned till Flensborg och intog Als med undantag af
slottet Sönderborg, som formligen måste belägras. Det
var denna belägring som anförtroddes åt den svenske
riddaren Abraham Brodersson, hvars sorgliga slut vi
redan känna.

Nu ingicks väl en förlikning mellan konungen och
hertiginnan, men den bröts omedelbart derpå, och
konungen förklarade i sin häftighet hertigdömet vara
ett förbrutet län, som han indrog till kronan. Frågan
antog härigenom en allvarsammare karakter. Dock
lyckades det Margareta att åstadkomma ett stillestånd
på 5 år, hvilket afslöts på ett möte i Kolding 1411
den 24 Mars, der äfven en mängd svenska riddare
voro närvarande och med sina sigill undertecknade
stilleståndsbrefvet

Det ingångna stilleståndet blef snart brutet. Några
holsteinska riddare togo Flensborg, och kriget hotade
att åter flamma upp. Det förekoms dock af Margareta.
Hon lyckades ännu en gång att mäkla fred, och man
öfverenskom att tvisten skulle afgöras af hertig
Ulrik af Meklenburg, som året förut mot 500 mark
årligen förbundit sig till drottningens och konung
Eriks tjenst.

Hertig Ulrik dömde så, att staden Flensborg skulle
till drottningen återlemnas, och om Flensborgs slott
ville han ransaka närmare. Detta utslag fäldes
den 5 Oktober 1412 och fyra dagar derefter kom
drottningen seglande till Flensborg. Sannolikt var
det öfverenskommet,

att hertiginnan Elisabeth här skulle vara henne
till mötes, ty Margareta lät gifva sig ett bevis,
att hon denna dag -- den 9 Oktober -- infunnit sig
på Flensborgs slott för att svara på hertiginnans
fordringar, men att hvarken hertiginnan eller
någon annan å hennes vägnar varit der till möte.

<b>Drottning Margareta dör.</b>

Sedan var drottningen qvar i Flensborg under Oktober
månad. Må hända ville hon på nära håll afbida något
tillfälle till tvistens afgörande. Något sådant
yppade sig dock ej, utan drottningen gick ombord på
sitt skepp i hamnen.

Men här öfverraskade döden drottning Margareta. Hon
insjuknade plötsligt i pesten, och om natten mellan
den 27 och 28 Oktober 1412 uppgaf hon sin anda, medan
stormen tjöt och ett häftigt oväder rasade, som om
naturen sjelf i hennes dödsstund velat förebåda den
myckna oro, som väntade hennes riken.

Drottningens lik fördes till Sorö, der hon begrofs
vid sidan af sin fader, Valdemar Atterdag. Men
år 1423 lät konung Erik föra sin välgörarinnas
stoft till Roskilds domkyrka. I högkoret bakom
altaret ses här en präktig grafvård. Den är af svart
marmor och ofvanpå höjer sig en qvinnofigur i hvit
alabaster. Vården restes af konung Erik, och dag i
och natt sjöngos här sånger för den döda drottningens
själaro, tills med en ny tid renare begrepp om både
detta och det tillkommande lifvet kommo. »I sitt lif
var hon» -- tecknade Vadstenamunken i klostrets
dagbok om Margareta -- »i afseende på demta verldens
goda den lyckligaste.»

Något mer än en månad förut hade drottningens
fostersyster, den fromma Ingegerd Knutsdotter,
abbedissan i Vadstena, skilts hädan. »Hon fick» -- står
det i klostrets dagbok -- »efter som menniskor döma det
bästa slut.» Hon var klostrets första vigda abbedissa,
sedan det blifvit »tillslutet om systrarna». Hon
var blott 18 år, när hon kom till klostret, och blef
1388 vid 33 års ålder dess föreståndarinna. Hennes
styrelse af klostret var icke lugn. En månad efter
hennes invigning -- det var den 15 Juni vid midnatt
-- utbröt en häftig eld, som lade en stor del af
klostret i aska. Sedermera uppstod missnöje inom
klostret mot abbedissan, och hvarken hennes frändskap
till klosterordens stiftarinna eller drottningens
vänskap kunde stilla systrarnas vrede. Abbedissan
beskyldes för åtskilligt. Hon var egenmäktig, hette
det; hon försummade gudstjensten, öfverträdde stadgan
och förskingrade klostrets egendom, ja, man ville
till och med beskylla henne för lösaktighet. Striden
inom klostret gick så långt, att hon afsattes.

Biskop Knut i Linköping kom väl till Vadstena och
förklarade, sedan han undersökt förhållandet, att
abbedissan var oskyldig, men Ingegerd afsade sig
sitt embete och tog sitt rum bland de öfriga

systrarna. Det skedde i Februari 1403, samma år som
hennes fostersyster, drottningen, kom till klostret
om julen och lät inskrifva sig som klostersyster
»utanför».

En lång tid före sin död var Ingegerd plågad af
mycken svaghet, ehuru hon icke alltid behöfde
intaga sängen. Under sin sista sjukdom bekände hon
af uppriktigt hjerta alla sina synder och till
slut, sedan hon anammat de heliga sakramenten,
föll hon tillbaka på sängen och hviskade, i det hon
hårdt tryckte krucifixet mot sitt bröst: »O Maria,
du mildaste Guds moder, stå mig nu bi». I detsamma
löstes hennes ande ur den kroppsliga hyddan.

Hon begrofs under trappan bakom högaltaret.

*

Det är alltid med en egen känsla man stannar vid
en mensklig storhets graf. En hel lefnad ligger
framför en, ett afslutadt helt som väntar sin dom;
men på samma gång -- huru mycket derinom, som är
ofullkomligt, liksom endast påbörjadt, framkastadt
likt en aning, hvars verklighet först visar sig i
tidernas fjerran. Det är förgängligheten som talar
ur den mäktiges graf. Men det är blott en del af
hans verk som faller tillsammans till stoft: det,
hvartill storheten var ett redskap i Guds hand --
det blifver. Ty hvarhelst en mäktig ande verkar i
sanningens tjenst, der är det Gud som verkar genom
honom. Och denna del af hans arbete blifver hans
bästa minnesvård och står ännu, sedan bullret af
hans bragder tystnat och glansen af håns verk bleknat
bort. Allt detta är blott ställningsvirke, som tages
bort, sedan byggnaden är färdig.

Blickar man från Margaretas graf tillbaka öfver
hennes lefnad från den stund hon som en 12-årig
flicka kom till Norges rike, som dess konungabrud,
och tills hon utandades sin sista suck på skeppet i
Flensborgs hamn -- och ser man, huru hon vinner kronor
och hjertan samt så småningom steg för steg tillkämpar
sig segrar, der män före henne lidit nederlag, så
böjer man sitt hufvud af vördnad för kraften och
fastheten i denna vilja, för allvaret och lugnet i
detta förstånd, för fromheten i detta hjerta.

Men hvad är öfrigt af denna storhet, hvad blef
beståndande af denna verksamhet? Strider kommo
och åter strider, och hat och afund närdes och
växte i brödrafolkens hjertan. Ser man på freden
och lugnet, som rådde under Margareta, och på
denna oöfverskådliga rad af strider efter henne,
innan åter freden blef bofast inom Sveriges land, så
liknar hon en utpost, en enstaka klippa i hafvet, som
står der endast för att visa seglaren från fjerran,
att bakom bränningarna finnes land. Ser man åter på
hvad hon sjelf ville, låter man tanken hvila vid detta
storverk, som förskaffat henne tillnamnet af »Nordens
Semiramis», så måste man medgifva, att fåfängan af
menskliga sträfvanden sällan följt storheten så tätt
i spåren. Sjelfva det hat, som

unionen födde, föll öfver Margareta tillbaka och
skymde bort det goda, hon utfört.

Krossandet af stormännens sjelfsvåld, nedbrytandet
och sammantvingandet af alla dessa enskilda viljor,
som hvar för sig sträfvade till sitt eget mål utan
afseende på det helas -- ensamt detta är i och för sig
ett storverk, som alltid skall breda en gloria kring
Margaretas minne. Men det stora riket, som hon sökte
skapa -- deraf blef intet. Snarare förhindrades detta
syftes verkliga uppnående genom det nationalhat,
som de ständiga striderna födde, och det begär att
betrakta Sverige som ett underkufvadt land, hvarifrån
de danske konungarne, hennes efterföljare, aldrig
kunde skilja sig.

Det går i Danmark om Valdemar Atterdag och Margaretas
födelse en sägen, som påminner om Valdemar Seier och
Kullamannen. Konungen -- heter det -- stannade en gång,
när han skulle stiga till häst, med foten i stigbygeln
och blef så stående till förundran för alla. Omsider
vågade en af hans svenner fråga honom, »hvarför han
blef så stående». Och konungen svarade: »Om du nu icke
kan få mig att veta, hvad jag tänkte, så må du aldrig
mer visa dig för mina ögon». -- Svennen vandrade bort,
men visste ej, hvart han skulle vända sig. Då blef
han i skogen varse en qvinna, som satt vid en eld och
som sporde honom, »hvarför han var så bedröfvad». När
han nu hade omtalat för henne sitt ärende, log hon och
sade: »Helsa din herre och säg honom, att Sverige kan
väl komma till Danmark, när han åter vill taga till
sig sin drottning.» Konung Valdemar lefde nämligen
i oenighet med sin drottning, som hölls i flera års
fängelse på Sjöborgs slott. Orsaken skall hafva varit
ett äldre kärleksförhållande melfen drottningen och
en Folkvard Lagmansson, hvarom en visa sjöngs både i
Danmark och Sverige. Nu återsåg emellertid konungen
sin gemål och 9 månader derefter föddes Margareta.

Sägnens inre mening är naturligtvis den, att
Valdemars dotter utförde, hvad som icke var honom
sjelf förunnadt, nemligen att förena Sveriges
rike med Danmark. Men sägnen visar på samma gång
Danmarks uppfattning af Kalmareunionen. Och det var
just unionens olycka, att denna uppfattning blef
sådan. Ty deruti ligger den svenska nationalitetens
död, och utan tvifvel var detta en af orsakerna till
unionens upplösning.

Det finnes dock ingen handling af Margareta
som bestämdt utvisar, att hon sjelf föredrog sitt
fädernerike framför sin mans. Hon synes hafva haft ett
högre mål, och det bekanta uttrycket, som hon skulle
hafva haft till sin efterträdare: »Sverige skall föda
er, Norge skall kläda er, men med Danmark skall ni
värja er» -- har hon i sjelfva verket aldrig fält.

Det är efter de oftanämnde Ericus Olai och Olaus
Petri som man anfört detta yttrande, men ingendera
af dessa författare påstår, att det kommit från
Margareta, och den förre, som ingalunda var skonsam
i sitt omdöme om unionens stiftarinna -- han skref
nämligen på en tid,

då hatet och missnöjet var stort mot Danmark --
säger till och med uttryckligen, att rådet gafs åt
den andre unionskonungen<footnote>Kristoffer af Bayern.</footnote>.

Danska författare säga, att Margareta tog Sverige
med vapenmakt, och denna åsigt finner man till och med
i senare tider uttalad<footnote>
Så säger <i>Holberg</i> i sin historia: »Föreningen mellan
Sverige och Danmark var alldeles icke så otvungen,
emedan den blef befordrad icke mindre med svärdet
än med persuasioner;» -- och <i>Allen</i> i en af de äldre
upplagorna af sin handbok i Danmarks historia: »Det
låg något sårande för den svenska nationalkänslan i
den omständigheten, att föreningen ursprungligen var
åstadkommen genom vapenmakt.» Vi må dock här tillägga
att detta yttrande icke återfinnes i den 5:e upplagan
af Allens historia, hvilken utkom 1854.</footnote>.
Det är sant, att Margareta
måste kämpa sig till Sveriges krona med vapen i
hand. Men var det ett eröfringskrig? -- Margareta var
utvald af Sveriges mäktigaste herrar till Sveriges
drottning, medan Albrekt ännu var Sveriges laglige
konung, och hennes krig var ju sålunda ett inbördes
krig mellan tvänne regenter öfver samma land,
hvilka hvardera ansågo sig vara i sin goda rätt,
Margareta må hända läggande till sin den åsigt, som
utan tvifvel alltjemt varit rådande inom hennes mans
familj, att Albrekt i sjelfva verket icke var annat
än en inkräktare af denna familjs äldre rättigheter.

En god del af Sverige egde Margareta redan innan
kriget med Albrekt började, och denna del hade hon
fått genom de svenska herrarnes öfverlåtande deraf,
utan att ett svärd behöft dragas. Det öfriga eröfrade
hon, men Sverige deltog sjelft i denna eröfring lika
mycket som Danmark och Norge, och ovissheten om,
hvilken som anförde den förenade hären vid Falköping,
antingen det var en dansk eller svensk, Ivar Lycke,
Henrik Parrow eller Erik Kettilsson, lärer väl icke
vara något bevis för att Danmark eröfrade Sverige.

En omständighet, som mer än andra talar för Margaretas
oveld i detta afseende, är väl den, att sjelfva det
möte, der man skulle underhandla om de tre rikenas
förening, hölls i en svensk stad, och att den förste
unionskonungens kröning skedde dersammastädes. I
utkastet till föreningsurkunden intager äfvenledes en
svensk man, Carl Ulfsson till Tofta, främsta rummet.

Lemnar man åt sitt värde de gångna tiders hat
och låter den färg, hvarmed de belägga Margareta,
försvinna, qvarstår för oss en qvinna, hvars makt
och framgång grundade sig på djup menniskokännedom,
kraft, lugn, klokhet och allvar samt oskrymtad
fromhet. Hvad särskildt Sverige beträffar, höll hon
strängt på kronans rätt, men någon orättfärdighet
dervid kan icke på grundade skäl tillvitas henne,
lika litet som det hån mot land och folk och den
lösaktighet i sitt lefverne, hvarför hon blifvit
beskyld.
</chapter>

<chapter name="2. Erik af Pomern.">
<h2>2.

Erik af Pomern.</h2>

Tvänne tilldragelser fästa ovilkorligen
uppmärksamheten på sig under Eriks regering, de äro:
<i>holsteinska kriget</i> och <i>befrielsekriget i Sverige under
Engelbrekt.</i> Vi kunna derför lämpligen indela denne
konungs historia i tvänne afdelningar, af hvilka den
förra visar oss de förenade rikena i förhållande till
utlandet, den senare mera uteslutande tillhör Sveriges
historia, men, innan vi beskrifva fortsättningen af
det krig med de holsteinska grefvarne, som vi sågo
begynna redan under Margaretas tid, böra vi följa
unionskonungen till vårt eget land, der han vistades
året efter sin fostermoders död.

Här utfärdar han i Fastan (den 9 April 1413) en
förordning om räfsteting, enligt hvilken två sådana
ting årligen skulle hållas i hvarje lagsaga. Biskop
och lagman samt med dem två af domkapitlet och vissa
rådsherrar skulle sitta som domare, och hvad de dömde
skulle vara lika gällande, som om konungen sjelf fält
domen. Den härom utfärdade stadgan gäller Upland,
men deri yttras, att liknande skulle utfärdas till
de öfriga landskapen. I Upland förordnades såsom
räfstetingsledamöter bland rådsherrarne Krister
Nilsson (Vase), Nils Bosson (Natt och Dag), Nils
Korkäd, Knut Ulfsson och Gotschalk Bengtsson,
hvilka samtlige voro riddare, samt Erik Nilsson
»af vapn». Lagman i Upland var då Ture Bengtsson
(Bielke).

Det förtjenar anmärkas att tre dagar derefter eller
den 12 April utfärdades af rådet i Stockholm ett öppet
bref, hvari det förklaras, att rådet uppmanat och bedt
konungen att låta hålla räfsteting öfver riket och
låta sådana bref derom utgå, som nu från Stockholm
utfärdades.

Äfven till Finland sträckte sig konungens
omsorger. Här inrättades en <i>landsrätt</i><footnote>
Må hända inrättades dock denna landsrätt redan
1407, då konung Erik gjorde en resa genom Finland.</footnote>, hvilken
skulle »höra och rätta all ärende der i landet och
skipa allom rätt, fattigom och rikom». Denna landsrätt
skulle sitta i Åbo en gång om året och biskopen i
Åbo jemte några af domkapitlet samt de rådsherrar,
som i den landsändan voro, äfvensom lagmannen
jemte alla häradshöfdingarne och konungens fogdar
sitta som domare. Ordförande valdes af landsrättens
ledamöter bland rådsherrarne och denne egde konungsdom
döma. Inga andra mål skulle vid landsrätten upptagas
än sådana, som blifvit dit vädjade från härads- eller
lagmansting, för så vidt det icke rörde käromål mot
lagman, biskop eller konungs fogde.

Landsrätten ålades tillika att draga försorg om
att allmogen icke i oträngda mål måtte komma till
konungen; »den skulle skilja» -- heter det -- »mellan
alla, såsom den för Gud ville försvara».

Finland utgjorde då ett enda lagmansdöme och det
ligger för öppen dager, huru omöjligt det skulle vara
för den ende lagmannen att



ensam räcka till för det stora, vidsträckta landet. Detsamma
var ock fallet med landsrätten. Båda dessa saker
blefvo derför föremål för ytterligare handläggning,
men först efter två årtiondens förlopp. Då -- år 1435
-- delades Finland i tvänne lagsagor, <i>Norr-Finne,</i>
omfattande norra Finland, Satakunda och Åland, samt
<i>Söder-Finne,</i> omfattande Nyland, östra och vestra
Karelen samt Tavastland. På samma gång vidtogos
förändringar i afseende på landsrätten, der nu äfven
den andre lagmannen fick tillträde.

Palmsöndagen 1413 utfärdades äfvenledes från Stockholm
ett påbud om <i>gästgifvaregårdar.</i> Vi veta att dessa
icke voro de första i vårt land. Så väl Magnus
Ladulås som hans sonson Magnus Eriksson sökte i det
afseendet verka, hvad de kunde. Men tidens onda var
ej så lätt botadt, och de ädle konungarnes vilja och
bud efterlefdes icke eller blott till en tid.

Nu utförde konung Erik i samma anda ett påbud om
upprättandet af värdshus, der resande mot skälig
betalning kunde erhålla herberge och hvad han för
öfrigt kunde behöfva -- öl, mat, hästfoder -- efter
samma pris som gälde i närmaste köpstad. Ärendet
skulle ordnas inom hvarje landskap på dess räfst, och
gästgifvarne tagas i konungens särskilda hägn. Deremot
fick ingen, som dertill utsågs, undandraga sig ett
sådant värdskap, så framt han icke ville underkasta
sig konungens onåd och blifva landsförvist.

Bergsbruket blef likaledes, medan konungen vistades
i Sverige, ihågkommet. Kopparbergets i Falun
privilegier, äfvensom de för Vermlands bergslag,
stadfästades, och efter påsk, då konungen vistades
på Ringstaholm, bekräftades Åtvidabergs privilegier.

Derefter besökte konungen Vadstena kloster, dit han
gick till fots från Skeninge. Konungen beviljades
då en ovanlig ynnest. Han fick nämligen gå in i
det inre af klostret på munkarnes sida och bese
inrättningen. Erkebiskopen i Lund var den ende af
konungens följe, som dervid fick göra konungen
sällskap.

Vid midsommartiden drog konungen åter till
Danmark. Pesten började då rasa i Sverige och fortfor
ända till adventet. I Vadstena dogo icke mindre än 400
menniskor.

Men vi återgå till kriget med de holsteinska
grefvarne.

<b>Holsteinska kriget.</b>

Kriget med grefvarne af Holstein upptog största
delen af konung Eriks långvariga regering eller
22 år, men denna tilldragelse är derför ingalunda
för oss den vigtigaste. Dock böra vi icke förbigå
hufvudhändelserna i detta krig, helst som orsakerna
till hvad som sedan inträffade till en del äro att
söka i detsamma.

Efter Margaretas död uppblossade kriget å nyo, men
om sommaren 1413 kom hertig <i>Henrik af Braunschweig,</i>
som nu blifvit de unga

hertigarnes, sina systersöners, förmyndare, till konung
Erik. Denne befann sig då på Vordingborgs slott på
Seland, efter sin återkomst från Sverige. Hertigen
erbjöd sig att lemna förmynderskapet till konungen.

I slutet af Juli månad var ett stort möte i Nyborg
på Fyen. Torget, der samlingen egde rum, vimlade
af hertigar och furstar, riddare och prelater,
borgmästare och rådmän. Bland svenska andlige såg
man här biskop Knut i Linköping. Mötet skulle afgöra
frågan om Sleswig.

Hertig Erik fordrade i sina systersöners namn, att
konungen skulle förläna dem med Sleswig, som var ett
danskt arflän, hvilket tillfallit dem efter deras
fader. Konungen svarade, att han tillbjudit grefve
Gerhard länet, men att denne nekat mottaga detsamma,
och att hans barn derför icke voro berättigade att
fordra ett län, som deras fader förbrutit. -- Hertig
Henrik bestred detta, men konungen erbjöd sig att
bevisa det inför de tolf män, hvilka båda parterna
redan förut öfverenskommit om att tillsätta.

Detta föll ej hertigen rätt i smaken. Hans
medgörlighet, då han var hos konungen på Vordingborg,
var försvunnen. Emellertid utnämnde konungen
genast sex riddare till domare på sin sida, och
dessa anvisades en särskild plats på torget. Fyra
närvarande främmande hertigar sändes med detsamma
till hertigen för att uppmana honom att likaledes
utnämna sex domare. Hertigen ville icke beqväma
sig dertill. Slutligen utnämnde han dock sex tyska
riddare, hvilka endast skulle få underhandla, ej
döma. Som detta stred emot gjord öfverenskommelse,
enligt hvilken de tolf domarne skulle utgöras
af danska och sleswigska adelsmän, ville konungen icke
erkänna hertigens val. Han uppfordrade de närvarande
furstarne att afgöra, om hertigen af Braunschweig var
förbunden i att uppfylla den gjorda öfverenskommelsen
eller ej. Men äfven häremot protesterade hertigen.

Då reste sig konungen från sin tron,
fattade dokumenten i sin hand och sporde alla de
närvarande, »om han kunde göra mer, än hvad han gjort,
för att uppfylla afsigten med denna sammankomst». Ett
allmänt »nej» blef svaret, och då uppmanade konungen
biskopen i Roskild, såsom rikskansler, att stämma
hertigen såsom förmyndare för sina fostersöner till
rätta. Detta skedde äfven, och tre dagar derefter
skulle hertigen på slottet i staden stå konungen till
ansvar efter dansk lag och rätt.

På utsatt dag var riksrådet församladt på slottet,
men hertigen kom icke. Sedan konungens anklagelse
blifvit läst, fälde emellertid biskopen af Roskild
den dom, »att hertigdömet var förbrutet och sålunda
hemfallet till konung Erik och Danmarks krona».

När sedan längre fram på hösten den äldste af
grefve Gerhards soner, Henrik, som då var 17 år
gammal, infann sig hos konungen och i de ödmjukaste
ordalag anhöll om länet, svarade konungen, »att den
i Nyborg fälda domen skulle gå i verkställighet och
att hertigdömet med alla dess slott och städer skulle
öfverlemnas till honom; hertigen finge sedan afbida,
hvad konungen af sin nåd ville göra».

-- Det var ett strängt och oklokt svar. Men Erik
hade intet lärt af Margaretas klokhet.

Svärdet måste nu afgöra saken.

I Lybeck hade redan under Margaretas lifstid år
1408 en revolution utbrutit, i följd af hvilken
de fleste af de gamle rådsherrarne måste lemna
staden. Desse klagade hos kejsar Sigismund,
som förklarade hansestaden i akt. Men som denne
kejsare alltid var i behof af pengar, visste den nya
regeringen att afvända hans straffande arm genom att
låna honom 25,000 gylden, och kejsaran lofvade dervid
att, om lånet icke på utsatt dag återbetalades,
skulle hela aktsförklaringen vara kraftlös.

Att kejsar Sigismund aldrig skulle kunna återbetala
dessa penningar, det visste mam mer än väl, och de
fördrifne rådsherrarne vände sig derför till konung
Erik. Denne var en nära frände till kejsaren --
Sigismund och han voro syskonbarn -- och erhöll af
honom i uppdrag att blifva riksaktens exsekutor. Först
ville nu konung Erik återbetala lånet, men, sedan
detta anbud förgäfves blifvit gjordt tvänne gånger,
vidtog han allvarsammare mått och steg.

Den nya styrelsen i Lybeck utrustade, som vanligt var,
en stor flotta för sillfiske vid skånska kusten,
och en mängd ansedda borgare, äfven rådsherrar,
deltogo deri. Det var om sommaren år 1415. Medan
de nu som bäst voro sysselsatta med sitt arbete,
blefvo de öfverfallna af konung Erik. Icke
mindre an 400 skola hafva blifvit tillfångatagna.
Denna motgång bräckte den nya styrelsens makt i
Lybeck. De gamle rådsherrarne återkallades och de
ifrigaste upprorsmakarne blefvo afrättade.

I följd häraf borde nu konung Erik stå i ett godt
förhållande till Lybeck. Men hans egentliga vinst
bestod endast deruti, att han för ögonblicket
band händerna på Hanseaterna. Lybeck var nämligen
en handelsstat och blef i alla skiften sin art
såsom sådan trogen. Den största vinsten bestämde
dess handlingssätt. Det har alltid varit så med
krämarstater.

Det är alldeles klart, ätt Lybeckarne, liksom Hansan
i allmänhet, ogerna skulle se föreningen mellan
Nordens trenne riken. Samma orsaker, som bestämde
deras handlingssätt mot Magnus Eriksson, gälde ännu,
och till och med i högre grad nu, då den nordiske
herskaren egde äfven en tredje krona. Erik visade
äfven snart, att han insåg faran för sina riken af
handelstvånget under Hansan, och ville i följd deraf
främja Engelsmän och Holländare. Detta skulle åter
uppjaga Hansan att anstränga alla sina krafter mot
honom. De uppträdde också snart såsom konungens öppna
fiender vid sidan af Holsteinarne.

Det nämnda året 1415 upptogs på våren en krigsgärd
öfver både Sverige och Norge. Man känner dock icke,
om några svenskar deltogo i kriget detta år. Följande
året 1416 finnes deremot en mängd svenskar hafva
varit ute. Det året tilländagick helt och hållet
under det man var sysselsatt med Sleswigs belägring,
hvilken stad dock först

året derpå 1417 intogs. »Om han (konungen) i samma
anfall hade stormat slottet Gottorp, hade han tagit
det, enligt hvad någon berättat, som återkommit
från belägringen» -- antecknade Vadstenamunken i
sin dagbok. -- En dansk riddare skall till och med
hafva uppmanat konungen att fortsätta anfallet och
försäkrat honom, att han snart skulle få grefven
(Henrik, Gerhards son) i sina händer, men konungen
afbröt riddaren med den frågan: »och om du nu finge
honom, ville du koka eller steka honom?»

Detta slott, som ligger strax utanför Sleswig,
lyckades emellertid icke Erik att få i sitt våld,
mindre i följd af de hjelpsändningar, som ankommo,
än derigenom att sändebud ifrån Lybeck och andra
hansestäder infunno sig i lägret och påyrkade, att
fiendtligheterna måtte inställas, emedan de skadade
städernas handel. Följden häraf blef ett stillestånd,
som dock föga efterlefdes.

Holsteinarne begagnade hvarje medel för att vinna
det omtvistade landskapet. De utfärdade till och med
kaparbref, i följd hvaraf en mängd ännu qvarlefvande
Vitalianer åter började infinna sig i Östersjön och
taga sina tillhåll i de holsteinska länderna. Likaså
förmådde de invånarne i de delar af hertigdömet,
hvilka redan svurit konungen trohetsed, att affalla
från honom. Detta var särskildt fallet med Femern,
som till bevis på sin tillgifvenhet för Holsteinarne
upptagit deras sköldemärke i sitt vapen, och här
beslöt den uppretade konungen att gifva en hotande
varnagel för sådana affall från troheten mot honom.

Om våren 1420 utrustade konung Erik sin flotta. Den
1 Juli ankom han utanför Femern och försökte genast en
landstigning. Sjelf sprang han i land och der uppstod
en het strid, som så när kostat konungen lifvet,
om icke de omkring honom varande svenskarne räddat
honom.

Konungen gjorde derefter en landstigning på
holsteinska kusten, men återkom snart och sökte
från en liten holme sydvest om Femern förnya sina
anfall. Men han blef flera gånger afslagen. Öboarne
blefvo efter dessa framgångar så öfvermodige, att
de genom anställande af danslekar på stranden sökte
håna konungen. Äfven förhånliga visor diktades och
sjöngos. En sådan sjöngs ännu på 1600-talet, uti
hvilken förekommo följande verser:

<poem>
»Venn de Ko kan Side spinnen
schal Koning Erich unse Land gewinnen».

(När en ko kan silke spinna,
skall konung Erik vårt land vinna.)
</poem>

Men öfvermodet förbyttes snart i fasa. Konungen
lät sin flotta ännu en gång göra ett angrepp, men
denna gång blott skenbart, ty härunder afgingo en
mängd mindre djupgående fartyg med både fotfolk och
rytteri till färjstället, der vägen går fram öfver
sundet mellan Femern och Holsteinska landet. Denna
punkt på ön var obesatt och fotfolket

hann landstiga och invänta rytteriet, innan de på
ön hade den minsta aning derom. När de slutligen
märkte faran och ilade ned till färjstället, var
det för sent. En häftig och blodig strid uppstod
och många föllo å ömse sidor. Konungen skall
hafva förlorat 37 riddare och frälsemän, säger
Vadstenadagboken. Omsider segrade dock den kungliga
hären och öboarne spridde sig i vild flykt.

Med förfärlig grymhet skall nu konungen hafva farit
fram på Femern. Berättelserna kunna dock vara
öfverdrifna, ehuruväl grymhet mot slagna fiender,
hvilka dertill retat segraren till vrede, lika mycket
var ett utmärkande drag för tiden som för konung
Erik personligen. En mängd flyktingar skall Erik
hafva låtit släpa ut ur Borgs kyrka, slitit af dem
kläderna, genomstungit dem med spjut och kastat dem
öfver kyrkogårdsmuren.

För att mildra konungens vrede skulle några unga
flickor hafva dansat och sjungit för honom, men
konungen skall hafva låtit nedsticka dem allt som de
dansade förbi honom. Alla hus på ön skall han hafva
låtit nedbränna och till slut återstodo endast tre
menniskor. Konungen skall sjelf hafva erkänt, att
grymheter blifvit begångna, »men hellre ville han
hafva sett Femern alldeles ödelagdt», yttrade han
tre år derefter, »än lemnat öboarnes förbrytelse
ostraffad».

<b>Erkebiskopen Johannes Gerechini (Gerkesson).</b>

Samma år, som detta tilldrog sig på krigsskådeplatsen,
utfärdade påfven äfven ett förordnande om en rättegång
i Sverige, som intager ett allt för framstående rum
i tidens handlingar för att här förbigås.

Målet rörde dåvarande erkebiskopen i Upsala <i>Johannes
Gerkesson</i> eller <i>Gerechini,</i> af en dansk adelig ätt
med namnet <i>Lodehatt.</i>

Denne man hade erhållit erkebiskopsstolen endast
genom konung Eriks myndighet. Han var förut konungens
kansler och enligt några kanik i Vesterås. När gamle
erkebiskop Henrik dog 1408, sammanträdde kapitlet och
utsåg domprosten Andreas till hans efterträdare samt
utskickade en formlig skrifvelse härom till påfven
med begäran att han skulle stadfästa valet. Men valet
misshagade konungen, han ville hafva en man, som stod
honom närmare, på den svenska erkebiskopsstolen och
skickade liksom domkapitlet i Upsala bref och förord
för sin man till påfven. Påfven -- det var <i>Gregorius
XII</i> -- gaf sin stadfästelse åt konungens kandidat
och genom drottning Margaretas klokhet erbjöds
den samtidigt lediga biskopsstolen i Strengnäs åt
domprosten Andreas, hvilken äfven förmåddes antaga
den. Härigenom väcktes oro inom båda stiften -- båda
domkapitlens rätt var utan gensägelse förnärmad --
men i Upsala blef dock den nye erkebiskopen mottagen.

Erkebiskop Johannes var en man med stora gåfvor,
men af ett stolt och hersklystet lynne och dertill
mycket fåfäng. Han sökte

undandraga den svenska kyrkan den öfverhöghet,
som erkebiskoparne i Lund egt allt sedan 1152,
då kardinalen Nicolaus af St. Alban (eller Alba)
lemnade detta primat åt erkebiskop Eskil i Lund. Det
blef väl den gången blott ett försök, men en följande
erkebiskop gjorde det dock till verklighet. Erkebiskop
Johan utvidgade äfven de erkebiskopliga slotten
Biskops-Tuna och Biskops-Arnö, på hvilka senare
ställen han ofta uppehöll sig<footnote>
Vi böra skilja mellan »Biskops-Arnö» och
»Bond-Arnö». På båda öarna voro i medeltiden
ansenliga, slott, tillhöriga erkebiskopsstolen,
men det förra låg närmare Upsala i Håbo härad och
Öfver-Garns socken, det senare i Trögds härad söder
om Enköping utanför Kungs-Husbylandet.</footnote>.
Ericus Olai, som
lefde under senare hälften af 1400-talet, och som
är bekant genom sitt historiska arbete -- det första
hvilket vi hafva af svensk hand, bygdt på verklig
forskning i för handen varande handlingar och urkunder
-- denne Ericus Olai yttrar om erkebiskop Johannes,
»att han sysselsatte sig med verldsliga ting, samlade
och utpressade pålagd skatt liksom konungens fogdar,
samt att han besvärade sitt stifts presterskap och
kyrkogods med allt för stort gästeri och andra
omkostnader. Sina kapitelsmedlemmar föraktade
han så väl vid rådplägningarna, som i den enskilda
sammanlefnaden. Med förnäma qvinnor hade han mycket
umgänge och mycken förtrolighet och blef derför illa
beryktad. Hans domkapitel varnade både muntligen och
skriftligen, men uträttade dermed intet».

Slutligen anklagade domkapitlet erkebiskopen hos
konungen. Detta skulle naturligtvis i ännu högre
grad reta det trotsiga sinnet, och när han 1417
vistades i Stockholm, utbröt hans vrede i uppenbara
och förargelseväckande våldsamheter. Han fick
nämligen veta, att den medlem af hans domkapitel,
som han mest hatade, vid samma tillfälle befann
sig i Stockholm hos Predikarebröderna.

Predikarebrödernes eller Dominikanernes kloster i
Stockholm låg sannolikt vid den nu varande
Svartmangatan och är af stor betydelse för unionstidens
historia. Vi påminna oss, hvilka svårigheter som
mötte bröderne att erhålla fast plats i Stockholm,
och att detta först lyckades vid Magnus Erikssons
kröning. År 1407 vid påsktiden hemsöktes Stockholm
af en svår eldsvåda, som lade »hela staden» i
aska. De trånga gatorna och de myckna trähusen
ökade eldens kraft. Omkring 1,000 menniskor skola
hafva omkommit. Vid detta tillfälle nedbrann äfven
Dominikanerklostret och flere af bröderna förgingos
i lågorna. Klostrets återuppbyggande begynte
oförtöfvadt, och var må hända redan nu så färdigt,
att bröderne kunde bebo detsamma.

Domherren och Svartbröderne sutto redan till bords
om qvällen, då deras måltid stördes af ett ovanligt
buller vid klosterporten. Snart hör man steg af
väpnade män och slamret af vapen genljuda i
hvalfven. Munkarne se förskräckta på hvarandra, men priorn
reser sig från sin plats och skyndar modigt att se
faran i ögat. Då slås dörrarna till matsalen upp
och beväpnade män skynda in. Priorn sökte hejda dem
och bad dem icke störa klostrets frid, men trenne
svärd riktades mot

hans bröst, han vräktes åt sidan och våldsverkarne
skyndade fram till bordet, der herr Johan -- det var
domherrens namn -- satt. Våldsamt ryckte de honom upp
från bordet, och då han sökte värja sig, erhöll han
fem sår i hufvud och ansigte, hvarpå han släpades
och knuffades af jernklädda händer ut ur klostret.

Derutanför befann sig erkebiskopen, och vid bullret
och skriket samlade sig en stor menniskomassa. Herr
Johan släpades gatan framåt och erkebiskopen följde
efter, ständigt uppmuntrande våldsverkarne. Så kom
man till »korntorget». Men här rusade en man fram
-- »en mållös tiggare», heter det i Stockholmska
magistratens berättelse om förloppet<foottnote>
Denna berättelse finnes ännu i Riksarkivet.</footnote> --
och denne
lyckades befria herr Johan från hans bödlar, hvarpå
han återfördes till klostret.

Följderna af denna våldsbragd vågade ej erkebiskopen
afbida i sitt stift. Han begaf sig till konungen,
men blef af honom satt i fängelse. Härifrån lyckades
han väl undkomma, men påfven anbefalte laglig
ransakning. Det var år 1420.

På yttersta udden mot sydost af Vikbolandet synes
ännu i dag ruinerna af en gammal byggnad. Det är
sista återstoden af det präktiga slott, som Johan
III här lät uppföra. Men före hans tid låg här det
befästade Rönö slott, ett gammalt folkungagods som af
hertig Bengt, Magnus Ladulås' broder, skänktes till
Linköpings biskopssäte. Här samlades 1421 de herrar,
hvilka skulle döma öfver erkebiskop Johannes. Bland
dem var erkebiskopen i Riga, som var af påfven utsedd
att ransaka i målet.

Undersökningen leddes med noggrannhet, och
erkebiskopens brottslighet blef fullkomligt
ådagalagd. Någon egentlig dom föll dock ej, utan
erkebiskop Johannes gick in på att lemna stiftet
mot det han för år 1421 erhöll 300 nobler och
sedan årligen 300 dukater, »troligen» -- tillägges,
antecknaren i Vadstena-klostret -- »emedan detta
vilkor ej förband till något». Emellertid skildes
Johannes Gerkesson från Upsala erkebiskopsstol och
hans afsättning bekräftades af påfven.

Derefter förflyttades Johannes till Island, der han
blef biskop i Skalholt. Här uppförde han sig på samma
högdragna och stötande sätt som förut i Upsala och
drog omkring med ett följe af 30 män.

Om Johan Gerkessons slut berätta Isländarne
följande. Biskopens broder blef kär i en förnäm
jungfru, som bodde på Kyrkebol, och friade till henne,
men fick korgen. Detta var en skymf, som kräfde hämd,
och först blef möns broder ihjälslagen. Derefter
antändes en natt Kyrkebol, som lades i aska. Allt
folket i gården innebrändes, endast flickan lyckades
rädda sig genom en öppning på taket. Då gjorde
hon det löfte, »att hon ville taga den till man,
det måtte vara hvem som helst, rik eller fattig, som
ville kräfva hämd af biskop Johannes, den sanskyldige
anstiftaren till dessa gräsligheter».


Följande dagen inföll den heliga Thorlaks
fest. Biskopen stod redan för altaret, då beväpnade
män inrusade i kyrkan. En af dem, som var deras
anförare -- det var Thorvald, Lept den rikes
son -- skyndade rakt fram till altaret, fattade
den i förskräckte biskopen och ryckte honom med
sig. Thorvald styrde sina steg ned till Bruar-ån. Här
band han en stor sten om biskopens hals och dränkte
honom sedan som en hund i strömmen.

Sådant slut fick erkebiskop Johannes Gerkesson.

<b>Krigsåren 1421--1429.</b>

Ett påfligt sändebud åvägabragte i November 1420 ett
stillestånd på ett år, hvarunder tvistefrågan om
Sleswig skulle biläggas genom skiljedomare. Dessas
utslag blefvo hvarandra alldeles motsatta, emedan
det ena stödde sig på dansk lag, det andra på tysk
länsrätt. Derföre började fiendtligheterna å nyo och
nu slöto sig hansestäderna till konungens fiender. Det
var år 1422. Lybeck, Hamburg, Rostock och Wismar
förbjödo all förbindelse med de nordiska rikena.

Om hösten ankom emellertid en hertig af Schlesien
såsom kejserlig fredskommissarie och denne lyckades
åstadkomma ett nytt stillestånd mellan alla de
krigförande. Detta stillestånd ingicks i början af
år 1423, och fram på sommaren blefvo hansestäderna
så medgörligä, ätt ett förbund afslutades mellan dem
och konung Erik.

Då var ställningen i Norden jemförelsevis lugn,
och konung Erik begagnade sig deraf för att göra
en utlandsresa. Han öfverlemnade till den ändan
styrelsen åt sin drottning och afreste i Augusti
1423 från Danmark, åtföljd af ett stort följe, bland
hvilket befunno sig herr Erik Krummedik och herr
Bengt Pogwisch. Han begaf sig först till Pomern,
till sina fränder. Här qvardröjde han länge och
afslöt med tyska orden ett förbund till ömsesidigt
försvar. Från Pomern begaf han sig till Polen, med
hvars konung <i>Wladislaw (Jagello)</i> han redan 1419
ingått förbund, också till inbördes hjelp och försvar
mot gemensamma fiender. Vid afslutandet af detta
förbund i Köpenhamn voro äfven åtskilliga svenske
herrar närvarande, såsom biskoparne i Linköping och
Skara, Algot Månsson, Sven Sture, Thure Stensson, Nils
Erengislesson m. fl. Vi må äfven nämna <i>Hans Kröpelin,</i>
som då var höfvidsman på Bohus och Elfsborg, och
som sedan under svenska befrielsekriget innehade
Stockholm.

Under Mars och April månader 1424 var konungen
i Krakau, der han bevistade polska drottningens
kröning. Konung Wladislaw var nämligen gift med
konungens i Polen och Ungern <i>Ludvig den stores</i> ena
dotter <i>Hedvig,</i> med hvilken han fick Polen. Ludvigs
andra dotter <i>Maria</i> var gift med då varande kejsaren
<i>Sigismund,</i> hvilken med henne fick Ludvigs andra
konungarike Ungern. Kejsaren var också närvarande
vid kröningen, och med honom följde sedan konung Erik
genom en del af Ungern.


Ett par dagar efter midsommar afkunnade kejsaren i
Buda<footnote>Då Ungerns hufvudstad, belägen vid Donau.</footnote>,
i närvaro af en stor mängd prelater, riddare,
grefvar och lagkunnige män, en dom om Sleswig,
»att detta hertigdöme jemte Frisland och Alsen samt
allt hvad dertill hörde utgjorde en del af Danmarks
rike, hvarför grefvarne af Holstein aldrig kunde få
någon rättighet öfver dessa länder, liksom de aldrig
hade egt någon rättighet till dem».

Konung Erik fortsatte sedan sin resa från Ungern till
Venedig, hvarifrån han for till det heliga landet,
till Jerusalem. På hemresan besökte han om våren 1425
ännu en gång konungen i Polen. I Maj 1425 återkom
han till sina riken.

Konungen hade väl på sin resa vunnit både
bundsförvandter och den kejserliga domen, och han
kunde visa bref derpå, men något mer kunde han ej
heller. Ty både bundsförvandter och dom förblefvo
endast på papperet. Kejsaren uppmanade alla tyska
rikets ständer att styrka hans dom, men i verkligheten
vans intet. Endast en förlängning af stilleståndet
åstadkoms; det var om hösten samma år konung Erik
kom hem.

Men sedan han samlat folk från alla tre rikena,
började han åter 1426 belägra Sleswig. Hansestäderna
understödde emellertid hertig Henrik, och deras
krigsförklaring mot konungen tillintetgjorde hans
afsigter mot Sleswig.

Följande året 1427 försökte hertig Henrik att
taga Flensborg. I hans här funnos äfven hamburgska
och lybska hjelptrupper. Men som angreppet på den
välbefästade staden företogs i förening med flottans
rörelser och man saknade belägringsmaskiner, hade
man kommit öfverens om att icke göra något anfall
fore Kristi Himmelsfärdsdag. Besättningen i staden,
hvars mod upplifvades genom kraftfulla uppmaningar
af en närvarande biskop, såg med förundran sin
öfverlägsna fiendes overksamhet. Snart började de håna
tyskarne och ropade, när någon af dem kom så nära,
att det kunde höras: »Hafven I mod så kommen och
dricken festöl med oss». Detta väckte i synnerhet
Hamburgarnes vrede och deras anförare, en rådman
Kletze, beslöt att begagna första timme af den för
angreppet bestämda dagen för att utkräfva hämd.

Aftonen fore Kristi Himmelsfärdsdag bjöd han derför
till sig så väl sitt eget folk som de närvarande
holsteinska Vitalianerna, och vid aftonmåltiden
gick det rundeligen till, så att ingenting sparades,
allraminst ölet. Härmed fortsattes ända tills
midnattstimmen var inne. Då reste sig rådmannen från
sin plats och omtalade för de församlade anledningen
till gästabudet. Alla ögon flammade af stridslust,
någon uppmaning behöfdes icke, staden skulle tagas i
första stormningen, det var en afgjord sak. I detsamma
förkunnade vakten dagens inbrott, och nu bröto de
halfrusige upp från bordet och stormade åstad under
skrik och buller.


Den unge, tappre hertig Henrik befann sig i sitt tält
i holsteinska lägret, men väcktes af bullret, och
hela lägret kom i rörelse. Man trodde till en början,
att det var ett utfall af besättningen, som vållade
larmet. Snart övertygade man sig dock, att det
icke var så, utan att i stället Hamburgarne rusat
åstad att storma. Hertigen blef misslynt vid denna
underrättelse. Han tog för gifvet, att Hanseaterne
ville bemäktiga sig Flensborg för egen räkning,
eftersom det var öfverenskommet, att en hvar af de
förenade skulle få behålla hvad han ensam eröfrade,
och att hvad man tog gemensamt skulle vara gemensam
egendom. I sin ifver vårdade han sig hvarken om
att fullt väpna sig eller att tillse, ätt hans folk
följde honom. Han skyndade ut i mörkret åt det håll,
der stridsbullret hördes.

Flensborg var omgifvet af en bred och djup, men
torr graf, och framför muren gingo pallisader.
I nattens mörker var det nu omöjligt att afgöra,
huru långt striden var gången. Hertigen grep i hast
en stormstege och reste den upp mot pallisaderna
samt steg upp på dem. En enda holsteinsk riddare var
vid hans sida och denne ropade till honom att ej
blottställa sig så oförsigtigt. Riddaren uttalade
härvid hertigens namn. Detta hörde en af konungens
krigare innanför pallisaden och han skyndade till
stället och stack spjutet genom pallisaden, så att
det träffade hertigen i underlifvet. Denne föll ned
från stegen och återfördes till lägret, men dog några
timmar derefter.

Nu grepos alla af modlöshet och
rådvillhet. Hanseaterne ville ej lyssna till Henriks
broder, den unge hertig Adolf, som nu tog befälet
öfver hären. De upphäfde belägringen och seglade hem.
Rådman Kletze blef efter hemkomsten anklagad för
förräderi och halshuggen.

I Juli månad plägade tvänne vigtiga handelsflottor
passera Öresund. Den ena, som kom från Östersjön
och ämnade sig till Englaod, Holland, Frankrike och
Norge, kallades <i>den preussiska;</i> den andra, som kom
från dessa vestliga länder och Spanien, kallades <i>den
biskayiska.</i> Båda voro för hansestäderna, som man kan
förstå, ytterst vigtiga, och för att betrygga deras
segling genom sundet utrustades en stor flotta af
icke mindre än 36 stora märsskepp. Denna flotta
afsändes under befäl af Lybecks borgmästare Tideman
Sten med befallning att qvarligga i sundet, tills
båda handelsflottorna lyckligen kommit derigenom
förbi Köpenhamn.

Här vid Köpenhamn låg konungens flotta, 33
segel stark; men hans skepp voro -- säger en
samtidas krönikeskrifvare -- i jemförelse med de
hanseatiska så små, att de togo sig ut som hus
vid sidan af stora kyrkor. Höfding för de svenska
skeppen var Greger Magnusson (af Ekaslägten).

När den fiendtliga flottan nalkades, lät konung
Erik klara till anfall. Striden började och blef
ytterst hårdnackad. Den hamburgskn afdelningen
togs hel och hållen och dess anförare, en hamburgsk
borgmästare, blef tillfångatagen. Lybeckarne, som
synas haft att göra med de svenska skeppen, voro
lyckligare. Tideman Sten lade ombord med

sjelfva höfdingaskeppet och efter en hårdnackad strid
måste det gifva sig, hvarvid Greger Magnusson och
flere svenske herrar blefvo fångna.

Greger Magnusson och de andre tillfångatagne
svenskarne fördes till Lybeck, der de qvarhöllos
många år i fängelse. Konungen skulle enligt lag utlösa
dem, men det var fåfängt att hoppas. Greger Magnusson
befann sig dock redan 1432 på sitt stamgods i Sverige;
men det är troligt, att han måst utlösa sig sjelf.

I följd af denna utgång af striden, då det var
omöjligt för återstoden af den hanseatiska flottan
att bibehålla sin ställning i sundet, seglade den
derifrån inåt Östersjön. Några få timmar, sedan de
voro afseglade, syntes talrika segel sticka upp ur
hafvet vid norra inloppet till sundet. Det var den
biskayiska flottan, som 64 segel stark ämnade sig
inåt Östersjön.

Konungens flotta angrep genast, men köpmansskeppen
mottogo anfallet med mod. De voro visserligen
endast till en del utrustade att bestå en dust med
sjöröfvare, icke att möta ordentliga krigsskepp,
men detta oaktadt varade striden till långt ut på
aftonen. Då hade konungen vunnit en fullständig
seger. Den fiendtliga, flottan var helt och hållet
skingrad, och mer än hälften af skeppen med deras
rika laddningar föll i konungens händer.

Sent på hösten detta år ankom en stor beskickning från
Ryssland till Köpenhamn. Den fordrade, att konungen
skulle afträda de länder, som hans företrädare eröfrat
från Ryssarne; i annat fall ville de börja krig. Detta
var en följd af Hanseaternes stämplingar.

Den 23 Januari blefvo sändebuden uppkallade till
konungen på slottet i Köpenhamn och här erkände de
inför honom och trenne närvarande rådsherrar, Erik
Krummedik, Absalon Petersson och Krister Nilsson
(Vase?) samt en kejserlig notarius publicus, »att
hansestädernas köpmän och underhandlare uppmanat
Ryssarne att söka tvist med konungen och eggat dem
att med krig öfverfalla honom och hans riken».

På konungens befallning; uppsattes ett skriftligt
intyg på denna bekännelse, som ännu finnes i behåll.

Vi hafva omtalat denna beskickning från Ryssland
mindre för dess egen vigt än för att visa, huru de
politiska förbindelserna mellan Nordens stater börja
knyta sig.

Konungen å sin sida uppviglade menigheterna i
hansestäderna emot deras styrelser för att derigenom
undergräfva och förminska deras motståndskraft. Han
skickade skrifvelser till de särskilda städerna, hvari
han förklarade, att rådet utan menighetens hörande
först förbundit sig med honom mot Holsteinarne och
sedan med dessa mot honom, att kriget alldeles icke
var nödvändigt och att han för sin del önskade fred. I
följd häraf uppstodo strider mellan borgerskapet och
rådet i nästan alla hansestäderna och de slutade icke
utan blodiga omhvälfningar.

Så tilländagick året 1427.


I Oktober 1427 hade magister Nicolaus Stoch såsom
kejserlig kommissarie ankommit till Lybeck. Han blef
emellertid både af Lybeckarne och de Holsteinske
grefvarne uppehållen med undanflykter, tills i Januari
1428 de förre lofvade att ingå ett sex års stillestånd
med konungen och underhandla om fred. Men då Stoch
utbad sig dessa förslag skriftligen, svarade Lybecks
råd med hanseatisk stolthet: »Vi äro icke vanda att
afgifva skriftliga förklaringar, men det är något
alldeles ohördt, att städerna någonsin skulle hafva
svikit den gamla tyska redligheten och brutit deras
ord.»

Grefve Adolf af Holstein svarade bestämdt, att han
ej ville ingå på några underhandlingar, förr än
konungen lemnat honom hans fädernearf. Stoch erhöll
detta svar vid ett samtal, som han hade med grefven
i Sleswig på återresan från konungen till Lybeck.

När Stoch från hertigen återkom till Lybeck, voro
Hanseaterne mera medgörliga. De ville hålla ett
särskildt möte med konungen i Falsterbo och bådo
mäster Stoch, att han skulle ditföra deras fullmäktige
samt lofvade att icke utrusta någon krigsflotta eller
några kapare. Den 3 Mars skulle mötet i Falsterbo
hållas.

Men denna dag kom och gick, utan att några anstalter
vidtogos att uppfylla det gifna löftet. En ny
dag utsattes, men då den inträffade, vågade man
sig ej till sjös för Vitaliebröderna, som redan
svärmade i sjön. Slutligen framemot Påsk skulle
man då gå under segel och man båd mäster Stoch att
begifva sig till konungen för att tillkännagifva
städernas beslut. Mäster Stoch reste och tog vägen
öfver Rendsburg. När han kom dit, infann sig ett
bud från hertig Adolf med begäran om ett muntligt
samtal. Mäster Stoch begaf sig till hertigen och denne
visste än under en, än under en annan förevändning
att uppehålla honom hela 12 dagar.

I följd häraf ankom Stoch först om Fredagen efter
Påsk till Roskild. Här befann sig konungen, och Stoch
skyndade genast till honom samt omtalade städernas
beslut om mötet i Falsterbo. Konungen såg först
förvånad på sändebudet, men förvåningen öfvergick
snart till vrede, och han frågade: »Huru hafva de
kunnat lofva eder att komma till ett fredsmöte, då
de lagt sig framför Köpenhamn och angripit mig?» --
Stoch försäkrade att ett missförstånd här egde rum
och på hans föreställningar medgaf slutligen konung
Erik underhandlingarnas förnyande, »men» -- sade han
-- »blott af vänskap för kejsaren, ej för grefvarnes
eller hansestädernas skull».

Från Roskild begaf sig Stoch till Köpenhamn, och här
kunde han sjelf till sin stora förvåning öfvertyga
sig om, att den fiendtliga flottan låg tätt under
land, på samma gång som han fick höra berättelsen om
anfallet på staden och konungens flotta. Han gick
genast ombord och fann der den yngre af de båda nu
lefvande grefvarne af Holstein, Gerhard. Mäster Stoch
förebrådde honom anfallet på Köpenhamn och de brutna
löftena, men grefven förklarade, att man ville icke
inlåta sig i några underhandlingar och nekade till, att

hansestäderna lofvat komma till något möte. De sista
underhandlingarna voro dock förda skriftligen, så att
mäster Stoch kunde fullkomligt bevisa osannfärdigheten
af grefvens ord. Men saken förblef emellertid sådan
den var, och mäster Stoch nedlade en formlig protest
mot grefvarne och städerna samt stämde dem inför
kejsarens domstol.

Allt var således ett väl utfördt spel, hvarvid mäster
Stoch begagnats att insöfva konungen i säkerhet. Just
vid den tid, då denne senast i Lybeck erhöll löftet
om att de fullmäktige skulle afgå till Falsterbo,
låg den hanseatiska flottan, 240 segel stark,
färdig att utlöpa från Wismar, och grefve Gerhard
var antagen till anförare. Derför blef den kejserlige
kommissarien uppehållen i Rendsburg med fagert tal,
tills grefve Adolf kunde veta eller fått underrättelse
om att flottan kommit till Köpenhamn. Annandag Påsk
lopp flottan ut till sjös och dagen derpå ankom den
på Köpenhamns redd.

Här låg konungens flotta, hvars tillintetgörande var
hufvudafsigten med den ovanligt stora hanseatiska
utrustningen; det andra syftet var att bemäktiga sig
Köpenhamn. Det senare syftet kunde dock icke uppnås,
tack vare de försvarsanstalter, hvilka voro vidtagna.

Inloppet till Köpenhamn är uppfyldt af grund, hvilka
bilda några smala rännor. Räfshalen mellan Amager
och Slottsholmen är den förnämsta af dessa. Der
denna var som smalast stod ett gammalt stentorn,
som på 1200-talet uppförts af erkebiskop Jacob
Erlandsson. Köpenhamn hade nemligen tillhört biskopen
i Roskild och genom byte öfvergått från dennes ego
till kronans samt nu 1422 af konung Erik erhållit
en ny stadsrätt. Det nämnda stentornet, som numera
var förfallet, användes att uppföra blockhus och
vid sidan af dessa lades några starkt bemannade
och med skjutvapen och blidor försedda fartyg. På
detta sätt skulle inloppet till den inre hamnen,
der hufvudflottan låg, skyddas.

Vid åsynen af dessa försvarsanstalter uppgaf fienden
försöket att omedelbart angripa staden. Icke heller
kunde han rätt vinna sin afsigt att förstöra konungens
flotta, då denna var oåtkomlig. En pråm lades väl
så tätt under blockhusen som möjligt och började
derifrån beskjuta konungens folk, så att flera
skepp skola hafva blifvit skjutna i sank, men någon
hufvudsaklig framgång vans ej. Härunder försökte
fienden att försänka inloppen till staden för att
sålunda innestänga hela unionsflottan. Men äfven
detta misslyckades. Wismarboarne nedsänkte nämligen
sitt skepp så, att det kom att ligga längs med rännan
i stället för tvärs öfver. Då deras skepp var det
sista som skulle sänkas och arbetet för öfrigt var
fullbordadt, så att man ej ville uppoffra ytterligare
ett skepp för detta ändamål, lyftade den fiendtliga
flottan ankar och lade sig (sannolikt) vid Dragö. Här
var det som den kejserlige kommissarien fann den
liggande för ankar.

Men på Köpenhamns slott anstäldes fyra dagar efter
Pingst ett präktigt gästabud, der man firade den
lyckliga utgången af striden.

Efter det misslyckade anfallet på Köpenhamn gjorde
grefve Adolf

ett infall i Jutland, der han for fram härjande och
plundrande. Ögonvittnen berätta, i att på en månad
bortfördes 30,000 oxar, hästar och andra kreatur, utom
allt silfver, kläder och husgeråd. Det gjorda bytet
fördes till Gottorp och delades efter krigsbruk.

Man säger, att konung Erik vid detta tillfälle
öfvergifvit Köpenhamn och af fruktan gömt sig i Sorö
kloster, samt att drottning Filippa varit den som
vidtagit de ändamålsenligaste försvarsanstalterna
och genom sitt mod eggat manskapet till uthållighet
i striden. Utan tvifvel är detta en förvridning af
verkliga förhållandet. Konungen synes hafva varit
villrådig och obeslutsam, som om han förlorat
förtroendet till sig sjelf, och i följd deraf
måste hans gemål öfvertaga regeringsbekymren. Men
samtida författare gifva vid handen, att han
var personligen närvarande. En af vår tids
historieskrifvare<footnote>Jahn.</footnote> påstår, att konungen var i
Köpenhamn och ledde försvaret och att han, så fort
staden kunde anses räddad, begaf sig inåt Seland att
vidtaga försvarsanstalter, emedan han befarade en
landstigning. Det var derför som han Fredagen den 9
April befann sig i Roskild, der mäster Stoch träffade
honom.

Hvad som häraf är sant, är svårt att säga. Utan grund
kan talet om Filippas hjeltemod ej vara. Helt säkert
var hon med om månget kraftigt råd och godt beslut,
ehuru må hända betydelsen af hennes uppträdande
egentligen ligger deruti, att hon för sin tid
utgjorde det försonande väsende, som hvarje tid,
när den hemsökes af svåra motgångar, söker och vill
finna. Ännu mera gjorde detta sig gällande efter
hennes död, då kärleken till den bortgångna fastknöt
vid hennes minne allt hvad som kunde bidraga att öka
hennes värde.

Men vi återkomma till drottning Filippa här nedan.

Vid den hanseatiska flottan utanför Köpenhamn
befunno sig åtskilliga Vitaliebröder. Deras skepp
voro ej synnerligt många och de utrustade sig
sjelfva och på egen bekostnad utan annan ersättning
än hvad deras andel i krigsbytet kunde belöpa sig
till. När nu Hanseaterne och Holsteinarne seglade
hem från Köpenhamn, följde dem Vitalianerne på
en landstigning i Skåne, der Landskrona förstördes,
men sedan höll deras anförare Bartholomäus Voeth, en
beryktad sjöröfvare, råd med dem och sporde dem till,
»om de ej hade lust att lägga ut åt Nordsjön och gästa
Bergen». Detta förslag mottogs med allmänt bifall, ty
man var missnöjd med den öfriga flottans hemsegling.

Bergen var hufvudsätet för handeln på Norge. Om
sommaren var der synnerligen lifligt. Från alla
kanter strömmade norska varor, fisk och pelsverk till
Bergen för att der utbytas mot främmande varor, hvilka
ditfördes från det vestra och södra Europa. Det var
hansestäderna, som egentligen skötte denna handel,
men nu under kriget var Bergen stängdt för dem och
besöktes i stället af Holländare och Engelsmän. Just
vid denna tid låg en stor mängd engelska handelsskepp
i Bergens hamn.


Plötsligt utbredde sig i staden och på skeppen ett
rykte, att den hanseatiska flottan kom seglande uppför
kusten. De engelska skeppen lättade genast ankar och
gingo till hafs, och många af invånarna följde deras
exempel, bland andra sjelfve biskopen. Han begaf sig
ombord på ett af de engelska skeppen, men brådskan
var så stor, att han ej vidtog några anstalter till
att rädda hvarken sina eller kyrkans skatter.

Det var emellertid Bartholomaeus Voeth och
Vitaliebröderne som kommo. De lade i land, och då de
funno så godt som intet motstånd, plundrade de staden,
inträngde i biskopsgården och borttogo utom alla der
befintliga dyrbarheter biskopens hela boksamling. Det
tagna bytet förstorades ännu mera, då en handelsflotta
från Nordlanden kom seglande till Bergen med en
dyrbar laddning af fisk, pelsverk, fjäder och andra
varor. Den föll hel och hållen i röfvarnes händer.

Med sitt rika byte seglade Bartholomaeus till Wismar.

Framgången af detta företag eggade Bartholomaeus att
följande året försöka en ny landgång i Bergen.

Kort före Påsk lemnade han med sitt folk Wismar
och Lördagen efter Påsk eller den 2 April ankom
han utanför Bergen. Hans flotta bestod af blott
7 skepp med en besättning af 400 man, ty han hade
ej gifvit sig tid att invänta alla Vitaliebröderna,
emedan vid detta företag allt berodde på skyndsamhet
och på anfallets plötslighet. Denna gång hade dock
invånarne i Bergen i tid fått underrättelse om, att
Bartholomaeus seglat genom sundet, så att de hunnit
befästa både kungsgården och biskopsgården samt sända
bud till de närmaste orterna att skynda till hjelp.

Bartholomaeus och hans män möttes derför af ett
oväntadt motstånd och så när hade denna strid blifvit
deras sista. Då fick Bartholomaeus ögonen på en
yngling, som tycktes vilja säga honom någonting. Det
var en tysk handelsbetjent, och han omtalade i hast
för sjöröfvaren, »att man hvart ögonblick väntade
undsättning i staden, så att det bästa Bartholomaeus
kunde göra, vore att ju förr desto hellre sticka
ut till sjös». Röfvaren lät ej säga sig detta två
gånger. Fäktande drog han sig tillbaka ner till
hamnen och besteg sina skepp samt lade ut.

Knappt hade Vitaliebröderne kommit utom skären,
förr än de märkte, att en norsk flotta om nära
100 segel kom seglande norrifrån och kryssade
uppemot Bergensfjorden; sunnanvind blåste nämligen
den dagen. Bartholomaeus fann snart, att man måste
slåss, ty vinden förde hans fartyg rakt på fienden,
men faran var ej så stor, som den vid första
anblicken syntes. Ty dels voro de norska skeppen
blott små kustfartyg, dels styrde de utan ordning och
sammanhang. Till en början togo emellertid Norrmännen
ett af sjöröfvarenas skepp, men omedelbart derpå
kastade sig Bartholomaeus med sina återstående 6
skepp öfver tvänne norska, äntrade dem, nedgjorde
besättningen och bemannade dem med sitt folk. Kort
derefter tog han ytterligare två fiendtliga skepp,
och nu begagnade han sig af vinden, som var på hans
sida, att

omkullsegla några af de smärre norska skeppen, hvarpå hela
flottan tog till flykten.

Sedan Bartholomaeus förföljt de flyende Norrmännen,
vände han söderut igen, men måste nu kryssa upp emot
Bergen, ty vinden var ihållande sydlig. Men nu mötte
han de Vitaliebröder, som han ej kunnat invänta före
sin afsegling från Wismar. De utgjorde 10 skepp,
så att Bartholomaeus nu med inalles 20 skepp seglade
upp mot Bergen.

Nu var deras framgång gifven. De landstego, plundrade
staden och konungsgården samt biskopshuset, hvarpå
de, innan de drogo ned till sina skepp, stucko eld på
staden. Lastade med ett rikt byte af guld, silfver,
fisk, kött och smör seglade de derifrån och begåfvo
sig till Hamburg.

Om sommaren samma år som den fiendtliga flottan måste
återvända med oförrättadt ärende från Köpenhamn (1428)
kom en svensk flotta till sundet. Den var bemannad
af 2,000 man, men deribland voro endast 400 fullt
rustade krigare. De öfriga voro oöfvade bönder och
löst folk. Stralsundsboarne underrättade Lybeckarne i
bref härom. Redan i Augusti började de sakna lifsmedel
på flottan och bådo konungen att förse dem dermed,
emedan de i annat fall måste segla hem.

Äfven ett annat bref berör denna sak. Det är från en
Bertold Burhamer, som omtalar för högmästaren, att
svenskarne nyss kommit till sundet »med all sin makt»,
och att kort derförut Vitaliebröder med 7 märsskepp
och 28 snäckor seglat genom sundet på väg till Norge,
men att de blifvit af danskarne förföljda och förlorat
de 7 märsskeppen och 3 af snäckorna samt 500 man,
och det utan svärdsslag.

Följande året 1429 låg äfven den svenska flottan i
sundet.

Rimkrönikan, som är den enda källan för detta årets
utrustning, berättar, att de redde sig ut här hemma
»med kogga och holk» och mycket ärligt folk, och när
de lade ut här hemifrån, voro de väl försedda med
spisning och allt. När de sedan kommo till konungen
i Köpenhamn, der de sannolikt skulle skydda staden
för ett möjligt anfall af fienden efter den olyckliga
utgången af drottning Filippas företag mot Stralsund,
hvarom strax mera, så gick det någorlunda för sig, så
länge lifsmedlen räckte, som de fört med sig, ehuru
de i öfrigt lågo der sitt land till föga fromma;
men det dröjde icke särdeles länge, innan lifsmedlen
togo slut. De måste då sälja både harnesk och kläder
för att stilla hunger och törst, och när så intet var
qvar, lemnade många i hemlighet flottan och begåfvo
sig hem.

Emellertid hade sommaren gått och det var långt lidet
på hösten. Då ändtligen vid Mickelsmessan gaf konungen
dem hemlof. De lade ut från Köpenhamn och vände med
glädje kölarne hemåt, men knappt hade de seglat förbi
Amager och kommit mellan Saltholmen och Dragör (på
östra kusten af Amager), förr än de öfverföllos af
en häftig storm. Somliga fartyg förlorade masterna,
andra slogos sönder af

brottsjöarna, en del dref i land på Saltholmen,
en annan på skånska kusten vid Barsebäck.

Lyckliga voro härvid de, som omkommo i vågorna,
ty dem, som räddat sig på Saltholmen, väntade ännu
svårare lidanden. De saknade ej blott kläder, utan
voro nära att förgås af hunger, då i yttersta stunden
räddning kom från -- drottningen.

Ännu en annan motgång drabbade detta år svenska
skepp. Några sådana kommo om våren seglande från
Sverige med skatten för året. De möttes af en
skara hanseatiska skepp, hvilka genast lade upp
till strid. Den blef ytterst häftig, ty svenskarne
försvarade sig tappert, men till slut blefvo de
tagna, sedan 100 man fallit i striden; 200 fördes
som fångar till Wismar. Dit fördes äfven den dyrbara
lasten, som sannolikt till en del utgjordes af
jern och koppar. Bytet ansågs så stort, att en
tysk krönikeskrifvare försäkrar, att det var den
bästa fångst hans landsmän gjort under hela kriget.

Det sväfvar ett dunkel öfver konung Eriks görande
och låtande vid denna tid. I Januari 1429 var han på
Ringstaholm i Östergötland, men sedan förlorar man
honom ur sigte, tills efter Pingst, då man finner
honom i Köpenhamn,

Under tiden samlade emellertid drottningen en flotta,
som bestod af 70 skepp med en besättning af 1,400
man. Denna flotta gick i slutet af April till sjös
under befäl af <i>Claus von der Hagen.</i> Efter en
kort kryssning ankrade den framför Stralsund Kristi
Himmelsfärdsdag, den 5 Maj, tidigt på morgonen. Den
kom alldeles oväntad, så att Stralsundsboarne måste
lemna sina i hamnen liggande skepp i sticket och
fly in i staden, som äfvenledes åt sjösidan var
betäckt med en mur. Sedan danskarne uppbränt eller
borrat i sank alla skepp, som de icke kunde bemanna,
började de beskjuta staden. Detta funno de dock
snart vara alldeles utan gagn, och derföre gingo de
i land på hamnbryggan och närmade sig muren under
de mest hånfulla åtbörder. Till borgarena, som från
muren åskådade dem, ropade de allahanda skällsord,
utmanande dem att komma och strida med dem. Borgarena
läto dock ej förleda sig, utan förblefvo stilla inom
sina fasta murar och läto fienden hållas.

Fram emot aftonen stego danskarne åter ombord och
seglade söderut, landstigande der och hvar på kusten,
och då vinden slutligen blef nordlig, lade de flottan
till ankars under den lilla ön Ruden<footnote>
Det gamla Swoldern mellan Rügen och Usedom.</footnote>.
Några dagar
derefter, då vinden slog om till sydostlig, lyftade
de åter ankar och styrde kurs norrut genom det smala
sundet mellan Rügen och Pomern. De seglade i godan
ro, säkra att ej möta någon fiende i detta farvatten,
sedan de tagit eller förstört alla skeppen vid
Stralsund. Plötsligen fingo de dock se en hel flotta,
mast vid mast, ligga i sundet rätt för-ut. -- Härmed
förhöll sig så, att några köpmansskepp från Wismar
och Lybeck hade ankommit till Stralsund kort efter
danskarnes bortseglande. Då uppträdde borgmästaren
i Stralsund och

uppmanade sina landsmän att i hast beväpna dessa skepp
och med dem afbida danska flottans återkomst, när den
skulle segla hem. Det skedde som borgmästaren ville
och han lät äfven upptaga och iståndsätta de skepp,
som voro borrade i sank, så att han snart hade
en liten flotta i ordning. Det var masttopparna
af denna flotta, som plötsligt visade sig för
danskarne. Stralsundarnes skepp hade äfven intagit
en så fördelaktig ställning vid en liten å i smalaste
delen af sundet, att danskarne icke kunde med fördel
använda sina skepp.

I den första förvirringen, som häröfver uppstod på
danska flottan, äntrade Stralsundarne och togo några
af de danska skeppen, hvarpå de med dem omkullseglade
några af de mindre. Detta, jemte omöjligheten att
kunna strida i det trånga farvattnet, inverkade så på
danskarne, att de togo till flykten. Stralsundarne
togo 300 till fånga jemte flera skepp, bland hvilka
höfdingsskeppet, der Claus v. d. Hagen befann sig.
Till minne af denna seger kallades den lilla ön
Dänholm och kallas så ännu i dag<footnote>
Preussiska regeringen har sedan år 1851 här haft
en krigshamn för kanon- och aviso-ångskepp.</footnote>.

Men v. d. Hagen undkom dock med sitt skepp till
Köpenhamn. Fienden hade satt 7 man ombord till
bevakning, men v. d. Hagen begagnade sig af en
gynsam tillfällighet, afväpnade bevakningen och
seglade bort. Han blef visserligen tadlad härför
och till och med återfordrad, men han förklarade,
att han icke lofvat fienden att vara hans fånge
och att låta bevaka sig af borgare; ingen riddare
vore under sådana förhållanden förpligtad att lofva
och hålla någon krigsfångenskap.

Efter detta företag mot Stralsund föreföllo icke
vidare några märkvärdiga händelser under detta
krig. Men det hade varit tillräckligt långvarigt och
förödande, och hvad som nu bidrog att göra konung
Erik mera böjd för att låta tala vid sig var de
underrättelser, som kommo till honom från Sverige.

Stralsund och Rostock slöto redan följande året
(1430) enskild fred med konung Erik. Med Holstein
deremot, hvars talan nu fördes af grefve Adolf, samt
med Lybeck, Hamburg och Wismar ingicks ej freden
förr än 1435, det var i Juli månad, på Vordingborgs
slott. Grefve Adolf skulle få besitta Sleswig som
län af danska kronan, så länge han lefde, och hans
arfvingar 8 år efter hans död. Grefve Adolf skulle
som hertig öfver Sleswig göra konung Erik tjenst,
och konung Erik lofvade »sin käre frände» vänskap
och skydd. Städerna fingo sina gamla privilegier
bekräftade.

<b>Drottning Filippa.</b>

Det gick ondt tal om konung Erik bland folket och
det tilltog på samma gång som krigets olyckor blefvo
större och dess bördor tyngre. Men i desto större
ljus stod drottning Filippa vid konungens

sida. Dock är det så, att under orofylda tider, då
folkets sinnen äro upprörda, växer både det onda och
det goda talet långt utöfver hvad som är sant. Den,
som folket har ondt att tala om, påbördas mera än hvad
han verkligen förskyllat, och likaså är förhållandet
med den, om hvilken endast godt tal går på folkets
mun. Sådant kan nu äfven vara fallet med konung Erik
och drottning Filippa.

Låter man handlingarna, så vidt de äro kända, tala,
så kan man icke förneka, att drottning Filippa
var en höghjertad qvinna, i alla afseenden värd
att bära de trenne rikenas kronor. Hon visade det,
då hon förde styrelsen under konungens långvariga
frånvaro på sin utländska resa och sin pilgrimsfärd
till Jerusalem. Den tiden var också en hvila från
kriget för de tre rikena, och fredslugnet midt under
det långvariga kriget bidrog att fästa folkets kärlek
vid drottningen. Första gången man bevisligen finner
henne hafva deltagit i regeringsärenden är år 1422,
då hon jemte 12 svenske män, hvilka hon kallar »sin
nådige herres råd,» afgör en tvist mellan Bo Jonssons
arfvingar å ena samt riddaren Gustaf Algotsson och
Jon Gädda å andra sidan. Drottningen befann sig då i
Vadstena, som hon äfven besökte året förut -- något
som man bör lägga märke till, enär konungen efter
Margaretas död högst sällan besökte Sverige. För
tiden mellan September 1421 och vintern 1430 kan
man icke med något intyg visa, att konungen varit
i Sverige. Det var naturligt, att sådant skulle öka
missnöjet i vårt land och rotfästa den tanken, att
konungen betraktade Sverige som ett lydrike under
Danmark.

Som regentinna i konungens frånvaro hade drottningen
sin herres heder och rikenas välfärd ständigt för
ögonen. Stort missnöje rådde då i Danmark mot konungen
för det underhaltiga mynt, som han låtit slå och
bringa i allmänna rörelsen, under det han påbudit,
att gammalt mynt skulle aflemnas till hans vexlare
och myntare mot det nya. Det var konungens ständiga
behof af penningar, som föranlät honom att vidtaga
denna förtviflade utväg. Följderna visade sig också
snart, då all handel afstannade, folket utarmades
och endast konungens vexlare och myntare blefvo
rika, ty att konungen sjelf vann något synnerligt
är föga sannolikt. Samme krönikeskrifvare, som
omnämner detta<footnote>
Den med dessa händelser samtida dominikanermunken
<i>Herrman Corner.</i> Hans anteckning går till år 1435.</footnote>,
säger äfven, att konungen blef
föremål för mycken ovilja och mycket hån, och att
drottning Filippa genast lät slå jemngodt mynt med
hansestäderna och utlemna detta i rörelsen i stället
för det falska. I Oktober 1424 ingick hon äfven med
Lybeck, Hamburg, Lüneburg och Wismar en myntförening,
som stälde de nordiska rikenas mynt i ett bestämdt
och enkelt förhållande till det hanseatiska, en åtgärd
af stor vigt för handeln och som skulle betydligt
underlättat densamma, om den blifvit vidmakthållen.

Så väl om detta ärende som om andra öfverlade
drottningen år 1425 med svenska rådet, och
skrifvelser afgingo till konungen om

hvad som beslutats. Man har i behåll konung Eriks
svar å dessa skrifvelser, hvari konungen uttalar
sitt synnerliga välbehag med drottningens och rådets
åtgärder. Han kallar rådsherrarne »sina kära och
käraste vänner» och tackar dem högligen för all den
välvilja och kärlighet, som blifvit bevisad både
honom och hans drottning nu och tillförene.

Men äfven sedan konungen återkommit till sina
riken, finner man, att drottningen deltagit i
regeringsärenden. Så har man ännu i behåll ett
intyg om en fogderedovisning för tre års uppbörd och
utgifter af Borgholms slott och län. Redovisningen
aflades på konungens befallning, heter det, inför
den »högborna och mäktiga furstinnan, drottning
Filippa». År 1426 i April var drottningen åter i
Vadstena och hade der öfverläggningar med svenska
rådet, då äfven rättegångsärenden förevoro.

Såsom vi i hafva sett, var det företrädesvis i
Vadstena som drottning Filippa vistades, när hon
var i Sverige. Hon drogs till den heliga orten af
sitt fromma sinnelag och sin vördnad för den heliga
Birgittas kloster, der hon, liksom drottning Margareta
före henne, låtit inskrifva sig som syster. Här var
hon mycket älskad och vördad, och det bidrog äfven
att göra henne älskad af folket, en kärlek som ökades
af berättelserna från de hemkomna krigarne om hennes
välvilja och hjelpsamhet samt om hennes raskhet vid
Köpenhamns försvar.

Företaget mot Stralsund skall i så hög grad hafva
misshagat konungen, att han med hugg och slag
öfverfallit sin drottning, som sedan lemnat honom
och dragit till Vadstena, der hon aflidit. Sådan
är den vanliga berättelsen om drottning Filippas
död, men utan tvifvel öfverdrifven. Det låter icke
gerna tänka sig, att drottningen hela året skulle
qvarblifvit hos konungen, eller att denne skulle
hafva låtit henne såsom förut inblanda sig både i
regeringsärenden och hans enskilda angelägenheter,
om något sådant verkligen inträffat, som att konungen
misshandlat henne. Hon var nämligen hela det året hos
konungen och kom först vid jultiden till Vadstena.

Sedan hon undsatt de skeppsbrutna svenskarne på
Saltholmen med mat och kläder, redde hon sig till
att rida till Sverige.

<poem>
Dernäst efter vid julatid
drottning Filippa till Sverige red.
Då hon till Vadstena kom,
der dog den ädla furstinna from.

Hennes lik de der begrafva
och bådo Gud hennes själ hafva.
Efter Guds börd fjortonhundrade år
trettio å trettonde natt jula det var.
</poem>

Det var om natten mellan den 5 och 6 Januari 1430
som drottning Filippa dog. Hon begrofs i S:t Annas
kor, som hon sjelf låtit uppbygga. »Hon var» --
skref Vadstenamunken i klostrets dagbok, när han
antecknat hennes död -- »en moder och den trognaste
beskyddarinna af detta kloster och hela vår orden.»

Kort derefter kom konung Erik till Vadstena. I hans
och de förnämste herrarnes i riket närvaro invigde då
erkebiskopen i Upsala Vadstena kloster till jungfru
Marias och den heliga Birgittas ära, och

förmodligen egde drottningens begrafning rum vid
samma tillfälle. -- Till drottningens minne skänkte
konungen 1,100 engelska nobler till klostret. För
denna summa skulle abbedissan och konventet inköpa
frälsegods, hvilkas afkastning skulle delas mellan
kyrkoherden i Vadstena och 10 prester. De senare
skulle sjunga messor oaflåtligt två och två natt
och dag för drottningens själaro, men äfven för
konungen sjelf och alla efterföljande konungar och
drottningar. De skulle kallas »konungens klerker
och kaplaner» och på sina kläder bära ett rödt kors
i gult fält. Detta förordnande lärer dock aldrig
kommit till utförande. Pengarne och silfret stodo
oföryttrade qvar i klostret och borttogos af en
följande unionskonung.

Äfven i Kalmar inrättade konungen till Filippas
minne ett kollegium af 13 prester med ungefärligen
samma föreskrifter som för det i Vadstena. I Vadstena
kloster förvarades äfven, såsom skänker af konung Erik
och drottning Filippa, deras kronor, hvilka år 1454
värderades, den senare till 1,073 mark och den förra
till 700; ett halsband i form af en hund, som vid
samma tillfälle värderades till 130 rehnska gulden,
en gördel eller bälte af guld, <i>kappobonad,</i> till 1,052
mark, samt tvänne taflor, hvaruti helgedomar eller
reliker förvarades, hvilka värderades till 270 nobler
eller 1,080 svenska mark.

Denna vård om sin drottnings minne och själaro talar
till fördel för konungen, borttager åtminstone till
en del det bittra i beskyllningarna mot honom. Så
äfven det betydliga lifgeding konungen redan år
1420 bestämt för sin drottning, om hon öfverlefvat
honom. Det bestod ensamt i Sverige af Örebro stad,
slott och län jemte hela Nerike och kronans der
belägna bergverk, Arboga stad med deromkring liggande
bergverk, Laglösa-Köping (Köping) med slott och
tillhörigheter i Snäfringe härad, Vesterås stad
med slott och län, undantagande Borganäs, Enköping
med kungsgården Haga och dess län, Trögden, Upsala
stad och län, Almarestäk och län, Stockholms slott
och län, Östhammar och Telje med tillhörande län,
äfvensom alla bergverk, så väl redan upptagna som de,
hvilka framdeles upptagas kunde.

Emellertid är det visst, att efter Filippas död
timade saker, som påskyndade konung Eriks fall. Dessa
tilldragelser tillhöra Sverige och äro för vårt
lands utveckling af vida större betydelse än hela
det långvariga kriget med de holsteinska grefvarne.

<b>Befrielsekriget.

Missnöjet i landet.</b>

Hos alla samhällsklasser rådde vid denna tid
i mer eller mindre grad missnöje med konung
Erik. Frälsemännen hade känt krigets tunga
tillräckligt och dertill funnit, huru litet konungen
rättade sig efter lag och förordning, då de hvarken
fingo ersättning för de

förluster de lidit i hästar och vapen, ej heller
utlöstes, om de råkat i fångenskap. Enligt Magnus
Erikssons landslag egde dock frälseman rätt att
fordra sådant. Dessutom låg en orsak till missnöje
i den omständigheten, att konungen lemnade slott
och län åt utländingar, mindre dock åt danskar än
tyskar. Detta gick så långt, att till slut intet
enda svenskt slott af någon betydenhet, med undantag
af Viborg, innehades af svensk rnan.

Orsaken härtill får man dock ej söka deruti, att
han ville gynna Danmark framför Sverige: den var en
helt annan. Han arbetade nämligen för att få sitt
syskonbarn, hertig <i>Vogislaw</i> af Pomern, erkänd som
sin efterträdare, och ju mer han fann omöjligheten af
denna sin älsklingstanke, desto envisare blef han. Ju
större motstånd han rönte, desto kraftigare sökte han
hinna sitt mål, och som ett medel derför begagnade
han tyskar till slottshöfdingar, hvilka efter hans
död skulle hålla slotten hertig Bogislaw tillhanda.

Äfven presterne hade giltiga skäl till missnöje genom
konungens egenmäktiga inblandning i biskopsvalen. Vi
påminna oss Johannes Gerkesson. Efter hans afsättande
blef med konungens begifvande en Vadstenamunk,
broder <i>Johannes Haquini,</i> erkebiskop. Det var denne
som invigde klostret i konung Eriks närvaro efter
drottningens död. Sjelf dog denne erkebiskop
Johan 1432, och nu valde domkapitlet konungen
ohördan domprosten <i>Olaus Laurentii</i> i Upsala
till erkebiskop. Konungen brydde sig dock ej
derom, utan skickade biskop <i>Arnold,</i> enligt andra
<i>Arendt Clementsen,</i> till Upsala med befallning till
domkapitlet att taga honom till erkebiskop. Arendt
måste dock med våld sätta sig i besittning af
erkebiskopshuset och Arnö. I intet afseende var han
passande till erkebiskop. Rimkrönikans beskrifning
om honom väcker ens afsky.

<poem>
Argare bofver var då ej prest,
som hans lefverne beviste mest;
skörlefnad han öfde,
dobbel och dryck han ock pröfde,
många fetalia<footnote>Sjöröfvare</footnote> höll han till sjö
-- -- -- -- -- -- -- -- -- -- -- 
hvad gods de förvärfde dermed,
lika halft behöll han det.
Alltid svor han vid vår Herra blod och död,
den vulde den stympare var ej god.
-- -- -- -- -- -- -- -- -- -- -- 
Så månde han till Upsala fara.
Då han kom för kirkiona dörr,
Sancte Eriks vrede mötte honom der,
sina helsot han strax fick
och sjuker hem dädan gick.
-- -- -- -- -- -- -- -- -- -- -- 
I Arnö tålde han den nöd,
der blef den orätte biskop död.
</poem>

Under tiden vistades Olaus Laurentii utomlands, der
han klagade för påfven och fick rätt, men vågade sig
likväl ej hem, utan efter Arendts död skref konungen
åter till Upsala, att nu skulle Norrmannen <i>Thorlak</i>
blifva erkebiskop. Detta var i Maj 1434.

Konung Erik var äfven högeligen förtörnad på Olaus
Laurentii, emedan denne derute hos påfven sagt,
att konungen icke vore arfkonung, utan genom val
blifvit konung i Sverige. Man fästade

nämligen denna tid ett högre begrepp vid det ärftliga
konungadömet och ansåg en arfkonung hafva högre rätt
än en vald konung. Konungen tog uti mycket hett och
lät erkebiskopen i Lund samt en biskop från Danmark
och en från Norge tillsammans med biskoparna <i>Sigge</i> i
Skara, <i>Nils</i> i Vexiö och <i>Thomas</i> i Strengnäs uppsätta
ett bref till påfven med intyg, att han (Erik),
såsom född af dessa tre rikens kungliga slägt, var
genom födsel och arfsrätt enhälligt vald till de tre
rikenas konung. Så fort de svenske biskoparne kommo
hem, uppsatte de en skrift, hvari de påstodo sig af
konungen hafva tvingats att skrifva det ofvannämnda
brefvet. Denna protest uppsattes den 4 Augusti
1433. Det var äfven då som man tog den med vittnen
bestyrkta afskriften af den skrift, som var inhuggen
på stenen å Mora-äng.

Allt detta tillsammanlagdt var egnadt att underhålla
missnöjet hos de andlige mot konungen. Men hvarken
de verldslige eller de andlige herrarnes missnöje
var af någon verklig fara för Erik. Den gömde sig
på ett helt annat ställe och då, såsom alltid, der
man minst anade det. Det var böndernes missnöje som
störtade Erik af Pomern.

Man kan rätt och slätt säga, att det var träldom som
hotade de svenska bönderna, och man finner med det
samma lätt, huru den främmande konungens välde just
derigenom omöjliggjordes. Men den träldom, som hotade,
kom icke med ens, det var ej en kunglig förordning som
påbjöd den, utan den smög sig fram steg för steg. Den
sammanhänger på det närmaste med beskattningen, och
dess första frö såddes i samma stund som skattefrihet
uppkom.

Vi hafva sett, huru frälset uppkom, och huru ledningen
af rikets allmänna angelägenheter öfvergått från
folket i sin helhet, allmogen, till de privilegierade
stånden, herrarne, medlemmarne af frälset, såväl
det andliga som det verldsliga, äfvensom huru dessa
snart började behandla den ofrälste, som om hvarken
gudomlig eller mensklig lag funnits. Till slut
började man äfven fordra <i>dagsverksskyldighet</i> af den
skattande. <i>Dagsverkena</i> äro också ett af de utmärkande
dragen för medeltiden och höra till skattebonden,
ty så länge hvarje bonde var »man för sig», var det
trälarne som gjorde dagsverken.

Kyrkan fordrade först personligt arbetsbiträde af
den frie mannen för sina byggnader äfvensom för
sådana, hvilka hon tog under sitt hägn, såsom bro-
och vägbyggnader.

Sedan uppträdde konungen med samma anspråk
för sina byggnader och äfven för sina gårdars
bruk och skötsel. I Magnus Erikssons landslag är
dagsverksskyldigheten upptagen bland den hjelp,
som konungen egde rätt att fordra af allmogen. Men
denna hjelp liksom gärderna skulle bestämmas af
allmogen sjelf. Snart blef den dock så vanlig, att
någon särskild bevillning ej mera behöfdes, utan
dagsverket, liksom skatterna i allmänhet, öfvergick
ifrån att vara frivillig hjelp till skyldighet. Så
blef ett visst antal dagsverken årligen genom lag
bestämdt. I början af detta århundrade (år 1403)
bestämdes dessa dagsverken till 8. När nu ett slott
eller en kungsgård gafs i förläning, följde böndernes

skyldigheter till detsamma med, och vi känna
tillräckligt, huru godtyckligt sådana länsinnehafvare
kunde gå tillväga. De upprepade förbuden äro bästa
beviset derpå. Så pålade länsinnehafvare och fogdar
bönderna att mottaga sina hästar till utfodring. Det
förbjöds på det strängaste af Magnus Ladulås, och vid
förlust af lif och gods af drottning Margareta. Men
äfven detta oskick öfvergick så småningom till
bestående lag. Både dagsverksskyldigheten och
fodringen äro ännu befintliga <i>jordeboksräntor.</i>

Landbondens ställning var dock ännu svårare
än skattebondens. Den, som egde flera gårdar,
öfverlät vissa att brukas af landbönder, fria män,
hvilka till jordegaren erlade en viss afgift, som
kallades <i>städja,</i> och en årlig jordränta, som kallades
<i>afrad.</i> Landbonden skötte för öfrigt gården som sin
egen med egna dragare och egen redskap, och så väl
jordegaren som han hade ömsesidig uppsägningsrätt
för vissa inträffade fall. Sådant var af gammalt
förhållandet enligt landskapslagarne<footnote>
Östgötalagen gör dock ett undantag, i det densamma
pålägger landbonde tvänne dagsverken årligen, ett
om våren och ett om hösten.</footnote>.

Helt annat blef dock förhållandet, när med utländska
konungar utländskt skick eller rättare oskick inkom
i landet. De författningar, som härom utfärdades af
riksens råd såsom gällande för hela riket, sätta oss
bäst i tillfälle att bedöma landbondens ställning
under unionstiden. Utom städja och afrad skulle
han utgöra 12 dagsverken, hälften med dragare. Han
skulle årligen för husbondens (jordegarens) räkning
göra en resa utom lagsagan, hvarthelst husbonden
tillsade; årligen skulle husbonden hafva en tunna
öl jemte mat och hästfoder för hvart markland; en
gång om året kosthålla husbondens fogde, när denne
reste i husbondens ärenden; han var förpligtad
att underhålla och årligen till ett visst värde
förbättra husen, sätta ett visst famnmått gärdesgård
och gifva husbonden hälften af humlegårdens och
trädgårdens årliga afkastning. I Vexiö-stadgan af
år 1414 stadgades vidare att den landbonde, som före
legostämmans (arrendetidens) utgång öfvergaf gården,
kunde <i>med våld</i> återtagas, och satte han sig dervid
till motvärn, blef skadan, som tillfogades honom
eller hans hjelpare, ogild; endast om han dödades,
skulle derför botas 20 mark.

Ursprungligen var legotiden 6, högst 8 år; men nu
under unionstiden ville man utsträcka denna tid i
oändlighet och så godt som fastbinda landbonden
vid jordtorfvan. Han qvarhölls mot sin vilja efter
legotidens slut vid godset och hans barn fingo icke
skiljas från hemmet.

Det är naturligt att efter frälsets uppkomst, och när
de förmögnare bönderne ingått deruti, man egentligen
skall finna landbönderna på frälsegårdarne. Också
stadgades det, att ingen skattebonde fick lägga under
sig mera gods än som han var fullsuten på eller sjelf
kunde bruka, och om han till landbonde utlegde någon
jord, tillföll största delen af afraden kronan. Detta
kan nu visserligen förklaras deraf att, då hvarje
bonde, han måtte ega aldrig så mycket, ej erlade
mer än

full gärd, kronans inkomster förminskades, ju
flera gårdar en bonde egde; men det nedtryckte
i alla fall bonden och hindrade hans fria
utveckling. Skattebondens skatt och landbondens afrad
förblandades slutligen med hvarandra, så att äfven
den förra ansågs som en afrad eller jordränta och
i följd deraf började man att betrakta kronan såsom
den egentlige jordegaren.

Sätt nu på ett konungens slott en utländsk man
med utländska begrepp om herrerättigheter och
bondeskyldigheter, och lägg dertill, huru föga talan
lagen hade ibland de mäktige riddarne, då, enligt det
gamla ordspråket, »lagen låg i spjutstångs ända» -- och
vi kunna lätt förstå, hvilket olidligt förtryck bonden
måste draga. Den utländske riddaren eller fogden var
ingalunda nogräknad med de 8 dagsverkena, bonden fick
göra så många riddaren fann för godt; likaså fick
han mottaga hästar till fodring både många och länge,
allt efter godtycke. Var då bonden en fri man, såsom
lagen ville? -- Frågan gjordes helt visst på denna tid
af hvarje bonde, ty han hade ingalunda glömt lagen,
fast han i det längsta tålde lagöverträdelserna.

Men ännu mer olidligt blef förtrycket genom
beskattningssättet i öfrigt.

Skatterna brukade vanligen utgå i varor,
hvilka värderades enligt det allmänt gängse
priset. Härutinnan sökte man nu åstadkomma en
förändring, i det man ville förvandla varuskatten
i penningeskatt. Härmed börjades redan under
Margareta, och sannolikt genom öfverenskommelser
med landskapsmenigheterna hade man kommit derhän,
att från en stor del af Finland, från Vestmanland,
Nerike och Vestergötland bestämdes verkligen den
hufvudsakliga skatten i penningar.

I dessa förhandlingar finner man namnet <i>Henrik</i>
eller <i>Henning Königsmark</i> eller <i>Könsmark,</i> såsom
han i rimkrönikan kallas. Han skall äfven hafva
uppkommit med ett nytt beskattningsförslag eller
»penningestadga».

För att kronans räntor ej måtte förminskas,
fäststäldes en viss skatt för hvarje härad, socken och
stad. Härvid gjordes intet afseende på, om hemmanen
lågo i ödesmål, utan skatten för socknen eller häradet
skulle utgå lika fullt. Då genom kriget, farsoter och
hårda beskattningar många hemman verkligen lågo öde,
hände det, som Ericus Olai säger, att den lefvande
fick betala för den döde, den som något hade för den
som intet hade. Uti denna stadga kan visserligen
ligga en god afsigt, den nämligen att jemnare och
rättvisare fördela skatterna. Ty häradet kunde sjelft
på hemmansegarne lättare och bättre utskifta den
bestämda penningesumman, som skulle utgöras, så att
den som egde mera finge skatta mera, än den som egde
mindre. Men det var genom sjelfva sin nyhet egnadt
att väcka missnöje och det upphäfdes snart. Man måste
medgifva varors erläggande i stället för pengar. Men
som ingen taxa var faststäld, lemnades härigenom
ett fritt spelrum åt fogdarnes godtycke. Varornas
värdering berodde nemligen på dem såsom uppbördsmän,
och de voro ej sena att se sig till godo.

De satte värdet så lågt som möjligt, må hända
blott till hälften af hvad de verkligen gälde i
städerna. Fogdarne voro sålunda ej blott herrar
öfver böndernes arbetstid utan äfven öfver deras
egendom. Med kännedom härom förstår man rimkrönikans
klagan:

<poem>
då vordo mång' gods ödelagd.
Riket plågades med stora döde,
dermed lades godsen öde;
de fattige bönder, som ofverlefva,
jemnstor stadga (skatt) skulle de gifva.

Der förra hundrade bönder bodde,
der funnos då näppeliga tjugu gode,
jemnstor skatt ville konungen hafva,
som det var lagdt å förste daga.
</poem>

Vidare yttrar hon om fogdarnas godtycklighet
vid prisbestämmandet:

<poem>
Bonde skulle ju öka till
å medan fogden hafva vill.
Det gjorde de bönder mera oro,
de mätte dem från både oxa och ko,
kläder, kittla och gryta,
liten rätt månde de njuta;
de mätte för ena mark, hvad som värdt var tre,
det gjorde de fattige bönder ve.
</poem>

Fogdarne grepo bönderna -- heter det vidare -- hvarhelst
de kunde, i deras gårdar, å kyrko- eller tingsväg
och skattade dem jämmerligen.

Vi öfvergår från de allmänna förhållandena till de
mer enskilda och till de sägner, som från dessa
tider finnas. En sådan fäster sig vid <i>Plågan i
Gullspångselfven.</i> Gullspångselfven flyter från
Skagern ut i Venern och utgör gränsskilnaden mellan
Vestergötland och Nerike. Utanför dess utlopp i Venern
höja sig öfver vattenytan två stora stenar, och dessa
hafva fått det underliga namnet: <i>plågan.</i> De kallas
också <i>fängelse-</i> eller <i>hungerstenarne.</i> Icke långt
ifrån dessa stenar ligger i elfmynningen en liten ö,
som nu kallas Aneholmen. På densamma kan man ännu
se svaga märken af ett gammalt slott, ehuru allt är
öfverväxt af gräs.

Fordom på Eriks af Pomern tid låg här Agneholms
slott, vid hvars namn äfvenledes minnena om
fogdegrymhet knyta sig. På slottet bodde nämligen
konungens fogde <i>Otto Thörbjörnsson Stuth,</i> och han
skall hafva begagnat de nämnda stenarne att pina de
bönder, hvilka ej velat betala skatten eller hotat
att klaga för konungen. Bönderne fördes nakna och
bundna ut på stenarna, der de fingo försmäkta i
hunger och köld, tills döden befriade dem eller
de på annat sätt kunde blidka fogdens stränghet.

Styresholm och Faxehus äro namnen på tvänne
fogdenästen i norra Sverige, i nuvarande Helsingland
och Ångermanland. Nordvest om den för några år sedan
nedrifna Styrnäs kyrka vid Ångermanelfven på det
s. k. Afsköttsberget finnas lemningar af vallar och
grafvar, hvilka en gång skola hafva varit slottet
Styresholm. Man skall hafva funnit ända till 4
1/2 alnars tjocka murar efter detta fäste. På andra
sidan elfven midt emot Styrsnäs finnes äfven spår
efter en forntida byggnad, som ännu i dag kallas
»Borgen». Enligt sägnen skall en rask qvinna hafva
antändt badstugan, der fienden som bäst höll på att
bada sig,

hvarpå Svenskarne skola hafva skyndat öfver från andra
stranden och nedgjort dem. -- Härom sjöngs fordom en
visa, hvari följande rader förekomma:

<poem>
Der grofvo de groparna djupa och vid
och lade så många jutar uti:
väl oss, ty för dem vändes dansen.
</poem>

Pilar och andra skjutvapen jemte en mängd ben hafva
blifvit funna i trakten. Dock är det ovisst, om denna
sägen rör frihetskriget mot Erik af Pomern.

Helt nära den nuvarande staden Söderhamn finnas också
lemningar efter ett slott. Det är det forna Faxehus
eller Faxeholm. Om fogden på detta slott sjöngs fordom
en visa, hvari omtalades, huru han spände fyra bönder
för årder, sex för harf och åtta för plog.

<poem>
Det bor så mången man i Helsingland
<tab>Uti så storan vånda;
Fyra för ål och sex för harf
<tab>Och åtta för plogen ståndä.
Faxehus ligger i svartom brandom.
</poem>

Vida mer känd än andra konung Eriks fogdar är dock
<i>Jösse Eriksson,</i> som var höfvidsman på Vesterås slott
och fogde öfver Dalarne. Äfven här utmättes böndernes
egendom till sista skärfven, och när de intet mer
egde, pinades de sjelfve till döds. Jösse Eriksson
spände bönderna sjelfva för plogen, när han utmätt
deras dragare, och lät deras hustrur, äfven om de
voro hafvande, draga hölassen. Om de arme bönderne
klagade, lät fogden fastbinda dem vid pålar och fem
män upphängde han i rök.

Man kan väl förstå huru slik framfart skulle uppreta
allmogen, synnerligast männen här uppe i Dalarne,
hvilka mindre än rikets öfriga allmoge varit utsatte
för herresjelfsvåld.

<b>Dalkarlarne resa sig.</b>

Det är i sjelfva verket en ny bekantskap bland våra
landskaps allmoge, som vi nu komma att göra. Vi
hafva förut endast undantagsvis i våra berättelser
kommit att vidröra detta bergland. Mälarängden, den
gamla kärnan i Sveavälde, samt Götaländerna på ömse
sidor om Vettern och gränsländerna till Danmark och
Norge från Bleking till och med Bohus län, se der,
hvarest vi hittills företrädesvis hållit oss. Under
den långa striden mellan de båda nationaliteterna,
Uppsvearne och Götarne, under Folkungarnes strider,
hvilka utkämpades i mellersta och södra Sverige,
nämnas ej Dalkarlarne. Nu framträda de med ens ur sina
skogar, just nu, när det låg liksom en vindstilla
öfver hela vårt land och Sveriges framtid stod på
spel -- just nu framträda desse Dalkarlar i historiens
dagsljus. En ny dag bröt också in med dem; dess morgon
grydde vid klangen af pilskotten från deras stålbågar.


Dalkarlens land är fattigt och armt, men lyckan
blommar ej alltid bland gyllene skördar. Äfven i
enslig skog, der man ännu liksom hör den tyste Asens
andedrägt, på bergets topp och i djupa dalen, der
elfven mäktig och okufvad brusar -- äfven der trifves
lyckan, äfven der kan glädjen slå upp sitt öga mot
himlen. Hvarhelst ett förnöjsamt sinne blickar ut
öfver verlden, der gro glädjens blomster, men ej i
jordens mull. Derför är Dalkarlen lycklig i skogar,
på fjell och i dalom. Blott en rikedom kan han
icke undvara -- det är friheten. Frosten kan förtära
hans knappa skörd, ulfven eller björnen kan rifva
hans enda ko eller get, han nöjer sig med bark och
vatten och är glad ändå, fast kinden kan vara något
blekare än vanligt; men tag bort lag och rätt, låt
våld och godtycke -- en nattfrost det också -- råda,
och löjet leker ej mer på hans läppar och kinden
bleknar till döds, bleknar, men i strid på lif och
död med förtryckarn.

Hans sinne är fogligt, strängt och allvarligt,
och han kan lida outsägligt utan att knota, ja,
gå i döden för den han håller kär, men olag och
ofred tål han icke. Sjelf är han trogen sitt löfte,
derför tål han ej löftesbrytåren, och nu såg det ut,
som om konungen sjelf varit löftesbrytaren. Att lag
styrka och frid hålla, det var konungens första och
skönaste pligt. Men lagen bröts och friden hölls
icke af konungens egna män. Det återstod att utröna,
om rätt stod att vinna hos lagens högste vårdare,
konungen sjelf.

Och männen af Dala klagade sin nöd inför konungen,
men det var förgäfves, lagen styrktes ej mera än förr
och den brutna friden försonades icke.

Då gingo Dalkarlarne till råds med hvarandra och
beslöto att vända sig till <i>Engelbrekt Engelbrektsson,</i>
en man som de kände för att vara redbar samt klok
och förståndig.

Engelbrekt bodde vid Kopparberget, det är det enda
man vet om denne märkvärdige mans bostad, när han
liksom Dalallmogen med ens dyker upp i vår historia i
farans stund. Det var en liten man, men ett hurtigt
och frimodigt sinne framblickade ur hans ögon, och,
när man hörde honom tala, glömde man helt och hållet
mannens yttre för orden, som han sade. Dertill var
Engelbrekt väl öfvad i vapen och hade vistats vid
mäktiga herrars hof, så att han visste äfven att
umgås med herremän. Han var nu i sin bästa ålder.

Engelbrekt var frälseman och förde i sitt sköldemärke
en triangel med en half lilja vid hvar sida. Nu
bodde han, såsom nyss nämndes, vid Kopparberget i
Dalarne, och folkets nöd och de kungliga fogdarnes
brottsliga framfart gick honom djupt till sinnes.
Men -- står det i Engelbrektvisan, som diktades af
biskop Thomas i Strengnäs --

<poem>
Gud, som väger med jemnan vigt,
han gaf det till syndaplikt;
dock gjorde han nåd omsider.
Han väckte upp Engelbrekt, den listla man,
han till det ärendet litet kan,
Gud gaf honom kraft och snille.
-- -- -- -- -- -- -- -- -- -- -- -- -- -- 
</poem>

När nu Dalkarlarne kommo till Engelbrekt, rådde han
dem att ännu en gång klaga sin sak hos konungen
och söka i godo vinna rättvisa. Han åtog sig sjelf
att draga till konungen och utföra deras ärende,
och dermed voro Dalkarlarne nöjda.

Engelbrekt drog åstad och en vacker dag infinner han
sig hos konungen. Denne och hans omgifvande herrar
fäste föga uppmärksamhet vid den lille, obetydlige
mannen, när han först inträdde. Men hans lugna
ock värdiga hållning, den öppna, manliga pannan,
den allvarliga blicken, som oaflåtligt hvilade på
konungen -- allt bidrog att draga uppmärksamheten
till honom. När han så med klar och klangfull stämma
framförde folkets klagan, då förundrade man sig
öfver den lille mannen och hans djerfva språk. »De
fattige Dalamän», sade han till konungen, »bedja
eder för Guds skuld, att I skiljen dem från Jösse
Eriksson. Förr gå de från arf och eget, förr lida
de döden, än de längre vilja tåla sådan nöd som
nu.» Konungen yttrade några ord af tvifvel öfver
de framförda klagomålen, men då sade Engelbrekt:
»Herre, allmogens klagan är sann, deruppå vill jag
våga min hals. Sätten mig i torn och jern, och låten
Jösse Eriksson komma hit och ställen oss inför rätta;
är min klagan sann, så må fogden hänga; befinnes det
att jag hafver orätt, då må detsamma öfvergå mig». --
»Du för ett djerft språk» -- sade den förvånade
konungen -- »riksens råd skall undersöka eder sak,
låter eder dermed nöja!»

Med en skrifvelse från konungen till svenska rådet
begaf sig Engelbrekt hem. Enligt konungens vilja
redo riksens råd upp i Dalarne för att undersöka
förhållandet. De funno folkets klagomål sanna och
uppsatte enligt konungens befallning en skrifvelse
derom, hvarmed Engelbrekt åter begaf sig ned till
konungen. Men Jösse Eriksson och hans vänner hade
icke heller varit overksamma, och de hade bibringat
konungen helt andra åsigter, nämligen att allt var en
följd af böndernes trots och deras hat och ovilja mot
konungens fogde. När derför Engelbrekt nu för andra
gången visade sig för konungen och med samma lugn, men
också lika frimodigt och i ett ännu bestämdare språk
fordrade Jösse Erikssons aflägsnande, båd konungen
honom »gå bort och aldrig mer komma för hans ögon». En
skugga af harm öfverför härvid Engelbrekts öppna
anletsdrag. Han gick med tunga steg från konungen, men
sade derunder: »Än en gång lär jag väl komma igen!»

När han kom hem till Dalarne igen och Dalkarlarne
fingo höra utgången af hans beskickning, blefvo
de till en början högeligen bedröfvade. Men snart
upptändes de af harm och vrede. De beslöto att gå
man ur huse för att skaffa sig lag och rätt, och de
valde Engelbrekt Engelbrektsson till anförare.

Vi hafva sett, huru Dalkarlarne steg för steg
tvingades att taga till vapen, och det är väl att
märka, att de väpnade sig icke emot lagen utan för
densamma. Det är derför, som deras uppresning icke
kan kallas ett uppror. Men lika varsamt som de gingo
tillväga för att

vinna rätt, innan de beslöto sig att med vapen i hand
förskaffa sig den, likaså tvungos de, såsom vi få se,
att ifrån sitt eget landskap kasta blicken ut öfver
riket och draga i härnad mot allt hvad utländskt
hette.

Nu tågade Dalahären söderut mot Vesterås, der
den hatade fogden satt på slottet. Men ryktet om
Dalkarlarnas uppresning gick före dem och innan de
hunno fram, mötte dem på vägen några af riksens
råd. Desse talade vänligt med bönderna och sade,
att de ville medverka till afhjelpande af deras
nöd. Härigenom förmåddes Dalkarlarne att återvända,
sedan de svurit en dyr ed att aldrig mer betala
skatten till Jösse Eriksson. Rådsherrarne återvände
också hem, glade i sitt sinne, emedan de trodde, att
det värsta nu var öfverståndet och att allt skulle
afstanna, när bönderne rätt hunnit lugna sig. Men
ingen anstalt gjordes att aflägsna Jösse Eriksson,
och herrarne fingo snart erfara, att de bedragit
sig. Detta timade om hösten 1433.

Jösse Eriksson vågade sig ej sjelf upp i Dalarne, men
ditsände sina tjenare att utkräfva skatten. Då grepo
Dalkarlarne åter till vapen, gingo öfver Dalelfven
och drogo ned mot Vesterås, hvars slott de ville
nedbryta i grund. Det var vid midfastan 1434. Nu kommo
åter rådsherrarne till bondelägret och talade med
de uppretade. Men desse nöjde sig ej nu med blotta
försäkringar. Rådet beslöt derför att på eget bevåg
afsätta Jösse Eriksson. De satte i stället för honom
en grefve Hans till höfvidsman på slottet.

Grefve <i>Hans af Ewersten och Novgarten</i> i Pomern var
den förnämste af konung Eriks tyske gunstlingar. Han
hade Gripsholms slott i pant för någon försträckning
till kronan samt dessutom Oppenstens slott med
Kind och Mo härad i Vestergötland. Man finner honom
äfven hafva haft första platsen bland rikets råd i
Sverige. Han hade troligen ett bättre rykte om sig,
ty bönderne förklarade sig nöjde med detta byte. De
återvände derför ännu en gång hem, under förhoppning
att snart få höra, det Jösse Ericsson undergått
tillbörligt straff. Grefve Hans satte emellertid
Melchior Giordsson till sin underfogde i Dalarne och
allt syntes åter blifva lugnt.

Men i stället för det väntade straffet, som skulle
öfvergå Jösse Eriksson, spridde sig ett rykte bland
Dalkarlarne, att denne begifvit sig till konungen och
så uppretat honom, att han nu ämnade skicka öfver
dem en fogde ännu grymmare än Jösse Eriksson. I en
upprörd tid, då ett helt folk finner sig sviket i
sina heligåste rättigheter, går man ofta längre och
vidtager kraftigare åtgärder, än man skulle göra,
om man kunde i lugn öfverlägga. Med den kännedom,
Dalkarlarne dessutom hade om konungen, är det icke
underligt, att de trodde honom vara i stånd till
det värsta. Den som ej håller lag och svuren ed,
han ställer sig sjelf utom lagen, och så gjorde
konung Erik.

Dalkarlarne grepo åter till vapen, det var för tredje
gången. Men nu beslöto de att icke stanna vid sin
egen landsändas nöd. Rikets öfriga landskap suckade
också under utländska fogdar. Alla dessa

skulle fördrifvas, förr kunde man ej hoppas på lugn i
riket, och förr än detta skett, ville de icke nedlägga
sina vapen.

Vid midsommartiden år 1434 stod derför dalahären åter
färdig att draga hemifrån.

När man färdas söderut från Hedemora, far man, på en
lång bro öfver Dalelfven och strax på östra sidan
ligger Gråde gästgifvaregård. Elfven flyter här ut
ur sjön Hofran och strax vid elfmynningen, norr ut
från Gråde, ligger en liten holme med lemningar efter
ett forntida slott. Man ser ännu qvarlefvor af murar
och i lugnt väder ser man tecken efter stensättningar
i elfven, der vindbryggan varit, som förenat holmen
med fasta landet. Här låg fordom Borganäs slott.

Sjelfva midsommardagen den 24 Juni 1434 kom
dalahären tågande framför Borganäs. Jösse Eriksson
hade här en underfogde, som hette Johan Vale. Denne
hade icke vågat invänta de uppretade bönderna utan
rymt undan. Engelbrekt bemäktigade sig derför med
lätthet borgen och lät i grund nedrifva den.

Från Borganäs tågade befrielsehären söderut och in
i Vestmanland.

Johan Vale hade flytt till Köpingshus. Detta slott låg
strax vid Köpingsån på norra stranden, der man ännu
ser ruinerna af detsamma. Det dröjde ej länge, förr än
Dalkarlarnes spjutspetsar började blänka framför äfven
detta fäste. Men så fort Johan Vale -- man tror att
det var en Italienare -- sporde härom, lät han sadla
sina hästar »och rände fast till Stekeborg», säger
rimkrönikan. Hit kom han »med mycken qvida och mycken
sorg», men aktade befästa slottet så, att Engelbrekt
aldrig skulle det få. Det gick med Köpingshus som med
Borganäs. Engelbrekt fick det i sin hand och brände
det neder i grund. I skolgården skola hafva funnits
tvänne jernportar, som varit från gamla slottet,
och der förvarades äfven länge en jernplåt, hvarpå
stod skrifvet: »Köpingshus brändt anno MCCCCXXXIV.»

Derpå sammankallade Engelbrekt Vestmanländingarne
och sporde dem till, »om de ville blifva enige med
honom och hjelpa till att fördrifva de utländska
fogdarne». Alla gingo honom tillhanda och derpå
skickade han bref och bud till frälsemännen i trakten
att vara honom till mötes vid Vesterås.

Dit bröt nu hären upp.

Strax utanför Vesterås möttes Engelbrekt af Melchior
Giordsson. Engelbrekt sade genast till honom, att han
skulle öfverlemna Vesterås. Melchior svarade: »Våren
mig ej så hård, i morgon vill jag öfverantvarda eder
slottet!»

Samma dag om aftonen kom riddaren Nils Gustafsson
(Puke) till Engelbrekt. Efter honom infunno sig äfven
en mängd andra frälsemän. Engelbrekt tilltalade dem
med kraft och värma. »I frågen, hvad vi vilja» --
sade han -- »vi vilja njuta riksens lag och rätt eller
ock sätta lifvet till. Och I skolen alla följa mig
i riksens tjenst. Den, som är emot mig och Sveriges
rike, hans gods skall jag gifva till sköflings. Rikets
fiender skola dräpas, hvar de finnas, rymma de ej

af riket bort!» -- De församlade herrarne lofvade följa
Engelbrekt och göra allt till fosterjordens försvar.

När följande dagen randades, infann sig Melchior
Giordsson och öfverlemnade Vesterås slott. Det var
ett väl befästadt slott. Engelbrekt öfverlemnade det
åt den redlige Nils Gustafsson.

Från Vesterås tågade Engelbrekt med hären framemot
Upsala. Hit hade han stämt Uplands allmoge sig till
mötes. En stor mängd bönder hade också infunnit sig
och åsyna vittnen berättade, att det var som den
största här. Men den lille mannens stämma hördes
öfver hela hären. »Käre vänner» -- sade han -- »jag
hafver väl försport, huru edra fogdar hafva farit
fram och huru de hafva gjort eder orätt. Så har
också skett de fattiga bönder i Dala, och det är hela
rikets klagan. Men derför äre vi komna hit. Af eder
vilja vi hafva tröst, huru riket skall lösas ur sin
träldom. Viljen I stadigt med oss blifva, då rädas vi
ej, att ju de omilde fogdarne skola blifva ur landet
drifna!» Ett stormande bifall mötte Engelbrekt och
alla ville följa honom; »Gud löne eder» -- sade de --
»att I viljen hjelpa oss, vi vilja stadigt hålla med
eder, så länge Gud unnar oss lif och kraft. Det är
nog sant, som I säger, att fogdarne gjort oss mycken
orätt, och att ingen rättelse skett, huru ofta vi än
klagat hos kungen.»

Med dem af rikets herrar, som voro här närvarande,
fattade då Engelbrekt det beslut, att tredjedelen af
skatten skulle eftergifvas.

Från Upsala skref Engelbrekt till kringboende
frälsemän och äfven till Erik Puke, som då befann
sig i Norrland.

<b>Erik Puke.</b>

<i>Erik Puke</i> var son af den Nils Gustafsson, som af
Engelbrekt erhöll Vesterås slott. När han emottagit
Engelbrekts bref och uppmaning att nu visa sig som
en ärlig svensk man och befria nordländerna från den
nöd, hvaraf de liksom det öfriga riket ledo, grep
han med glädje verket an. Det var en rask och hurtig
man, frimodig och ärlig, men han var ej så lugn som
Engelbrekt, och hans heta blod förledde honom till
mången oförsigtighet. Han var af en högrest gestalt,
mörklagd och hans blick var skarp. Folkets nöd hade
äfven gått honom till sinnes, och det var hans lust
att få »klämma de danska fogdarne».

Han samlade genast en skara Helsingar och
Norrbottningar och gaf dem till anförare en rask och
oförfärad man Olof Djekn.

Denne ryckte modigt in i Helsingland och framför
Faxehus. Besättningen gjorde motstånd, men Olof
Djekn hade lycka med sig. Han fördref och nedhögg
danskarne och uppbrände samt förstörde i grund
det hatade fogdenästet. En gammal folkvisa,
som kallas <i>Delsbo-visan,</i> men som numera är
till det mesta glömd, bevarar minnet af dessa
tilldragelser. Vi hafva ur den anfört en strof
om fogdens omensklighet. Om förstörandet af
fogdeborgen heter det:

<poem>
Det hände sig allt Mariemessedag
<tab>Och rätt om middagstid.
De skuto eld på Faxehus
<tab>Att lågen stod änd' i sky.
Faxehus ligger i svartom brandom.

De gingo sig ifrån Delsbo 
<tab>Och intill Delsbo rå.
De höggo fläsket af knokarna,
<tab>Så långt de kunde nå.
Faxehus ligger i svartom brandom.

Tröster man i Rengsjö,
<tab>Sammalund i Mo,
De togo deras båtar bort,
<tab>De kunde inte undan ro.
Faxehus ligger i svartom brandom.
</poem>

Folkvisan synes utvisa, att Olof Djekn haft
sitt styfvaste folk från norra och nordvestra
Helsingland. <i>Delsbo</i>-folket är ännu det vildaste
i landskapet och <i>Jerfsö</i>-allmogen utgör kärnan af
Helsinglands befolkning. De längre söderut belägna
socknarna, såsom Arbrå, Regnsjö och Mo, hvilka lågo
närmast till slottet, voro naturligtvis mest utsatta
för fogden och hans folk, men de togo dock tröst till
sig, när allmogen från de norra socknarne kom och
förstörde slottsfolkets båtar, så att de ej kunde
undankomma.

En annan skara, bestående af finnar, utsände Erik
Puke att taga Kastelholms slott på Åland. Anförare för
den skaran blef Johan Folkesson, också en oförskräckt
och tapper man.

Kastelholm låg vid en af de inre vikarne på Åland,
strax söder om Sunds kyrka. Den utanför liggande
fjärden heter Lumparen. Det var ett starkt fäste
med torn, vallar och grafvar, ehuru numera allt är
ruiner. På sydöstra sidan ser man lemningarna af ett
torn och vestra delen är inredd till kronomagasin,
men för öfrigt är allt gräsbevuxet och kajor och
skator skratta i de gamla slottsgemaken. Man vet ej,
när slottet först byggdes, men nu var det ansedt
för ett ypperligt län, som de förnämsta i landet
eftersträfvade. År 1419 hade konung Erik gifvit det åt
sin mäktige gunstling Bengt Pogwisch, som var gift med
Ida till Gladsax af slägten Königsmark. Riddar Bengt
dog 1432 och begrofs i Vadstena, så att nu innehades
slottet af hans son Otto Pogwisch och enka, fru
Ida. Slottsfrun bibehöll konungens ynnest. Bättre --
heter det -- trodde icke konungen någon i Sveriges
rike än fru Ida. Hennes son, unge herr Otto, var en
stortalig och skrytsam herre, som tyckte ingen vara
sin jemlike. »För tre viker jag icke», plägade han
säga.

Men så en dag kommo finnarne tågande framför slottet,
och deras pilar klufvo hvinande luften omkring den
bålde herr Ottos öron, der han stod på muren. Då
bleknade han och fick så brådt att komma till tals
med bondehärens höfvidsman. »För Guds skuld» --
sade han till denne -- »unna mig lifvet, jag vill
gerna gifva eder slottet». Och Johan Folkesson tog
slottet i besittning för Erik Pukes räkning.

Denne ryckte sjelf in i Vesterbotten och ned emot
Ångermanland. Här förstörde han Styrnäsholm och likaså
slottet Krytzberg eller Kryss-(Kors)borg. Man känner
ej hvar detta slott var beläget och förlägger det
både till Öster- och Vesterbotten. Af någon synnerlig
betydenhet har det ej kunnat vara. Lemningar efter
borgar från denna tid finnas på flera ställen i de
norrländska landskapen. Söder om 

Ljungan mellan Stödesjön och sjön Marmen i
Medelpad ligger ett berg, som af gammalt burit
namnet Skansberget. Det har fatt sitt namn af en
forntida befästning, hvaraf ännu lemningar torde
finnas qvar. En gammal anteckning anför som bevis
på fästets styrka, »att en grof stenmur af 6 alnars
höjd är efter gamla fästningen öfrig och kan knappt
beskådas utan förundran öfver den styrkio, som
fordrats till dess sammanläggande». År 1684 om hösten
ransakades af häradshöfdingen <i>Erik Teet</i> häruppe efter
gamla minnesmärken på regeringens befallning. I den
berättelse, som med anledning deraf insändes till
Stockholm, och som nu förvaras i Kongl. Biblioteket,
säges om detta minnesmärke: »Uti Stöde mellan Tuuna
och Nännesjo på denna sidan hemgrafven är ett berg,
som kallas Skantzberget, derest rudera finnas efter
gambal skantz.» -- Hemgrafven är namnet på Ljungan
mellan de båda nämnda sjöarna<footnote>
Det förtjenar anmärkas, att här ännu 1771 fångades
bäfver.</footnote>. Om nu detta fäste
eller något annat -- vid Attmar finnas äfvenledes
lemningar efter murar, så ock vid Borgsjö, hvars namn
redan hänvisar på en gammal borg<footnote>
Om Borgsjö skans skrifves af en gammal
forskare: »Om denna skansens ålder och öde kan
man hvarken genom läsande, skrifvande eller genom
efterfrågande hos landtfolket erhålla någon pålitlig
efterrättelse. Man kunde snart tro, att han varit
från hedna tid och äldre än sockenkyrkan, som af
denna borg hafver fått sitt namn, när hon först
blef byggd.» -- Ännu 1721 syntes här borggrafven.</footnote>
-- varit det vid
denna tid förekommande Kryssberg, eller om det legat
mera norr ut, det kan numera svårligen afgöras.

Det gick med lust att drifva undan de främmande
fogdarne. Och när Norrland var fritt, drog Erik
Puke med sina skaror söder ut att förena sig med
Engelbrekt, som ifrån Upsala ryckt mot Stockholm.

<b>Hans Kröpelin.</b>

Stockholms slott innehades då liksom de andra slotten
af en utländing, <i>Hans Kröpelin.</i> Det var sannolikt en
Preussare. Åtminstone egde han många förbindelser med
personer i detta land. Han hade redan under drottning
Margaretas tid inkommit i landet och af henne åtnjutit
stort förtroende. Kort efter drottningens död finna
vi honom såsom fogde på Bohus nere i Viken. 1421 var
han höfvidsman på Stockholms slott och medlem af
konungens råd.

Hans Kröpelin åtnjöt högaktning af både vänner och
fiender och synes hafva förtjent det. Tvänne intyg,
som vitsorda den främmande riddarens goda egenskaper,
hafva vi i behåll och införa dem här. Det ena är från
ett lagmansting i Sigtuna år 1424, der det heter, att
allmogen hade alldeles intet käromål mot Kröpelin,
hans fogdar, embetsmäm, länsmän eller tjenare i
någrahanda måtto. Det andra är utfärdadt af riksens
råd år 1435. Rådet berömmer honom »att han

bevist sig i riket och med dem umgåtts som en
rätt skälig tro dandeman, med fattige och rike,
så att ingen kunde lägga honom annat till, derför ock
riddare och svenner, klerker och lekmän, köpstadsmän,
bönder och bokarlar tacka honom allesamman för god
samvaro». Detta rådets bref gillades och stadfästades
följande året af ännu flera rådsherrar, hvilka förra
året ej varit närvarande. -- Äfven rimkrönikans
utlåtande om honom må här ej förbigås.

<poem>
De bönder månde Hans tacka,
mot rätt lät han derm ej beskatta.
Han gjorde dem nåd, hvar kan må<footnote>Kunde.</footnote>
De andre fogdar gjorde det ej så.
Ehvar han hörde några träta,
Gerna skilde han dem åt med rätta:
det lönar honom Gud söm väl förmå.
</poem>

Man förvånas öfver att finna en utländsk man erhålla
sådana loford af sin samtid, och det ovanliga, att
en sådan man kunde finnas på samma tid som en Jösse
Eriksson eller andra kungliga fogdar på Faxehus eller
Agneholm, gör hans förtjenster ännu mer framstående.
Då förbittringen mot utländingarne var uppdrifven
till en sådan höjd som just nu, skulle ej ett loford
kunnat ifrågakomma, om ej föremålet varit deraf
förtjent. Derför är man också berättigad att sätta
tro till berömmet öfver Hans Kröpelin. Det var en
ärlig riddersman, som höll tro och lofven och satte
värde på sin heder, som ömmade för folkets nöd,
lindrade den, hvar han kunde, och sökte mana godt för
sin herre hos folket samt för detta hos kungen.

Sådan var den man, som förde befälet i Stockholm,
när Engelbrekt och hans bondehär kom antågande från
Upsala.

Till en början Hade man i Stockholm ansett
Dalkarlarnes resning vara ett snart öfvergående
buller och stadfästats i denna tro, då bönderne
låtit tåla vid sig genom rådsherrarne och tågat
tillbaka hem. Men så kom med ens underrättelsen
att de åter ryckt hemifrån, att de nedbrutit Borganäs
och Köpingshus, att Vesterås slott fallit i deras
händer och att bondehären växte med hvart steg,
som togs framåt. Och nu förstorade man alla rykten,
ökade böndernes antal, tillade dem en grymhet och en
framfart utan like, tills slutligen deras märken och
spjutspetsar började framskymta från höjderna norr
om Norrström. Och hvad som nu i synnerhet väckte
förvåning och häpnad var, att denna starka bondehär
icke anfördes af rikets förnäme herrar. Så var det
dock, när konung Magnus Eriksson satt innesluten
i tornet och bönderne kommo att befria honom för
trefjerdedels århundrade sedan. Så hade det ju
också varit förut. Men hvad var denne Engelbrekt
i jemförelse med desse mäktige herrar och deras
jernklädda ryttareskaror!

Det var dock en verklighet. Engelbrekt Engelbrektsson
stod med sina bönder framför Stockholms portar,
och borgarena fingo snart se vindbryggan fällas,
och stadsportarne öppnas för att låta hans sändebud
komma öfver strömmen och in i staden. Men det
var slottsherren sjelf som Engelbrekts sändebud
sökte. Engelbrekt

begärde, att slottsherrn skulle möta honom till
ett muntligt samtal, och Hans Kröpelin
villfor Engelbrekts begäran och följde med ut till
bondelägret, sedan man å ömse sidor kommit öfverens
om att ej derunder skada hvarandra hvarken med ord
eller gerning.

»Vill du gifva mig Stockholms stad med slottet?»
sporde Engelbrekt, sedan han höfviskt helsat
slottshövdingen. »Nej!» -- svarade Hans Kröpelin --
»min ära förbjuder mig det. Jag vill hålla det min
herre, konung Erik, tillhanda!» Sedan de derpå länge
samtalat med hvarandra, kommo de omsider öfverens
om, att ett stillestånd skulle vara dem emellan till
Mårtensmessodag den 11 November.

Det kan vara eget att höra, huru man på denna tid
uppfattade den stora tilldragelse, hvaraf en liten
del utfördes här vid Stockholm. I Danzigs arkiv
finnes ett originalbref på papper från en Bernard
Osenbrugge till rådet i Danzig. Det är dateradt den 1
Augusti 1434 och är tillika den första underrättelse
om Engelbrekt och hans uppresning, som numera finnes
i behåll. Sjelfva brefvet innehåller en fullmakt
att försälja Bernards fastighet i Danzig äfvensom
försäkran om så väl Bernards som hans herres,
Hans Kröpelins, tjenstvillighet mot staden och
tyska orden. Detta var, när brefvet skrefs, för
brefskrifvaren det vigtigaste, för oss deremot
är hans tillägg nedanför namnteckningen det
enda, som eger någon betydelse, emedan just det
innehåller en kort underrättelse om Engelbrekt. Det
visar emellertid, att det som inträffat till den
grad gripit sinnena, att brefskrifvaren äfven i
en skrifvelse af alldeles enskild natur ej kunde
underlåta att omnämna den. »Här är en man» --
yttrar Bernard Osenbrugge -- »som heter Engelbrekt
Engelbrektsson och som är född i Dalarne, der koppar
och jern fås. Han har samlat omkring 40, eller 50,000
man och kunde väl få flere, om han ville. Han har
uppbränt många slott, städer och byar, och hans här,
hvilken kallas Dalkarlarne, har kommit till Stockholm
alldeles som kättarne till Danzig och slagit läger
på ena sidan om staden, så att man varit beredd på
ett anfall, hvilket dock Kröpelin förekommit genom
att afsluta ett stillestånd med Engelbrekt till den
11 November. Dalkarlarnes mening är att få en egen
konung i Sverige och fördrifva Erik ur alla tre
rikena. De vilja sjelfve vara herrar och de hoppas
bringa allt på den punkt, som det varit uti den här
i landet mycket firade Erik den heliges tid, då inga
skatter, utlagor eller tullar ännu funnos.»

<b>Befrielsekrigets fortgång.</b>

I vestra Södermanland har af ålder bott ett
frisinnadt, tappert och stridbart folk, som bär namnet
<i>Rekarlar</i><footnote>
Må hända af <i>rekar, rekkar,</i> som betyder: kämpar, hjeltar.</footnote> 
och skilja sig i klädedrägt och seder
från de kringliggande häradenas befolkning. Deras
land sträcker sig från Hjelmaren i sydvest till
inemot Strengnäs. När

nu Engelbrekts bud med uppmaning att gripa till vapen
och deltaga i befrielsekriget kommo till Södermanland,
voro Rekarlarne der de första att hörsamma dem. De
gingo man ur huse alldeles på egen hand och drogo
utefter kusten österut till Gripsholm, hvars omilde
fogde de ville draga derut.

Detta slott, som fordom kallades Åhl, hade kommit
i Bo Jonsson Grips ego, och han lärer varit den,
som först befästat detsamma, liksom det ock efter
honom skall hafva fått namnet Gripsholm. Det hade
emellertid icke på denna tid det ståtliga utseende
som i våra dagar. Troligen utgjordes det af ett torn
med rundmur och vallgraf samt derinnanför nödiga
byggnader. Den nuvarande vestra runddelen synes vara
en lemning efter denna äldsta befästning.

Fogde på slottet, när Rekarlarne kommo, var Hartwig
Flög. Så fort han fick veta om böndernes antågande och
när han tillika fick höra talas om huru det tillgått
på andra sidan Mälaren, räddes han i sitt sinne och
tänkte på, huru han skulle kunna rädda sig och sina
roffade egodelar. Han lät i tysthet nedföra dessa
på sina skepp och steg slutligen sjelf om bord. Men
innan han lemnade slottet, tände han eld på detsamma,
så att när han seglade ut på fjärden, kunde han vid
lågorna från borgen se de anstormande bönderna.

Men bönderne voro nöjde med utgången, då de ej mer
ansågo sig behöfva frukta för Hartwig Flög.

Från Stockholm tågade Engelbrekt vesterut till
Nerike. Det gälde nu Örebro slott. Detta var ett
af de starkaste i riket. Det var helt och hållet
kringflutet såsom det ännu är. Höfding på slottet var
då Mattis Kättilberg. Engelbrekt tågade modigt fram
och lyckades sätta sig i besittning af förborgen,
der han lägrade sig framför sjelfva slottsporten. Det
talar icke synnerligt för fogdens krigsduglighet,
men han befann sig väl liksom så många af de andra
alldeles hufvudyr af Engelbrekts oerhörda framgångar.

Fogden skyndade emellertid att dagtinga med
Engelbrekt. Han lofvade att i godo uppgifva slottet
efter sex veckor, om icke dessförinnan undsättning
kommit från konungen. Engelbrekt antog fogdens anbud
för att ej offra tid och folk på en belägring och
bröt derefter upp samt drog tvärt genom Södermanland
till Nyköping.

På Nyköping förde Albrekt Styke befälet, men han
vågade eller kunde icke göra motstånd utan följde
Mattis Kättilbergs föredöme och började dagtinga
samt erhöll samma vilkor som Kättilberg för Örebro.

Från Nyköping drog Engelbrekt söderut öfver Kolmorden
och tog genaste vägen ned till Ringstadaholm.

Detta slott, om hvilket vi af en föregående berättelse
känna, huru drottning Margareta erhöll det af Bo
Jonssons arfvingar, låg i Motala ström en qvart mil
vester om Norrköping. Ännu finnas här lemningar efter
en ansenlig stenhusbyggnad, och mellan holmen och
Fiskeby ser man i vattnet lemningar efter stenkar,
öfver hvilka bron gått till

slottet. På denna tid ansågs detta slott vara ett
bland de starkaste så väl genom sina fasta murar som
genom sin belägenhet. Konung Eriks fogde -- han var en
broder till Nyköpingsfogden och hette Henrik Styke
-- var också af denna tanke och skådade derför med
förakt ned på bondeskarorna, då han fick sigte på
dem från slottsvallarna.

Engelbrekt lät genast uppföra en befästning eller
som det hette skärm -- »skirma» -- framför bron, dels
för att betrygga sig mot öfverrumpling, dels för att
hindra all gemenskap mellan slottet och fasta landet,
samt bad fogden om ett samtal. Styken beviljade
detta och kom ut till Engelbrekt. Denne sporde då,
»om Styken ville utan hinder och dröjsmål uppgifva
slottet». Fogden hade väl med en viss förundran sett
skärmen uppföras framför slottsbron och hade knappast
tilltrott bönderna en sådan djerfhet, men när han
nu stod ansigte mot ansigte med den lille, låghalte
mannen och hörde hans ännu djerfvare fråga, då kastade
han en blick, full af förakt, på bondehöfdingen och
svarade: »Detta slott lärer du ej få, så vidt jag vet,
och aldrig skall du kunna intaga det!» Men då sköt en
blixt ur Engelbrekts ögon och han utropade häftigt:
»Så hjelpe mig Gud och Sanct Erik konung, om jag ej
inom sju dagar drager dig härut i vid håret!»

Derpå slutade samtalet och fogden begaf sig åter
hånligt leende till slottet. Men Engelbrekt började
med all kraft pådrifva belägringen. Så väl norr som
söder om strömmen anlade han belägringsverk. På
södra sidan kan man ännu i en äng å säteriet Borgs
egor se lemningarna af den skans Engelbrekt der
uppförde<footnote>
Ett berg i nejden nästan midt för Ringstadaholm
källas <i>Kurberget,</i> såsom det uppgifves efter en
vaktkur, som fordom stått der.</footnote>.
Det förnämsta af belägringsanstalterna
var dock <i>barfridet.</i> Engelbrekt lät nemligen hoptimra
en stark flotta och uppförde derpå ett torn, fem
våningar högt och försedt med bröstvärn, det ena
ofvanom det andra. Med detta barfrid ville han från
sjösidan nalkas fästningen och emedan det var högre
än slottsmuren, kunde hans folk derifrån lätteligen
komma in i slottet. Men barfridet behöfde aldrig
användas. Modet sjönk hos den stolte fogden i samma
mån som barfridet reste sig i höjden. Han sände bud
till Engelbrekt och begärde dagtinga. Engelbrekt såg
icke ogerna detta, ty han hade för ögonblicket fått
annat att tänka på. Riksens råd samlades i Vadstena,
hade han sport, och der ville han gerna vara med. Då
derför Styken anhöll om fem dagars vapenhvila,
beviljade han den. Men han tillsade strängeligen sina
män att ej inlåta sig i några samtal med fienden,
när han sjelf nu lemnade dem, utan oafbrutet fortsätta
arbetet med flottan och skansverket.

När detta jvar väl bestäldt, tog Engelbrekt 1,000
bönder med sig och bröt upp från Ringstadaholm,
ridande vägen utför nedåt den stora östgötaslätten.

I Juli månad hade ett par svenska biskopar varit i
Danmark och underhandlat med danska rådet rörande
något ärende, som konungen

förelagt. De svenske prelaterne skrefvo till de
hemmavarande rådsherrarne och bådo dem möta i
Vadstena. I följd deraf samlades också rådet på
utsatt ställe. Biskoparne Knut i Linköping, Sigge i
Skara och Thomas i Strengnäs, fyra riddare och tolf
svenner af vapen voro tillsammans i Vadstena och
öfverlade om de saker, hvarom konungen tillskrifvit
dem, i förhoppning komma till en god ända med dem
efter konungens vilja. Då få de plötsligt höra buller
utanför samlingssalen. Hästhofvar skrapa marken och
vapen skramla och midt derunder höres ljudet af steg
som nalkas dörren till det rum, der de sutto. Herrarne
sågo förvånade på hvarandra, men de skulle ej länge
förblifva i okunnighet. Dörren slogs upp och in trädde
en liten, låghalt man, som oförskräckt lät sina ögon
öfverfara herrarne kring rådsbordet.

Det var Engelbrekt. Som en stormvind kom han från
Ringstadaholm. Ingen anade hans närvaro, allt
hade gått så hastigt. De förnäme herrarne blefvo
fullkomligt öfverraskade. Engelbrekt helsade höfviskt,
och det låg icke något trots i hans uppträdande eller
hans låter. Den lugna, klara blicken, det allvarliga
anletet väckte förtroende.

Sedan nu Engelbrekt i kraftfulla och värdiga ordalag
redogjort för orsakerna till sitt och allmogens
företag, sade hån: »Allt sedan konung Magnus skildes
vid riket, hafva icke konungar utan tyranner regerat
i Sverige, och de hafva icke sökt annat än rikets
skada och förderf. De hafva varit herrar till egen
fördel, men ej till landets och allmogens bästa, såsom
konungens embete kräfver och de hafva gifvit sin ed
uppå. Riket har blifvit uppfyldt med utländingar,
och större gärder hafva pålagts bönderna än de
förmå bära och Sveriges lag och goda, gamla sedvänjor
tillåta. Och är det nu derför mitt råd och min begäran
till rikets församlade herrar och män, att de vända
sina råd och anslag derhän, att Sveriges rike måtte
återvinna sin gamla frihet och komma ur den olidliga
träldom, hvarunder det nu suckar, så att hvar och en
kan lefva trygg under lagen och oskäliga gärder icke
blifva påbjudna.».

Men om der fans en och annan bland rådsherrarne,
som billigade Engelbrekts tal, så vågade dock ingen
tillstå det. Helt annat hade det väl varit, om någon
ur deras egen krets stått i Engelbrekts ställe,
då hade de åtminstone delat sig i partier för och
emot, men den der obetydlige lille mannen och hans
bönder -- huru kunde rikets förste män mottaga råd
och befallningar af honom!

Biskopen i Linköping, Knut Bosson (Natt och Dag)
tog till orda och svarade i rådets namn. »Oss står
icke till görandes», sade han, »att så träda ifrån
vår herre och konung, som vi hafva svurit huldskap
och manskap; vi måste ju hålla vår ed.»

Engelbrekt insåg genast af dessa biskopens ord,
huru sakerna stodo och att de ädle herrarne icke
gerna ville lyssna till honom och bönderna, men han
ville dock helst med godo vinna dem för sig. Först
när riksens råd gjort gemensam sak med bönderna,
först när allt Sverige reste sig som en man, först
då kunde man hoppas på en verklig frihet

under lagen. Derför svarade Engelbrekt biskopen så:
»Konungen har svurit många eder och ingen af dem
hållit, derför ären I icke heller pligtiga att hålla
honom det I svurit. Förty deruppå hafven I svurit
honom huldskap och manskap, att han först har svurit
eder att hålla eder vid Sveriges lag och besätta
riksens slott och fästen med infödda män. På denna
hans ed hänger eder. Nät han nu icke håller sin ed,
så är eder ed om intet!»

Härtill svarade biskopen ett tvärt nej! »Vi vilja
blifva vid vår konung», sadej han, »ty det är icke
strax lofligt att sätta sig upp mot sin herre
och konung, för det han i någon måtto försett
sig. I sådant fall kunde intet herskap blifva
beståndande. Ho är den herre, som sig ju icke i
någon måtto förser? Skulle undersåtarne strax sätta
sig upp emot honom, då vore aldrig något stadigt
regemente till. Ej heller är hvar man skicklig att
vara konungens domare och döma derom, när konungen
bör afsättas eller ej. Inga menniskor kunna blifva
i umgängelse med hvarandra, med mindre den ene ju
måste mycket lida och undraga med den andra. Måste man
nu mycket lida af sin vederlike, så framt man vill
vara i umgängelse med honom, mycket mera måste man
undraga och lida med sin herre och konung, så framt
man någon tid vill hafva stadigt regemente. Man
måste understundom lyda en tyrann, på det man skall
undvika många tyranner. Der intet herskap är, der
gör hvar och en som honom lyster och blifva så
många tyranner. Derför är bättre lida och umgälla
med sin rätta herra och konung än varda underkufvad
af många.»

Nu fann Engelbrekt att här behöfdes kraftigare
åtgärder än blotta ord. »Viljen I icke, gode herrar»,
sade han, »göra ett med riket, viljen I ej bidraga
till dess frälsande, utan mer hålla med konungen
än med fäderneslandet, då skall det kosta eder lif
och gods!» -- Vreden flammade ur hans ögon och med
fasta steg gick han fram och fattade biskop Knut i
kragen, hotande att kasta honom ut till de utanför
stående bönderna. Prelaten blef förskräckt, och då
det gick biskop Sigge på samma sätt och man kunde
tydligt se, att mannen, huru obetydlig han såg ut,
ej var att leka med, funno rådsherrarne att här ej
var annat att göra än antaga böndernes vilkor. De
ropade och bådo, att Engelbrekt måtte låta dem behålla
lifvet. Engelbrekt upprepade sina ord, att de skulle
hålla med fäderneslandet, och alla lofvade och svuro
att de skulle hålla med Sveriges lag och rätt.

Nu uppsattes ett bref till konung Erik. Det
innehåller ej blott herrarnes afsägelse, utan de
tillstå helt oförbehållsamt, det de blifvit tvingade
dertill. Emedan det är helt kort, draga vi ej i
betänkande att här anföra det.

»Den tid vi samman voro i Vadstena» -- skrifva
herrarne -- »hörandes och öfvervägandes de ärenden,
hvarom I tillskrifvit oss, och hvilka vi gerna hafva
velat komma till en god ända efter eder vilja, så
kom oförvarandes Engelbrekt öfver oss med stor
makt och grep oss och tvingade med värjande hand,
att vi skulle blifva när honom

med allmogen och värja vårt rikes land och rätt för
alla oskäliga skatter, tunga och mångfaldig orätt,
som I och flere på edra vägnar under lång tid gjort
hafven, så framt som vi ej ville mista lif, ära och
gods. Derföre äro vi nu alle med all Sveriges allmoge
så öfverens och storliga genom eder orätt dertill
nödde, att vi eder uppsäga tjenst, råd och troskap,
som vi eder lofvat, svurit och sagt hafva, så att I ej
härefter mågen hoppas eller tro på någon tjenst, råd
eller manskap i någoa måtto, efter det att I oss ej
hållit hafven de eder och tro, som I på helgedomar och
rätt kristen tro med uppräckt hand fullkomligen svurit
hafven. Dock mågen I veta att vi inom 14 dagar efter
denna dag vilja intet göra eller vara emot eder, men
genast derefter är detta bref fullkomnadt och råd och
troskap uppsagd, hvilka 14 dagars anstånd vi med stor
nöd och bön kunde få af förnämnde Engelbrekt. Desse
äro vi, som brefvet utskfefvo» -- och så följa namnen.

Brefvet är dateradt den 16 Augusti 1434.

Från Vadstena begaf sig Engelbrekt åter till
Ringstadaholm. Der hade allt gått efter hans önskan
och hans höfdingar noga tillsett, det intet samtal egt
rum med dem å slottet, något hvaröfver slottsfolket
visat mycket missnöje. Men barfridet var färdigt, och
Engelbrekt beslöt att våga en storm. Dessförinnan
uppfordrade han ännu en gång slottshöfdingen,
och Styken svarade, »att han skulle öfverlemna
slottet, om han finge behålla sin egendom». -- »Vill
du öfvergifva konungen», svarade Engelbrekt, »och
troget blifva vid riket, må du behålla dina håfvor!» --
Styken öfverlemnade derpå slottet och Engelbrekt gaf
det åt en riddare, som tillika var rådsherre.

Derefter drog sig Engelbrekt med bondehären mera
österut inåt det rika Vikbolandet, der en mängd borgar
funnos, hvarifrån utländska herrar på tyskt röfvarevis
plundrade fredliga resande, både köpstadsmän och
bönder, både till lands och vatten. Ett sådant
näste, som troligen vid detta tillfälle nedbröts,
låg på södra stranden af Bråviken, något öster
om Mauritzberg. Man kan ännu der se vägen upp till
slottsporten, huru den såsom vanligt var fallet gått
i zigzag, samt inom slottsmurarne, hvarest byggnaderna
varit belägna. Åt vester finnes ett rundt torn,
hvars murar bestå af gråsten, men hvars öfre del af
tegel blifvit raserad. Ruinen kallas nu Stensöborg,
men om dess forna namn eller hvad som derstädes timat
förmäla häfderna intet<footnote>
Sommaren 1859 tillbragte förf. på Stensö och lät med egarens
tillstånd verkställa några gräfningar omkring ruinen,
hvars ålder uppgifvits mycket högre. Hela byggnadens
belägenhet, murarnes och grundvalarnes riktning,
det myckna tegelgruset tycktes dock utvisa, att
borgen tillhört vår medeltid. Inpå borggården
hittades hela skeletter af nötkreatur och svin
jemte en mängd träkol och aska, hvilket utvisar
ätt fastet blifvit förstördt genom eld. Utanpå
muren på södra sidan, ett stycke öster om
slottsporten, hittades hufvudet af en förrostad
spik, äfvensom en messingsskålla, som troligen
suttit såsom en kant omkring någon klädespersedel.</footnote>.

Äfven Rönö gamla borg på sydöstra kusten af
Vikbolandet undergick samma öde. Men vigtigast af
slotten här i trakten var det gamla

Stegeborg, som vi väl känna sedan folkungatiden. Hit
hade Johan Vale tagit sin tillflykt. Han hade må
hända har trott sig säker, men han fick åter -- säger
rimkrönikan -- hjertans sorg. Engelbrekt sände genast
bud till Valen, ätt han skulle infinna sig hos honom,
och Valen kom, ty han vågadfe ej neka. »Du skall
strax gifva mig slottet», sade Engelbrekt, och den
uppskrämde fogden sade ja dertill, men bad dock,
att han skulle få aftaga med sina håfvor. Och så
skedde, hvarpå Engelbrekt lemnade slottet åt biskop
Knut i Linköping; men han skulle ej der få insläppa
konungen.

Nu gick Engelbrekt till Söderköping, dit han stämt
Östgöta-allmogen sig till mötes. Det tillgick här
som förut vid Vesterås och Upsala. Engelbrekt
förklarade, hvarför han och Dalkarlarne dragit ut
och bad Östergotarne förena sig med dem och trofast
hålla med riket. Bönderne gingo honom alla tillhanda
och lofvade honom lydnad.

Bondehären hade nu växt till den storlek och
Engelbrekt kände sig så stark, att han kunde dela
hären i tre afdelningar. Jösse Nilsson och Herman
Behrman blefvo satta till höfdingar öfver hvar sin
skara; Engelbrekt tog sjelf befälet öfver den tredje.

Jösse Nilsson gick med sin afdelning genast söderut
genom Tjust till Stäkeholm. Fogden här hette Lage
Röd. Hån var ej så medgörlig som slottshöfdingarne
deruppe på Vikbolandet. Hans svenner öfverraskades
af Jösse Nilsson i närheten af slottet och detta
belades på alla sidor, men Lage Röd såg med friskt
mod ut öfver slottsvallarna. Jösse Nilsson lät
hoptimra en stor flotta och instänga slottet från
alla sidor, men intet hjelpte. Vecka gick efter
vecka. Jösse Nilsson vågade till slut en storm, men
utan framgång. När slutligen sex veckor voro gångna,
ingingo de en vapenhvila till Mårtensmessan (den 11
Nov.); då skulle fästet lemnas i svensk mans hand.

Men Herman Behrman drog med sin skara ned emot det
inre af Småland. Han kom då först emot Rumlaborg
vid Husqvarnaån. Här fans en allmänt hatad fogde vid
namn Otto Snapp. Herman Behrman lät genast uppfordra
honom att lemna slottet, men fogden svarade modigt,
att de förr skulle få slå honom till döds, än han
ville öfverlemna slottet. Men när bönderne redde sig
till att storma och framburo »vasar» och skanskorgar
samt tände eld derpå, föll den stolte fogdens mod och
han började ropa om förskoning. Han uppgaf slottet
och bönderne ville i sin vrede slita honom sönder,
men Herman Behrman lyckades rädda honom, så att
han undkom med lifvet. Men Rumlaborg nedbröts i
grund och en grushög, öfvervuxen med gräs och buskar,
utvisar nu, hvar en gång dess murar och torn reste
sig.

Från Rumlaborg drog Herman Behrman söder ut in
i mellersta Småland utefter Laga-ån. Här kom han
framför Trelleborg, der
Henning von Lanken var slottshöfding. Slottet låg
på ett näs mellan sjöarna Furen och Flåren och hette fordom Ed.
Henning v. Lanken

uppgaf det genast vid anfordran, mot det han
fick fritt aftaga med sin egendom, och bönderne brände
sedan slottet neder i grund.

Derpå kom ordningen till Piksborg, som låg på Bolmsön
i sjön Bolmen. Detta fäste delade samma öde som
Trelleborg<footnote>
Om Piksborg går en sägen bland allmogen, att
det blifvit först bygdt af en kung Pigge, som, då
han nödgades fly derifrån, seglat öfver Bolmen i en
kopparkittel, men sedan blifvit död i Lidhults socken,
hvilken fatt sitt namn af konungens stora lidande.</footnote>.

Men vi vända oss nu till de vestra landskapen och
den tredje skaran, som anfördes af Engelbrekt sjelf.

Engelbrekt vände sig åt nordvest och tågade från
Söderköping upp åt Nerike, der han snart åter visade
sig för Örebro. Mattis Kättilberg hade förgäfves
väntat undsättning, och då ingen utsigt dertill fans,
var han vijlig att öfverlemna slottet Engelbrekt å
sin sida, som såg vida längre framför sig än öfver
Örebro slottstorn och som visste, huru maktpåliggande
det var att ej liksom hakas fast vid en enda punkt,
underkastade sig gerna det vilkor fogden uppstälde,
nemligen erläggandet af 1,000 mark penningar.

Sedan sålunda allt var bestäldt vid Örebro, drog
Engelbrekt in i Vestergötland ned emot Axevalla. Af
detta gamla slott, hvars ålder går upp i hedendomen
och sålunda täflar med de äldsta i riket, finnas
nu mera knappt några öfvervuxna stenar qvar mellan
de höga löfträd, som med sina kronor öfverskugga
platsen. Midt på den gamla borggården växer ett
ovanligt stort enträd. Slottet skall hafva varit
omgifvet af åtta skansar och på en af dem ligger nu
säteriet Hargärdet. Man kan ännu härifrån följa spåren
af en vall, som sträcker sig öfver slätten fram till
landsvägen. En stenlagd väg ledde fordom till slottet,
men nu mera finnes af den intet spår.

Det är eget att vid en sådan gammal ruin tänka sig
tillbaka till gångna tider och lyfta på den flik
af häfdernas duk som ligger utbredd deröfver. Äfven
här lefdes en gång ett friskt och kraftfullt lif. Då
löpte vallarna och grafvarna oförstörda öfver heden
och murarne och slottstornen sträckte sina spiror
mot skyn, och rundt deromkring växte timmerhög
skog. Här satt en gång den ståtlige konung Inge,
han, som äfven af fienden erkändes för den ypperste
bland män, här höll gamle Sverker sitt glada hof,
der skalderne sjöngo till den undersköna prinsessan
Sofias lof. Riddaren och hans följe red genom
skogen och jaktfalkarne skakade otåligt sina fångsel
och jägarhornen smattrade i månljus natt. Snart
förändrar sig taflan. Stridslurar ljuda, ilbud komma
sprängande på löddriga hästar, striden går löst för
den afsatte Valdemar mellan Erik Menved och Magnus
Ladulås. Och de följande folkungastriderna ligga äfven
inflätade som blodiga blommor i Axevallas minnesduk.

Nu innehade Anders Nilsson, en dansk, Axevalla slott
och var konungens fogde. Han var liksom de öfrige
konungens fogdar hatad af Vestgöta-allmogen. Så fort
Engelbrekt kom framför slottet,

sammankallade han Vestgötarne och de infunno sig till
stort antal, utrustade med harnesk och svärd. På
Engelbrekts uppmaning, att de skulle sluta sig
till honom och de öfriga landskapens allmoge för
att fördrifva de utländske herrarne, svarades ett
enhälligt ja.

Derpå begärde Engelbrekt ett samtal, med
slottshöfdingen, som infann sig i lägret. Engelbrekt
ville förmå honom att godvilligt öfverlemna slottet,
men yttrade sig ganska bestämdt. »Jag säger dig utan
skämt» -- sade han -- »du skall gifva mig slottet!»
Fogden svarade lika bestämdt, att han ville försvara
sig till det yttersta. Man måste således med vapen
afgöra saken. Fogden lät afbränna förborgen framför
slottet, att den ej skulle vara honom till något
hinder. Det artade sig till att blifva en långvarig
belägring. Engelbrekt lemnade derför befälet åt Erik
Puke, aktande sjelf draga söderut.

Medan Engelbrekt befann sig i lägret framför
Axevalla, sände han bud till Vermlandsallmogen att
stå fast med sig och riket och fördrifva de utländska
fogdarne. Vermländingarne läto ej säga sig detta två
gånger. De samlade sig under anförande af en Peder
Ulfsson.

Vermland var då deladt i <i>Vest-syslet,</i> som lydde under
Lödöse, och <i>Öst-syslet,</i> som lydde under Axevalla,
ty hela Vermland räknades till Vestergötland. I
Vestsyslet var Edholms slott fogdens borg och i
Östsyslet det ofvannämnda Agneholm. Båda dessa fästen
förstördes af Peder Ulfsson.

Fogden på Edsholmen hette Herman Gisebar, men han var
ej tillstädes, när Peder Ulfsson och bönderne kommo.

<poem>
-- Peder Ulfsson huset fick.
De togo ut, hvad der var inne
och tände, eld och läto det brinna.
</poem>

Agnaholm innehades af fogden på Axevalla Anders
Nilsson, och det gick med detta fäste sammaledes.

Derefter visade sig Peder Ulfsson med sina
skaror framför det från fokungastriderna
bekanta Dalaborg. Palne Jönsson hette den danske
fogden. Han uppmanades att öfverlemna slottet, men
vägrade. Bönderne byggde både »skirma och skerfvo»<footnote>
Skärmar och bröstvärn.</footnote>
och Peder Ulfsson vågade en storm. Men Palne
sköt så tappert med bössor och pilar, att mången man
förlorade lifvet. Då svuro de förbittrade bönderne,
att antingen skulle de taga slottet eller ock
alla sätta lifvet till. Tre dagar lågo de tätt
för portarna, men då lupo de å nyo till storms och
nu voro de oemotståndlige. Murarne bestegos, eld
kastades öfver allt i borgen och snart stodo lågorna
i högan sky, insvepande de stridande i tjocka moln af
rök. Omhvärfd af lågor ropade Palne Jönsson och bad
för sitt lif. Hundrade yxor riktades mot hans hufvud
och så visst hade hans sista timma slagit, hade icke
Peder Ulfsson varit till hands. Det var dock med knapp
nöd den oförskräckte Peder lyckades rädda honom, ty
de ursinnige bönderne ville se hjertblodet på honom.


All fogdens egendom lemnades till sköflings. Men af
det starka Dalaborg fans derefter qvar knappast sten
på sten. Allt bröts ner i grund.

Från Axevalla gick Engelbrekt, såsom vi nämnde, nedåt
södra Vestergötland. Här lågo tvänne fästen Oppensten
och Öresten. Båda slottshöfdingarne dagtingade och
fingo draga bort, men slotten brändes och nedbrötos
i grund.

Det är märkeligt, när man känner folkmassornas art,
huru lätt de låta sig hänföras till våldsamheter
och oordningar, och huru svåra de äro att tygla,
när deras begärelser en gång fått fritt lopp; det
är då märkeligt att erfara, huru måne Engelbrekt och
hans höfdingar voro att i godo afgöra sakerna. Det var
ett högt och stort mål, de kämpade för, fosterjordens
frihet från främmande förtryck, den saken måste fram,
men hellre tog man slotten utan svärdslag, om sådant
lät sig göra, och togos de med storm, ville man ogerna
sudla segern med slottshöfdingens blod, ehuru han väl
genom sin omensklighet sådant förtjent. Detta breder
en vacker dager öfver befrielsekrigets begynnelse
och den tilltager i skönhet och kräfver hvarje mans
aktning, då man läser om den tukt och ordning som
vidmakthölls inom denna massa af 100,000 man, ty så
stor skall befrielsehären blifvit till slut.

Besinnar man, att desse krigsmän voro bönder, skall
man beundra den anda, som lifvade den stora hären. Men
må hända ligger också förklaringsgrunden till densamma
just deruti, att hären utgjordes af bönder. Inom allt
Sveriges rike visste man att lagen var bruten och
att rättelse ej stod att vinna, och när bönderne då
drogo ut för att häfda lag och rätt, för att sjelfva
förskaffa sig rättelse, så kommo de som bröder till
bröder. Ej kunde bonde röfva bonde, när han kom
för att hjelpa. Detta var i sanning svenskhetens
högtidsdagar. Ingen förolämpades -- heter det -- ingen
förlorade så mycket som till en hönas värde.

Men slotten sköflades, som vi hafva sett. Så
var må hända också fallet med en och annan
herregård. Herrarne hade icke heller gjort sig kända
såsom synnerliga fosterlandsvänner. Biskop Thomas i
Strengnäs skall hafva förlorat ett skeppund fläsk, som
på Engelbrekts vägnar togs bort i Nontuna kyrka. Med
dessa undantag, hvilka lätt torde kunna förklaras,
voro dessa 100,000 bönder i sjelfva verket lagens
högsta vårdare, och de hade tvingats dertill. Men
hvarje bonde var genomträngd af lagens anda. Hans
frihet och sjelfständighet berodde af lagen, det
visste han och derför tågade han ut från hus och
hem, från hustru och barn »i Guds namn». Det var
också detta medvetande, det var lagen och den fasta
förtröstan på Guds hjelp som gaf bondehären sin
styrka, en styrka som icke minst uppenbarade sig i
den ordning, som alltid och öfver allt iakttogs.

Från Oppensten och Öresten gick tåget mot danska
gränsen. Engelbrekt bröt in i Halland. Han sjelf
intågade i norra delen af landskapet. Herman Behrman,
som nu förenat sig med honom, i den södra.


Staden Varberg öppnade genast sina portar för
Engelbrekt och med slottshöfdingen -- det var Axel
Pedersson (Tott) -- började han dagtinga. Herr Axel
ville väl ej lemna slottet, men till slut kom man
öfverens om, att Engelbrekt skulle tillsätta ny fogde,
som skulle uppbära skatten men herr Axel deraf hafva
halfparten.

Derpå tågade Engelbrekt nedåt Falkenberg, der han
träffade Herman Behrman. Denne hade uppfordrat Axel
Åkesson (Tott), som innehade Falkenbergs slott, men
fått ett nekande svar. Herr Axel hade högt svurit,
att han aldrig skulle uppgifva slottet, hvarpå
Herman Behrman stormat. Bönderne hade väl blifvit
efter en häftig strid med förlust tillbakaslagna,
men herr Axel hade tillika funnit, att han ej kunde
uthärda en dylik storm till. Han hade derför stuckit
slottet i brand och med sina håfvor stigit ombord på
skepp, som lågo i hamnen, samt seglat derifrån. När
Engelbrekt kom, var Falkenbergs slott en grushög.

Nu förenades båda dessa härafdelningar, och Engelbrekt
ryckte an mot Halmstad. Ryktet om hans framgångar gick
före honom, och borgarena öppnade genast stadsportarne.

Redan dagen derpå drog befrielsehären vidare
söderut. Det gälde nu Skåne. Men när Engelbrekt
kom ner emot Laholm, såg han på andra sidan Lagaån
ett helt läger. Han fick snart veta, huru härmed
förhöll sig. De skånske herrarne, som hört talas om
bondehärens otroliga framgång, hade beslutit att
sätta en dam för hans vidare framfart och derför
sammandragit en här, med hvilken de slagit läger
här på södra sidan om Lagaån midt emot Laholms väl
befästade slott. Må hända skedde detta också på konung
Eriks befallning.

Engelbrekt slog läger på norra sidan, och här
lågo båda härarna i flera dagar, utan att den ena
vågade angripa den andra. Att i fiendens åsyn öfvergå
floden hade också varit ett vågstycke, som åtminstone
Engelbrekt icke kunde låta komma sig till last. Det
kom slutligen till underhandlingar. Man öfverenskom
om fred mellan Sverige och Skåne, och den skulle
icke brytas förrän efter 12 veckors uppsägning från
hvardera sidan, af de svenske i Lund och af de danske
i Vadstena.

Derefter bröt Engelbrekt upp och tågade hem. I Arboga
hemförlofvade han bönderna.

Vi kunna lättare tänka oss än beskrifva den glädje,
med hvilken bönderne nu återvände till sina hem,
och det är ej att undra på, om Engelbrekts namn med
välsignelse nämndes af alla läppar. Bonden kände
inom sig lifligare än någonsin, att han var lagens
bästa värn. Med Gud och Engelbrekt hade han brutit
ned våld och veld -- slikt kunde han göra än en gång
om så tarfvades.

Men framgång föder öfvermod, medvetande af att ega
makt plägar framkalla begär att visa den, att yfvas
i glansen af utförda stotverk och mandomsrön.
Något sådant spårar man ej hos Engelbrekt.
Fridsam och foglig var han alltigenom, och hans
oegennytta sattes aldrig på så hårdt prof, att den
svigtade. Engelbrekt står derutinnan

framom alla sina samtida. För Sveriges skuld offrade
han allt, äfven riksföreståndareembetet, när det ej
kunde vinnas med bibehållen endrägt.

Det är märkligt, att afunden ej förmådde svärta
Engelbrekts minne. Den bjöd dock till allt hvad den
kunde, men häfderna togo dock intet intryck deraf.
Engelbrekt skref sjelf sin historia i sina handlingar,
och dessa handlingar framkallade ett sådan kärlek till
honom, att allt ondt tal vek åt sidan och flöt bort,
liksom em stark källåder sjelf rensar sin vattenspegel
och för bort allt orent. Det är hos herrarne man får
söka Engelbrekts afundsmän. Men äfven bland dem höjde
sig stämmor till Engelbrekts lof, hvilkas ljud nått
ända till vår tid. Biskop Thomas i Strengnäs, han
som sjelf hade skäl att klaga öfver förlorad egendom,
diktade visor om »den litsla man» och om den frihet,
som genom honom vunnits.

Så qvad biskop Thomas om friheten:

<poem>
Frihet är det bästa ting,
der sökas kan all verlden omkring,
den frihet kan väl bära.
Vill du vara dig sjelfvan hull,
du älske frihet mer än gull,
ty frihet föder ära.

Frihet må väl liknas vid ett torn,
der en väktare blåser af sitt horn;
du tag dig väl till vara!
När du ut af det tornet går,
och en annor det i händer får,
der fäller du om tårar.

Hafver du frihet i dina hand,
du lyck väl till och bind om band,
ty frihet liknas vid en falka;
och ho som frihet gifver opp,
han skall tagas vid sin topp
och säljas ibland skalkar.

Flyger frihet bort från dig,
hon kan väl sedan vakta sig;
ehvart du red eller rände,
du kan ej gifva så stort rop,
du sitter dock qvar i »kappo snoop»,
Och bort flög höken af hande.

Jag råder nu dig hafva frihet kär,
om du kan märka hvad frihet är,
hon är ej god att mista;
frid och frälse drager hon hem,
hugnad och glädje allom dem,
som skylas under hennes qvistar.

Frihet är en segerhamn,
det visar frihet med sitt namn
dem, som henne kunna lida.
En hamn vär för vind och våg,
frihet beskärmar både hög och låg;
thy bör man frihet pryda.
</poem>

<b>Konung Erik kommer till Sverige.</b>

Bud på bud kom till Danmark till konung Erik, huru de
svenske bönderne redde sig hans fogdar ut af land,
och den ene fogden följde den andre med berättelser
om hvad som timat, huru konungens slott nedbrötos
och huru svenske män sattes att vårda de slott,
som fingo stå qvar. Men konung Erik gjorde intet,
eller rättare, man vet icke, hvad han gjorde. Må
hända var det om stillandet af bondekriget, som rådet
skulle öfverlägga i Vadstena, då Engelbrekt sjelf der
uppenbarade sig och gjorde slut på öfverläggningarna
samt tvang rådet att fatta beslut i annan riktning,
såsom svenske män.

Det kan vara så, det är till och med sannolikt, att
detta var öfverläggningsämnet; men sedan konung Erik
mottog brefvet från Vadstena, som upplyste honom om,
att alldeles motsatsen till hvad han åsyftat blifvit
följden af rådsmötet i Vadstena, gjorde han heller
ingenting,

för så vidt som icke utrustningen mot Engelbrekt
i Skåne var hans verk. Det är möjligt, att
konungen hoppades och trodde på någon kraftåtgärd
från de svenske herrarnes sida. Ty att en tysk
medeltidskonung kunde tänka sig en så mäktig
handling af folkviljan, som Engelbrekts befrielsekrig,
det var en omöjlighet. Men herrarne, som stodo saken
närmare, sågo klarare än konungen, äfven om mången
bland dem till en början skulle hafva varit af den
tanken, att allt snart skulle hafva en öfvergång.

Tre veckor efter mötet i Vadstena samlades rikets råd
och män i Stockholm, det var vid medlet af September
månad, och här uppsattes bref om orsakerna, som
förmått dem att uppsäga konung Erik tro och lydnad. En
mängd klagomål uppräknas.

»Konungen hade förgripit sig emot kristendomen, i
det han tillsatt ovärdiga och olärda drafvelsmän
till biskopar, intet aktat hvarken Gud, kyrkans
bann, påfve eller koncilium. -- Han hade vidare
framdragit och upphöjt dem, som kunnat göra mest
ondt, aldrig straffat sina fogdar och embetsmän,
ehuru de bränt, dräpit, upphängt i rök och röfvat
oskyldigt folk. -- Han hade velat betaga riket sitt
fria konungaval och genom bref lofvat det åt hertig
Bogislaw eller någon annan med den pomerska gripen i
vapnet, utarmat riket, att de skulle förblifva till
evinnerlig träldom, utblottat adeln med onyttigt krig
och underlåtit att utlösa dem, som derunder råkat
i fångenskap, samt låtit dem skinnas och plundras,
när de begärt ersättning. -- Städerna och allmogen
hade han handterat som köpta trälar med odrägliga
och ovanliga skatter samt bortfört rikets inkomster,
privilegier och skrifter. -- Tvärt emot sin ed hade
han bortförlänat de flesta och bästa slotten till
utländingar, ehusu han icke kunde med skäl klaga på
svenskarne, att de varit honom olydige. Med anledning
af allt detta uppsade nu riket konungen sin tro och
afsade sig allt krig med hans fiender, hvilka det
tvärt om tillbjöd handel och vänskap, utbedjande sig
deras hjelp att beskärma riket och dess rättigheter».

De närvarande riksens råd satte sina namn och sigill
under brefven, och dessa afsändes till Norge, till
hansestäderna, till svärdsriddarne i Lifland, till
tyska orden i Preussen. Engelbrekt var ej närvarande,
när brefven uppsattes; han kom först senare uppåt
landet. Men han jemte Erik Puke, biskop Sigge i Skara,
Broder Svensson och en mängd andra herrar, hvilka alla
kalla sig riksens råd, underskrefvo sedermera sina
namn och förklarade sig till alla delar instämma med
hvad som af de öfriga rådsherrarne blifvit uppsatt.

Nu var det ej mera en rasande bondhop, hvars
otyglade framfart man kunde hoppas snart skulle
upphöra af sig sjelft; nu var det ej heller några
rådsherrar, som med svärdet för strupen tvingades att
uppsäga sin herre tro och lydnad, det var en i lugn
öfverläggande församling af rikets förnämsta män,
som ansåg sig böra för all verlden bekantgöra sin i
konungs lagöfverträdelser och sålunda visa

rättmätigheten af sitt eget handlingssätt. Nu var det också
hög tid för konung Erik att gripa verket an, om han
ville behålla Sveriges krona.

Men raskhet i handling var icke konung Eriks
sak. Redan i September, medan Engelbrekt ännu
befann sig för Axevalla, medan rådet uppsatte sina
skrifvelser i Stockholm -- det var Söndagen den 12
September -- hörde man i Sverige talas om, att konung
Erik rustade. Engelbrekt skref hvad han visste derom,
till biskop Thomas. »Och mån I veta», säger han i
ett bref af den 14 September, »att mitt bud kom nu
strax från konung Erik och berättade mig, att han
ville sjelf till häst, dock sänder han folk till
skepps; förty vill jag draga strax mot honom. Och
tagen I till vara till vatten, jag vill taga till
vara med Guds hjelp och Sanct Eriks till landet till
Öresund.»

Detta bref af Engelbrekt förklarar oss tillika
orsaken, hvarför han lemnade Axevalla och drog
söderut samt hvarför han inföll i Halland och drog
ned emot Skåne. Han trodde sig här få möta konung
Erik sjelf. Också var det troligen de upplysningar
han fick, när han kom nedåt Skåne, att konungen icke
var vid hären, utan möjligen ämnade sig med flottan
draga till Sverige, som förmådde honom att ingå
stillestånd och draga sig tillbaka.

Knappt hade dock Engelbrekt upplöst hären och bönderne
hunnit återvända till sina hem, förr än budkaflen åter
gick sin rund omkring landet. »Konung Erik var kommen»
-- hette det -- »och aktade förhärja Sveriges land!»

Ingenting bidrager så mycket att göra en förtrolig
med en aflägsen tid och dess förhållanden, som om
man får höra en röst från denna tid sjelf tala. Det
är derför vi här anföra tvänne skrifvelser af
Engelbrekt, den ena till allmogen i Upland, den
andra till biskop Thomas. De visa oss å ena sidan,
huru mäktig bondhårens höfvidsman var och i hvad
förhållande han stod till riksens råd, å den
andra lemna de oss, synnerligast det till biskopen,
en öfversigt och bekräftelse af de här ofvan
skildrade tilldragelserna -- en öfversigt gjord af
Engelbrekt sjelf.

Så lyder brefvet till Uplandsbönderna:

»Idher alla som byggia oc boo i Vpland badhe bönder
oc köpstadha men ae hwo the helst aera helsar jak
Engilbrekt Engilbrektsson oc alla myna medhjelpara
kerligha med Gudh. Gör jag idher witerlighit att j
skulen wara Rikesens raad som aer i Stockholm höroghe
oc lydoghe i allo thy som the idher tilsighja, swa
frampt at j vilen wita Rikesens betzsta oc bestand oc
allas idhra oc idher oc Riket utan skada oc fordaerf,
Gudh wari med idher, til thess breffs mera visso
trycker Jak Engilbrekt Engilbrektsson mith insigle
a ryggen for thetta breff. <sp>Scriptum apud Axewald
Anno Domini MCDXXXIIII fferia sexta proxime post
nativitatem beatae mariae virginis.»

Det andra brefvet till biskop Thomas i Strengnäs
lyder så:

»Helso forscrefna med Gudh. Idher
werdhoge fadher Biscop Thomas i Strengnäs oc
alla the Riddare oc Swena, som i Vpland

byggia oc boo gör jak Engilbrekt Engilbrektsson
vitterligit at mik är til witande wordhet at i
haffwen, anamat Stockholm stadhen, hwilkit mit
oc allom mynom medhjelparom liwft at aen swa
giort haffwen. Oc maan i weta at jak skriffver eth
oppet breff til allom them som byggia oc boo i Vpland
badhe böndher oc köpstadha men<footnote>
Detta bref är det ofvan anförda.</footnote>
at de skulu wara
idher höroghe oc lydoghe i allo thy som i thöm
tilsighen. Item man i witha ath Örebro antwardadhe
jak mynom brodher, Ringstadhaholm herre Niels
Eringislasson, Staekaborg waerdoghom fadher biscop
Knwt i Linköpunge. Oc är mik för sant sakt at Eringisl
Nilsson haver Stäkaholm. Oc Calmarnen hafwer warit
bestallat i XIIII dagha, badhe af stadhenom oc swa
af woro folke. Oc Rumblaborg, Trullaborg oc Pigxborg
aerw brend. Oc wort folk är nv för Falkenbergh. Oc
sjelfwer ryckir jak strax för Wordsbergh. Oc maan i
wita at mith budh kom nu strax fraan konung Eric,
oc berette mik at han will sielfwer til hest, tok
sendir han folk til skibs ffor thy wil jak dragha
strax moot honom. Oc tagen i til wara til watn. Jag
wil tagha til wara med Guds hjelp oc Sanct Erics
til landhit til Örasund. Item haffven idhert budh til
Nordmannomen for thy tha Eric Puke foor fraan thöm
tha woro the widh Castelholm. Oc skipen thöm noghro
höffwitsmen ffor thy Erik Puke är en höffwitsman for
thy folkena som jak legger qwart for Axewald. Gudh
ware med idher. <sp>Scriptum apud Axewald Anno Domini
MCDXXXIIII, feria sexta proxime post nativitatem
beatae Mariae Virgirtis nostro sub signeto</sp>.»

Konung Erik följdes af olyckan på sin färd till
Sverige. Med en flotta af tio skepp lade han ut från
Köpenhamn. Sjelf befann han sig jemte de förnämste i
hären på skeppet Rosenkransen. Vid Bornholm förstörde
stormen flera af hans skepp, bland andra en stor
galeja med tvåhundra man ombord. När han sedan kom
in i Kalmarsund, förgicks ytterligare ett skepp vid
Skäggnäs. Det var sjelfva Rosenkransen. Det vår fyldt
med en mängd lifsmedel, tillhörande Vadstena kloster,
hvilka konungen röfvat. Konungen befann sig sjelf
ombord, när olyckan inträffade, och kunde med möda
räddas.

Slutligen ankom han med de öfriga skeppen
till Stockholmsskären, det var i början af
November. Men knappt såg konungen sin svenska
hufvudstad, förr än han med detsamma sig de blanka
spjutspetsarne af dessa så mycket omtalade och af
honom så föraktade bönder.

Engelbrekts budkaflar hade gjort verkan. Från alla
håll strömmade bönder och köpstadsmän tillsammans
till Stockholm. Engelbrekt med Nerkingar
och Vestmanländingar lade sig på Långholmen,
Södermanländingarne ryckte an för »södra port» och
Upländingarne framför »norra bro». Stockholm var
sålunda inneslutet från alla sidor, och bondehären
var lifvad af mod och stridslust.


Utom Stockholm voro tvänne slott i Upland i konungens
våld, Östhammar och Stäket. Men Roslagsbönderne stämde
tillsammans och drogo mot Östhammar, och fogden lät
då genast föra sina håfvor från slottet på skepp,
hvarpå hatt stack slottet i brand och flydde till
Stockholm.

Samma öde hotade Stäket, och konungen fruktade att
det skulle falla i svenskarnes händer. Han kallade
derför till sig Hans Kröpelin och rådgjorde med
honom om, hvad som borde företagas. »Det är bättre»,
sade konungen, »att vi bränna det sjelfva, än att
de svenske skulle vinna det af oss!» Hans Kröpelin
instämde häruti med konungen och sände genast bud
till fogden på Stäket att bränna slottet. Natten
mellan den 11 och 12 November verkstäldes denna
befallning, och fogden lyckades med sitt folk ankomma
till konungen i Stockholm.

Der hade konungen besatt Gråmunkeholmen med 500 man;
likaså hade han förlagt folk på Helgeandsholmen. Men
han insåg snart omöjligheten att kunna med vapen
uträtta något mot denna otaliga här af bönder som nu
omgaf Stockholm. Han var derför villig att underhandla
och infann sig personligen med flera danska rådsherrar
på ett möte med Sveriges herrar och män. »Hvarför
viljen I skilja mig vid riket?» -- sporde här helt
tvärt konung Erik. De svenske herrarne upprepade sina
redan anförda klagomål. »Vi vilja lefva efter Sveriges
lag», sade de, »och njuta våra privilegier och goda
gamla sedvänjor, men inför oveldiga domare vilja vi
stå till rätta för hvad vi gjort!» -- Detta behagade
dock icke konungen. Men slutligen kom man öfverens
om ett stillestånd till Mormessan, den 8 September,
nästa år, och då skulle alla tvistigheter afgöras af
tolf riksråd, som skulle komma tillsamman i Stockholm,
tre från hvartdefe riket. De herrar, som från Sverige
skulle inträda i denna nämd, utsagos af konungen sjelf
och voro: biskoparne Sigge i Skara och Magnus i Åbo,
riddaren Christer Nilsson (Vase) och Hans Kröpelin.

För öfrigt skulle allt, som af Engelbrekt och Erik
Puke m. fl. blifvit verkstäldt, förblifva som det var
till den utsatta rättegångsdagen. Ingen konungens
fogde, som ännu fans qvar i landet, skulle ega
rätt att härunder utkräfva någon skatt eller att
komma till någon bonde, utan skulle de förblifva på
slotten. Denna dagtingan gjordes i Helgeandshuset
på Helgeandsholmen den 15 November.

Detta var allt som konungen kunde vinna.

Sedan konungen inlagt 600 man på Stockholms slott,
steg han åter om bord på flottan och afseglade till
Danmark. Så gick året 1434 till ända.

<b>Engelbrekt rikshöfvidsman.</b>

Strax på nyåret 1435, det var tjugondag Jul den
13 Januari, var ett möte i Arboga. Det var
icke en herredag, ty dit kallades äfven

medlemmar af köpstäderna och sannolikt äfven af
allmogen, ehuru rimkrönikan icke nämner något om de
sistnämnda<footnote>
Rimkrönikans ord äro dessa:

<poem>
Alla skulle dit fara,
Biskopar, prelater, riddare och svenner,
Köpstadsmän af riket mena.
</poem>

Det ligger helt och hållet i andemeningen att här
i stället för ordet <i>af</i> läsa <i>och,</i> då »riket mena»
skulle komma att just betyda allmogen. Det hade
nämligen varit nögst oklokt att här förbigå bönderna
och knappast hade resultatet blifvit sådant det blef,
om endast herrar och köpstadsmän varit närvarande.</footnote>.

Här valdes Engelbrekt Engelbrektsson till
rikshöfvidsman och höfdingar tillsattes i alla
landskapen att vaka öfver säkerheten, »om någon ville
mot riket fara».

Nu stod Engelbrekt på höjden af makt och anseende. Det
är tydligt för en hvar, att han hade allmogen
att tacka för denna sin upphöjelse, och det är
lika tydligt att, om herrarne vågat, de säkert
icke skulle varit så endrägtiga med bönderna
och köpstadsmännen om att välja Engelbrekt. Men
förhållandena voro sådana att de för ögonblicket
måste låta bönderna råda. Hvad som skett var allmogens
verk, derför kunde allmogens hufvudman icke skjutas åt
sidan. Det hade varit att omintetgöra alltsammans att
nu sätta en herreman i spetsen för riket. Herrarnes
medgörlighet blef dock icke af lång varaktighet.

Att medlemmarne af de rika och mäktiga herreslägterna
ogerna skulle, se en man snart sagdt ur hopen uppstiga
till den förnämste i Sverige, det ligger i sakens
natur. Det var med motsträfvighet, som de böjde sina
stolta hufvuden under nödvändighetens tvingande
lag. Men den makt, som stod framför dem och gaf
uppkomlingen sin betydelse, var öfverväldigande. Den
var på sätt och vis alldeles opåräknad, ty hvem
tänkte väl i de föregående tiderna, då konungen
till- och afsattes utan allmogens hörande, hvem
tänkte väl då på, att någon makt, som kunde tvinga
herremakten, befunne sig nedom herrarnes krets? Nu
reste sig denna makt med ens, stark och mäktig,
stödjande sig på Sveriges lag och gammal sedvänja,
icke brytande lagen, såsom herrarne så ofta gjort,
utan värnande om den såsom sitt förnämsta goda.

När detta blef klart för herremännen, när de funno att
allmogen var något, som man kunde förlita sig på,
då uppstodo äfven bland dem sådana, som först ville
täfla med Engelbrekt och sedan intaga hans ställe i
samhället.

Men vi böra uppehålla oss något vid sjelfva
<i>riksföreståndarskapet.</i> Det är på det hela en nyhet
i våra svenska förhållanden, ty lagen kände endast
konungen som den der skulle förestå riket. Förut
hafva vi en och annan gång sett en hög embetsmän föra
styrelsen, såsom riksmarsken under Magnus Ladulås'
söner eller riksdrotset under oron efter Nyköpings
gästabud. Här skapas titeln med saken sjelf.


Det var något nytt, att konungen icke sjelf förestod
sitt rike. Hade herrarne varit de, som manat konungen
att hålla sig till lagen och på hans vägran tagit
kronan ifrån honom, så är det sannolikt att de utsett
bland sig en drots eller marsk att sköta riket såsom
Thorkel Knutsson gjorde det, eller Mats Kettilmundsson
eller Nils Ambjörnsson. Men nu var det bönderne, som
gifvit helgd och hägn åt lagen, och om man ej kunde
förbigå deras man, så kunde det å en annan sida aldrig
komma i fråga att bekläda honom med ett embete, som
utgjorde ett mål för de förnämsta herrarnes täflan.

En annan sak var, att Engelbrekt redan i sjelfva
verket innehade mera makt än både drots och marsk
tillsammans. Han påminte om de forna jarlarne, ehuru
deras makt utgick från konungen, hans deremot från
allmogen. Han förestod redan riket, han var allmogens
hufvud, herrarne måtte nu gifva honom hvilken titel
som helst. »Jag Engelbrekt och mina medhjelpare»,
skref han i sina bref, och det var tillräckligt för
att då göra hans vilja gällande i Sverige.

Men det är skilnad på ett embete och ett tillfälligt
personligt inflytande. Embetet får ej vara beroende
af personen. Engelbrekts höfvidsmannaskap berodde
uteslutande af hans personlighet och de förhållanden,
som fört honom framåt. Riksföreståndarskapet, sådant
det visar sig nu i sin början, är derför helt och
hållet tillfälligt. Man beslöt icke på riksmötet
i Arboga att inrätta något nytt embete; man beslöt
blott, att Engelbrekt skulle förestå riket, tills det
åter fatt en konung, som ville hålla sin kungaed,
styrka lagen och frid hålla. Vi skola snart finna,
att detta undantagsförhållande blir sedvänja.

Medan riksmötet i Arboga ännu pågick, kom ett bud
med bref från Hans Kröpelin. Han önskade ett samtal
med herrarne och föreslog Sigtuna till mötesplats,
emedan denna skulle falla honom sjelf särdeles
lämplig. Man biföll Kröpelins begäran, och mot
gifven lejd infann sig denne på ort och ställe, dit
äfven rikshöfvidsmannen med flera af rådet kommo. Med
Kröpelin var en preussisk riddare, som blifvit på
konungens begäran sänd af högmästaren att å hans
vägnar söka medla för konungen hos svenskarne.

Kröpelins förslag gick egentligen ut på att söka få
ett hastigare slut på de rådande förhållandena. Han
handlade i sin herres tjenst, och onekligen var en
rask och beslutsam handling här den enda utvägen
för konung Erik att vinna sina syften. Må hända
var det också den kloke mannens afsigt att känna
sig före, om ej en söndring läte sig göra mellan
rikshöfvidsmannen och de förnäma herrarne. Han
föreslog nu Engelbrekt och rådsherrarne, att han
sjelf jemte den preussiske riddaren skulle fara till
konungen och söka i godo uppgöra saken, utan att draga
den för rätta, såsom beslutadt var i Stockholm. Han
kunde så mycket hellre göra detta förslag, som
svenskarne icke hade något emot att återtaga konung
Erik, blott han hölle Sveriges lag. »Vår möda skall
vara ospard», sade Kröpelin, »gifven oss blott en

säker lejd och vi skola draga till Danmark och försöka
råda vår nådige herre, konungen, till sämja.»

Hade nu Engelbrekt haft någon enskild beräkning att
se sig sjelf till godo, såsom Kröpelin och helt visst
hvarje dansk trodde, skulle han säkert afslagit denna
beskickning. Men här såsom alltid finner man honom
hafva haft Sveriges väl för sina ögon, och till
den ändan bad han genast Kröpelin sjelf utvälja,
hvilka han ville hafva till gisslan.

Kröpelin och ordensriddaren reste och de lyckades
utverka konung Eriks samtycke till ett möte i
Halmstad, som hölls i Maj månad.

<b>Erkebiskop Olof.</b>

Äfven på ett annat fält och från ett annat
håll led konungen under loppet af år 1434 en
förödmjukelse. En af honom förföljd man återvände
nämligen då till fäderneslandet såsom dess erkebiskop,
stadfästad i embetet mot konungens vilja af påfven.

Man förundrar sig med skäl öfver det inflytande, som
konung Erik utöfvade på tillsättandet af de högsta
andliga embetena inom riket. Johannes Gerkesson
insatte han på erkebiskopsstolen i Upsala mot
kapitlets vilja. När han blef skild från erkestiftet,
föll kapitlet konungen till föga och uppsatte enligt
hans vilja trenne män pä förslag. Konungen gaf sitt
samtycke till en af dem och denne blef af påfven
i embetet stadfäst. Det var den här ofvan nämnde
Johannes Haquini, en man af hög börd. Han förde tre
sjöblad i vapnet och tillhörde således Stureslägten.

Denne dog helt plötsligt på en visitationsresa i
början af år 1432, och omedelbart derefter valde
kapitlet domprosten i Upsala, <i>Olof Larsson,</i> till
erkebiskop. Han var född i Trögd och kallas derför
stundom <i>Trögdius.</i> I sin ungdom hade herr Olof studerat
i Paris och der blifvit magister, en titel som han
ständigt bar. För öfrigt får han det vitsord<footnote>
Af den af oss flera gånger åberopade <i>Ericus Olai.</i></footnote>,
att han var en allvarlig man med stor erfarenhet i lagen,
vältalig och begåfvad med stor klokhet. Kapitlet synes
vid detta val hafva gjort mindre afseende på konungens
önskningar än vid det förra. Det underrättade
visserligen genast både påfven och konungen om Olof
Larssons val, men uppsatte icke såsom förra gången
något förslag. Erkebiskop Jöns -- skref kapitlet
-- hade, innan han dog, meddelat kapitelsmännen,
att konungen icke skulle hafva något emot Olof
Larsson. Men konungen förnekade helt och hållet
hvarje yttrande, som kunde tydas till förmån för
domprosten, och blef högst missnöjd öfver hvad som
skett. Hans vrede ökades ännu mer, när hän fick höra,
att den nyvalde begifvit sig till Rom utan att först
uppvakta honom. Han ville nu på inga vilkor godkänna
det gjorda valet. Domkapitlet sökte ursäkta och medla,
»domprosten hade fruktat att fara sjövägen» -- hette
det, men konungen förblef obeveklig. Han insatte efter
hvarandra de tvänne utländingarne Arent Clementssen och

Thorlak på Upsala erkebiskopsstol och sökte härunder
motverka domprosten Olof både hos påfven och på det
stora kyrkomötet i Basel.

Men domprosten hade oaktadt konungens motvilja
lycka med sig på sin resa. Han tog vägen öfver
Ålandshaf till Finland, fick i Åbo tillfälle att
genom lån förstärka sin kassa och fortsatte vidare
sin resa genom Lifland, Preussen och Tyskland till
Rom. Här blef han af påfven stadfästad i sitt embete,
hvarom påfven i bref underrättade vederbörande,
äfven konungen. Till den senare skref påfven mycket
nådigt. Han ber och förmanar konungen vid den vördnad,
som han är skyldig påfven och den apostoliska stolen,
att han måtte visa erkebiskopen sin ynnest, då han
(konungen) kunde vänta i belöning evigt lif af vår
herre och tacksägelse af påfven.

Något som retade konungen fullt ut lika mycket
som denne Olof Larssons framgång var det yttrande,
hvilket vi redan förut omnämnt att han haft inför
påfven, om att konung Erik icke var arfkonung utan
vald konung. Som vi veta, hade erkebiskopen i denna
sin utsago mycket rätt, ty Erik var verkligen vald
till Sveriges konung och Sveriges lag visste ej af
någon arfkonung. Men konung Erik å sin sida ville
nödvändigt gå och gälla för arfkonung.

Rörande så väl denna fråga som biskopsvalet lät
nu Erik om sommaren 1433 några prelater skrifva
det bekanta brefvet till påfven. Erkebiskopen
i Lund jemte fem biskopar voro då kallade till
Köpenhamn. Från Sverige voro biskoparne Thomas
i Strengnäs, Sigge i Skara och Nils i Vexiö. För
att få sin vilja fram förfor konungen högst
våldsamt. Han sade på förhand till om hvad som skulle
skrifvas och hotade prelaterna med det värsta, om
de ej gjorde som han ville. De andlige herrarne
vågade icke sätta sig upp emot konungen, och på
detta sätt tillkom detta bref. Vi känna den del af
dess innehåll, som rörde frågan om konungen vore
arf- eller valkonung. I afseende på biskopsvalet
säga biskoparne, »att man brukat antingen rådfråga
konungen eller också genast efter valet anhålla om
konungens samtycke. Som dessutom biskoparne innehade
främsta rummet i konungens råd, syntes det billigt,
att konungen och rådet pröfvade valet. Ingen vald
biskop borde derför af påfven hädanefter stadfästas,
förr än han erhållit konungens förord».

Brefvet väckte uppseende. Både påfven och hans
kardinals-kollegium började vackla. Man beslöt till
och med att förflytta erkebiskop Olof till ett annat
biskopsstift. Men kort derefter ankom ett nytt bref
från de tre svenska biskoparne, hvilka undertecknat
det förra. De upplyste om, huru det förhöll sig med
brefvet från Köpenhamn, att konungen stått öfver dem
med sina hotelser och att de endast af fruktan för
hans våldsamhet satt sina sigill derunder. Nu, när de
kunde handla i fullkomlig frihet, togo de tillbaka
sina ord. Denna skrifvelse förtog verkan af den
föregående. En kardinal förordnades af påfven att
undersöka saken och inför honom skriftvexlades under

detta och det följande året men allt tydligare visade
det sig, att erkebiskop Olof hade rätt och konungen
orätt.

Ifrån Rom begaf sig erkebiskopen till kyrkomötet
i Basel, och, sedan han der med tillbörlig ära
blifvit mottagen, återvände han hem och tillträdde
sin erkebiskopsstol. Detta skedde dock icke i följd af
någon eftergift från konungens sida, utan derför att
han måste låta saken bero. Engelbrekt och Sveriges
allmoge gåfvo honom ej tid att fullfölja tvisten.

År 1435 i Mars skref erkebiskopen till Baslermötet,
att han nu var insatt i sitt embete, att striden
mellan konungen och de förnäme för tillfället hvilade
och att man väntade på ett nytt möte, der allt skulle
bringas till ordning och fred. -- Detta bref finnes
i original i riksarkivet. Det är derför möjligt,
så vida icke två likalydande blifvit uppsatta,
att det aldrig blifvit afskickadt, helst som ett
bref af liknande innehåll ett par veckor efteråt
skrefs af biskop Thomas i Strengnäs och biskop Knut
i Linköping, också till Baslermötet. Här anföras med
en viss utförlighet orsakerna till oenigheten med
konungen, men skrifvelsen slutar med den försäkran,
att, endast om konungen icke ville hålla Sveriges
lag, skulle han blifva förlustig Sveriges krona.

Utom erkebiskop Olof uppträdde äfven en annan
svensk på kyrkomötet i Basel. Det var den ofvannämnde
biskopen i Vexiö <i>Nils Ragvaldsson.</i> Det var en kraftfull
och lärd man, som synes vid mötet hafva åtnjutit ett
högt anseende.

Vid mötet uppstod tvist om rangen mellan ombuden för
de olika länderna. Bland andra skäl för högre rang
anfördes äfven tiden för kristendomens införande
i de olika rikena, så att ombudet från ett rike,
hvars invånare voro tidigare kristne, skulle taga
företrädet framför ombudet från ett, der kristendomen
var yngre. Af tvisterna härom tog sig biskop Nils
anledning att uppträda. Han ogillade på det högsta
dessa rangtvister, då man hade vida angelägnare saker
att afgöra; men för att icke hans fädernesland skulle
lida vid jemförelsen med de länder, hvilkas mäktiga
representanter nu sutto framför honom, höll han ett
tal »om Sveo-gotiska rikets ålder och hälighet». Han
visade, att Göterne, Öst- och Vest-Göter, voro förr
kristne än de flesta af de då varande konungarikena,
och på den grunden borde han såsom de i götiska
rikenas ombud hafva antingen det främsta elfer näst
det främsta rummet vid mötet, liksom den götiske
konungen intog det främsta eller näst det främsta
rummet bland kristna konungar.

Biskopens tal väckte mycket uppseende och förskaffade
honom ett högt anseende för lärdom och insigter,
men rangen Europas riken emellan bestämdes då
liksom ännu af helt andra saker. Flera af mötets
deltagatre ogillade också Nils Ragvaldssons tal. En
biskop <i>Alfons</i> från <i>Carthagena</i> i Spanien sade, »att
de Göter, som utvandrat, voro vida utmärktare än de,
hvilka qvarstannat.»


Något som visar Nils Ragvaldssons anseende hos
de utländska kyrkofäderna är den omständigheten
att han jemte flera andra utsågs till sändebud vid
fredsunderhandlingarna i Frankrike mellan <i>Carl VII</i> och
hertig <i>Filip den gode af Burgund,</i> hvilken dittills
i Frankrikes krig med England varit det senares
bundsförvandt. Och vid dessa underhandlingar
tog Vexiöbiskopen en ganska liflig del, sökande i
synnerhet förmå konungens af England sändebud att
blifva mera benägna för freden. Efter återkomsten
från denna beskickning visades sändebuden den äran,
att de på kyrkomötet fingo sitt säte på sjelfva
kardinalsbänken, och derifrån höll biskop Nils ett
tal med anledning af Esaias ord: »Glädje och fröjd
skall finnas der inne, tacksägelse och lofs röst!»
-- Detta egde rum i November 1435. Biskop Nils var
sålunda detta år borta från Sverige.

Men vi öfvergå till förhållandena här hemma och till
berättelsen om striden med konung Erik.

<b>Tilldragelserna under år 1435.</b>

Det omtalade mötet i Halmstad egde, som nämndt är, rum
i Maj 1435. Å Sveriges vägnar infann sig der den förra
året hemkomne erkebiskopen samt jemte honom biskop
Knut i Linköping och biskop Sigge i Skara, äfvensom
riddarne Nils Erengislesson, lagman i Södermanland,
och Knut Jonsson, lagman i Vestergötland, samt Magnus
Gren, som var sven af vapn. Sex danska herrar infunno
sig äfven, bland hvilka voro biskop Jöns från Roskild
och Hans Laxman, djekne i Lund.

Här fattades det beslut, att konungen skulle komma
till Stockholm i Juli månad och der möta Sveriges
rikes råd och andra män på hela rikets vägnar, och
då skulle all missämja upphöra och de 12 förordnade
skiljomänneö afgöra alla besvärspunkter. Vidare skulle
då hela landet med alla obrända slott antvardas
i konung Eriks händer, hvaremot han skulle lofva
Sveriges folk att få njuta Sveriges lag efter den ed
som konungen svurit. De slott, konungen ännu egde
i handom, skulle njuta den vanliga uppbörden af
omkringliggande allmoge, dock skulle riksens råd i
Sverige tillsätta två gode män eller en i hvart län,
hvilka skulle tillse, att slotten finge sin rätt och
att ingen tvedrägt uppkomme mellan embetsmännen och
allmogen. All skada, som blifvit någon tillfogad
sedan sista mårtensmessan, skulle godtgöras genom
förlikning eller genom laga dom, alla fångar sedan
sista uppresningen sättas på fri fot, och Halland
återlemnas till kungen. Engelbrekt skulle förlänas
med Örebro slott och Erik Puke erhålla Rasbohundare
i förpantning, och skulle det efter hans död inlösas
från hans arfvingar af kronan. Slutligen beslöt man,
att riksmarsk och riksdrots skulle tillsättas.

En märkelig punkt i detta Halmstadsbeslut är
den tredje punkten, som lyder så: »Item att
sammanbindelsebrefvet, som riken äro med

sammanbundin, skall blifva vid sino fulla makt och
det bör förekomma på förenämnda S. Olavi dag i
Stockholm, eller fullkomligt vidisse eller instrument
deraf i samma stad.» -- Denna punkt visar oss, att
unionsbrefvet alldeles icke fans i Sverige, tvärt
emot hvad i detsamma stod skrifvet. Icke ens en
afskrift af densamma fans. Detta bevisar mera
än något annat, att den urkund, som hittills gått och
gält såsom unionsurkund, aldrig varit något annat än
ett blott och bart utkast. Man kände nu 38 år efter
unionens stiftande icke till något om densamma. Den
union, som fans till, var en följd af förhållandena,
alldeles icke af beslutet i Kalmar. Det var derför
med en viss förvåning man på mötet i Halmstad hörde
talas om ett »sammanbindelsebref», och derför
fattades beslutet om att detta bref eller en afskrift
deraf skulle i Stockholm uppvisas.

Först efter mötets slut hemförlofvades
de preussiska sändebuden -- riddaren som
följt med Kröpelin och en annan, som kommit
direkte till kungen -- och konungen lät helsa
högmästaren, att riddarne lemnat honom ett godt
biträde. Konungen bad tillika, att den ene af dem,
herr Gosvin, jemte en juris doktor och någon från
Lifland måtte anmodas att besöka det nu beslutade
mötet i Stockholm.

När de svenske deltagarne i mötet kommo hem, hölls
ett rådsmöte i Upsala annandag Pingst; den inföll
då på den 6 Juni. Biskoparne Knut och Sigge voro
icke närvarande här, men väl erkebiskopen och
biskop Thomas i Strengnäs och dessutom 4 riddare,
och 16 väpnare, bland hvilka befunno sig både
Engelbrekt och Erik Puke. Man<footnote>
Den danske historieskrifvaren <i>Jahn</i>.</footnote>
vill veta, att
Engelbrekt föranstaltat om dettta möte eller rent
af sammankallat det. Sådant kan vara möjligt. Det
som beslöts af herrarne i Upsala var egentligen
ett förtydligande tillägg till beslutet i Halmstad
och handlar om sådant, som der blef förbisedt, samt
sluter sig på det närmaste till Sveriges lag. Det
är sålunda alldeles icke otroligt att det var
Engelbrekt som sammankallade och ledde detta möte,
och det länder honom då till all ära, såsom den der
visar sig vuxen sitt kall att vaka öfver Sveriges väl,
d. ä. Sveriges lag.

»Det skall allom veterligt vara» -- skrifva
de församlade herrarne -- »att vi voro
tillsammans annandag Pingst 1435 och öfvervogo
Halmstad-dagtingan, och vi lofva att hålla den
på de vilkor, att vår nådige herre konung Erik
antvardar slott och län enligt riksens råds råde
åt infödde svenske män och igenkallar slottslofven
från utländingarne. Och är det så, det Gud förbjude,
att konungen ej vill göra som här står eller att han
vill annorlunda förstå Halmstad-dagtingan, då bindom
vi oss tillsamman med tro, ed och ära, att
vi vilja värja med lif och gods riksens frihet och
lagbok och aldrig derefter lyda konung Erik eller
hjelpa honom lönligea eller uppenbarligen på något
sätt, utan den som gör häremot, honom vilja vi
allesamman förderfva till lif, ära och gods och
hålla honom som en förrädare.» Samma dag

utfärdade rådet en uppmaning till alla, som tjenade
utländska slottshöfvidsmän, att de skulle inom 14
dagar lemna sådan tjenst och inställa sig hos »riksens
män».

Nu tillstundade dagen för det utsatta mötet med
konungen i Stockholm. Det var den 29 Juli, som derför
var bestämd. En mängd förnäma herrar ankommo till
staden. Äfven danskar och norrmän infunno sig. Också
den preussiske riddaren, som jemte Kröpelin mötte
Engelbrekt och rådsherrarne i Sigtuna och sedan
utverkade mötet i Halmstad, kom till Stockholm. Han
hette Henrik von Rowerdere. Men konungen sjelf kom
icke.

Den 29 Juli kom och gick, månaden blef full
och sedan gingo ytterligare veckor och månader,
utan att någon konung Erik hördes af. De svenske
herrarne blefvo missnöjde. De började finna, att
intet var att lita på hos konung Erik och redde
sig till att lemna Stockholm. De vände sig till
Hans Kröpelin och talade hårda ord. Men Kröpelin
och de danske herrarne lyckades dock förmå dem att
bida till mormessan. Emellertid fordrade man af de
församlade danske och norske herrarne en försäkran,
att om konungen ej komme före den 8 September eller
skickade fullmäktige, skulle Halmstad-dagtingan
det oaktadt träda i verkställighet. Denna försäkran
lemnades också. Det skedde på Norrmalm söndagen den
10 Augusti. Biskop <i>Olof</i> i Bergen samt femtiofem
danske och norske herrar äfvensom Stockholms
borgmästare och råd förpligtade sig att som
redlige dannemän draga försorg om, att allt som
lofvadt var skulle obrottsligen hållas. Samma
dag uppsattes på Långholmen en skrift, hvari
en mängd riddare och väpnare af riksens råd i
Sverige biträdde det beslut, som under Engelbrekts
ledning blifvit fattadt i Upsala vid pingsttiden.

Men äfven September månad synes hafva gått, utan
att konungen hördes af.

De svenske rådsherrarne drogo till Jungfruhamn
utanför Stockholm konungen till mötes. Medan de
här väntade på konungens ankomst, utfärdade de ett
frälsebref för en vid namn Lasse i Gulstadom. Brefvet
är undertecknadt af erkebiskopen, biskop Knut
i Linköping, Engelbrekt och allt riksens råd i
Sverige. Det var den 7 Oktober. Dagen derpå var
sannolikt den, då konungen ankom.

Rådsherrarne följde konungen till Stockholm,
och öfverläggningarna började oförtöfvadt.

Hvad som fördröjt konungens afresa är svjårt att
säga. Underhandlingarna med holsteinarne var det
icke, ty freden med dem och Hanseaterne var slutad
redan 14 dagar före den 29 Juli. Under färden
hade han som vanligt olycka med sig. I Kalmarsund,
miste han ett fartyg, »en barsa», om 80 svåra läster.

På vårfrudagen öppnades mötet i Clara kloster. Sedan
flyttade man sig till Helgeandsholmen, der äfven
konungen var närvarande. Här framlades för konungen
almogens klagomål. Det är en bland

vår medeltids märkeligaste handlingar. Vi anföra här
hufvudinnehållet.

»Rikets innebyggare hade på lång tid hvarken njutit
lag, rätt eller frihet och, emedan konungen mest varit
frånvarande och riket hvarken haft drots eller marsk,
hade på många år intet rättarting blifvit hållet
och icke kunnat afgöras hvad som tillhörde kronan
eller enskilde, så att konungens fogdar kunnat efter
behag tillegna sig andras egendom. Allmogen hade
nödsakats fara utomlands för att vinna rättvisa,
som de bort kunna söka och vinna vid sina ting hemma,
och utan tröst hade de återkommit och måst umgälla
sin utfärd, somliga med lif och gods, andra blifvit
kastade i fängelse och belagts med fjettrar och jern,
hvilket allt utan svårighet kunde bevisas. Och såsom
riksens råd icke hade makt att något hjelpa eller
rätta, gjorde man endast gäck af den lidande, och
när undersökning någon gång på befallning anstäldes,
troddes det icke, när det kom för konungen. Genom
fogdarnes öfvervåld låg landet på flera ställen öde
och skatterna togo de ut efter behag och godtycke;
en oxe togs för 12 öre, fast han i städerna såldes
för 4 mark, en ko för 6 öre, som eljest kostade 2
mark, en mark gammal koppar togs för 4 penningar,
en ny för en örtug. Emedan en viss taxa var satt på
hvart härad eller socken, när skatten skulle utgå,
tillätos inga afskrifningar antingen för dödsfall
eller andra omständigheter. Utom de laga utskylderna
hade årligen gärder blifvit utkräfda och allt blifvit
fördt ur landet, så att icke en enda mark funnits i
rikets skattkammare, som i trängande nöd kunde till
fäderneslandets väl användas. Men fogdarne hade gått
fria, huru mycket än allmogen klagat öfver dem, och
derför hade de blifvit ju längre, ju värre; de hade
upphängt män i rök och tvungit penningar af allmogen
till häradsskepp samt förstört dem som varit i behåll
för att kunna utpressa nya utgifter.»

Vidare klagas, att »erkebiskopar, lagmän och
häradshöfdingär blifvit af konungen landet
påträngde. Johan Gerkesson hade försnillat från
Upsala 10,000 gyllen och utpressat af presterskapet
ännu mera, Arendt Clementsen och Thorlak 7,000
gyllen. Domarena hade skipat rättvisan med den lag
och rätt, som de fått sina embeten. Slott och län
hade gifvits åt högst få inländske, och utländska
qvinnor blifvit föredragna infödde svenske män. Genom
det långvariga kriget hade allmogen förlorat gods;
vänner och fränder; de hade måst göra tjenst på egen
kost, men likväl lönats med ovilja, misstroende,
ovänskap och förtryck. De som råkat i fångenskap
hade ej blifvit utlöste, utan tvärt om af konungens
egne undersåtar i Danmark sköflade. Fast det varit
förbehållet, att ingen ny lag skulle i riket införas,
hade konungen icke desto mindre med slottslofven
i slotten fört riket i träldom. Alla hufvudsakliga
skrifter voro dessutom bortförda, så att nu i Sverige
intet funnes, hvarken skrift, bref eller register
på hvad som hörer kronan till. Likaledes
hade frälset blifvit utarmadt genom den ständiga
krigstjensten och nu senast förlorat 16,600 mark
genom deras långa

dröjsmål vid Stockholm under brådaste hösten, hvarför
de begära ersättning af konungens löftesmän. Finge
allmogen komma till förhör inför konungen sjelf,
hvarom de för Guds skull ödmjukligen anhålla, hade
de många fler besvär att andraga om deras nöd och
lidande».

Det är både med förvåning och ovilja som man
genomläser dessa allmogens klagomål, för hvilkas
sanning allmogens erbjudande att stå till rätta inför
konungen är en borgen. Träldomen låg hotande öfver
Sveriges land. Man känner inom sig, huru harmen
skulle glöda hos dessa bönder, hvilka icke åstundade
mer än att njuta Sveriges lag, och man välsignar med
dem den man, som hade nog mod att ropa: till vapen
mot lagbrytarne!

Det finnes icke nämndt, hvad konungen svarade på
dessa klagomål. Det är naturligt, att han skulle
höra dem ogerna, i synnerhet som han nogsamt visste,
att dessa klagomål icke voro utan betydelse; ty dessa
bönder voro män att taga sig rätt, om de tvingades
dertill. Helt visst lofvade konungen bot och bättring,
under det han i sitt sinne grundade på, huru han
skulle tillintetgöra Sveriges rike.

Slutligen kom man öfverens om -- det var den 14
Oktober -- »att man skulle erkänna konung Erik för
fullmyndig konung, och skulle han behålla i brukande
värjö hela riket med slott, land och län samt allt
det konungadömet och kronan tillhörde efter Sveriges
lag. Deremot lofvade konungen att styra och råda land
och slott med infödde svenske män, med undantag
af Stockholms, Nyköpings och Kalmar slott, hvilka
konungen kunde, om han ville, lemna åt danskar eller
norrmän, men ej till andra utländingar. Allt det
framfarna skulle vara glömdt och vid konungens död
skulle alla slotten öfverlemnas till den, som då
valdes till konung. Föreningen mellan rikena skulle
förblifva och en afskrift af unionsurkunden genast
öfverlemnas. Drots och marsk skulle utnämnas samt
lagmän och häradshöfdingar tillsättas efter lag. Alla
andra tvistigheter, såsom om fredsbrott och annan
skada, som frälset lidit under senaste tvedrägt, om
Engelbrekt och Erik Puke, om fångarne och om Gotland
och Halland -- om allt detta skulle ransakas och
dömas af 12 män, hvilka utsågos af alla tre rikena».

Desse utsedde sammanträdde oförtöfvadt och voro redan
den 18 Oktober färdige med sitt beslut. Engelbrekt
och Puke fingo behålla sina län, om Gotland skulle
rådsherrar från Norge döma och Halland skulle genast
återgifvas till konungen.

När beslutet var fattadt och man således kunde
hoppas på att allt nu skulle återgå i sitt lugn,
skred konungen att fullgöra en af beslutets punkter,
den att tillsätta drots och marsk. Han gick dervid
så långt i medgörlighet, att han öfverlemnade
åt de svenske herrarne sjelfve att uppsatta tre
på förslag. Erkebiskopen sammankallade derför
stormännen och sporde dem till, hvilka de ville på
förslaget uppsätta. De skulle säga det »hemligen»
till erkebiskopen, »ty då skulle ej deraf

blifva någon träta»; dem, som fingo flesta rösterna,
skulle erkebiskopen föreslå hos konungen.

Valet försiggick och erkebiskopen sammanräknade
rösterna. Det befans då, att de flesta rösterna
fallit på Carl Knutssoh (Bonde), Bo Knutsson (Grip)
och Nils Stensson (Natt och Dag). Erkebiskopen gick
upp till konungen och underrättade honom om valets
utgång samt nämnde hvilka tre herrar som kommit på
förslaget. Men konungen svarade hastigt, så fort han
hade hört namnen: »Det duger ej, I skolen mig få
tre gamla, som dustet är slaget af hufvudet; I hafven
misstagit er på de unge!» -- Sedan konungen derefter
betänkt sig ett ögonblick, tillade han: »Hvarför
tagen I icke hellre en äldre man? Jag vill föreslå
tre; herr Christer Nilsson och herr Bengt Stensson
duga väl båda, herr Erengisle Nilsson duger ock,
skulle jag tro! En af dessa herrar vill jag gerna
gifva eder till drots!»

Det blef sålunda i sjelfva verket på det sättet,
att konungen föreslog och herrarne utvalde en af
de tre. Den kloke biskopen sade emellertid härtill
intet. Han bugade sig och gick, och när han sedan
för de församlade herrarne tillkännagaf konungens
vilja, mötte han intet motstånd. Herrarne utbådo
sig herr <i>Christer Nilsson Vasa</i> till drots, men bådo
tillika, att konungen ville utnämna en af de tre
först föreslagne till marsk. Konungen villfor deras
begäran och utnämnde <i>Carl Knutsson Bonde</i> till marsk.

Sedan egde ett sammanträde rum inför konungen,
der de nyutnämnde skulle högtidligen i sina embeten
insättas. Herr Christer framkallades först. Det var
en redan till åren kommen man. Han bad konungen »för
Guds skull, att han måtte förskona honom från det
vigtiga embetet». Konungen ville dock ej fästa något
afseende vid hans begäran, utan stadfästade honom i
embetet och gaf honom ett litet svärd till tecken af
hans embetes värdighet. -- Derefter framkallades Carl
Knutsson. Det var en ung man, högväxt och ståtlig,
af ett intagande yttre. Konungen var emellertid
okunnig om, huru en marsk skulle insättas i sitt
embete, och vände sig derför till den gamle danske
riddaren Erik Krummedik med en förfrågan härom. »Huru
dermed tillgår hos andra herrar», svarade herr Erik,
»det vill jag låta eder höra. I skolen gifva honom en
käpp med guldring på och säga honom, huru han skall
förestå sitt embete.» -- »Käppen skall han få strax»,
inföll konungen, »men ringen kan han ej nu bekomma.»

Derpå vände han sig åter till Carl Knutsson och sade:
»Vi vilja hafva dig till marsk!» -- Herr Carl föll på
knä och båd att slippa, men det hjelpte honom lika
litet som förut herr Christer. Konungen ville, att
han skulle mottaga embetet; och gaf honom en liten
hvit staf. Den nyutnämnde marsken bad då konungen
om hjelp att upprätthålla det vigtiga embetet. Men
konungen svarade så brådt: »Jag vill gifva dig ett
råd; akta dig, att du ej sträcker dina fötter längre
än skinnfällen räcker!» -- Dermed gick marsken tillbaka
till de andra herrarne.


Men det visade sig snart, huru föga konungen hade
ändrat sitt sinnelag. Rimkrönikan klagar hårdt öfver
konungens förfarande att, i strid med det nyss fattade
beslutet, utan att höra rådet bortgifva slott och
län. De svenske herrarne vände sig till de danske
för att genom dem förmå konungen att göra afseende på
deras önskningar och tillika att han måtte förläna
drots och marsk med den makt, som dessa embeten kräfde
samt blifva qvar i riket. »Då skulle», menade de, »all
träta och allt kif kunna förebyggas.» Men konungen
lemnade intet svar, och då gingo de svenske herrarne
sjelfve upp till konungen. De fingo ett kort och tvärt
svar. »Jag är icke sinnad att blifva eder ja-herre»,
sade han och tillade, i det han vände sig till
riddarne och väpnarne: »Engelbrekt hade mig ej sådan
skada gjort, hade icke I varit och edra fränder!» --
Och många ord föllo, som icke behagade herrarne.

Så skildes konung Erik den gången från Sveriges män.

Men det var ej nog med det missnöje han med
anledning häraf lemnade efter sig bland de förnämste
i landet. Detta missnöje ökades och spriddes till
allmogen under hans återfärd.

Sedan konungen tagit Stockholms slott från den allmänt
värderade Kröpelin och gifvit det åt en dansk riddare
Erik Nilsson Rönnow samt ökat besättningen med 500
man af sitt eget folk, steg han ombord på flottan och
afseglade i början af November från Stockholm. På
Nyköping, Stegeborg och Stäkeholm insattes nu nya
höfdingar, om möjligt argare än de förra. Ärelösa
röfvare, råa qvinnoskändare och kyrkotjufvar, som
ej aktade något heligt eller lydde någon annan lag
än deras egen vilja, deras lustar och begärelser,
sådana voro de män, konungen använde. Konungen lät
sjelf under nedresan plundra allmogen.

Man ansåg som ett Guds straff för dessa våldsbragder
de olyckor, hvilka äfven på återfärden drabbade
konungen, då svåra stormar förstörde flera hans
fartyg, hvilka sjönko med både gods och folk.

<b>De förnämsta slägterna i Sverige vid denna tid.</b>

Det torde vara i sin ordning, innan vi öfvergå till
skildringen af hvad som följde på konung Eriks besök i
Sverige 1435, att kasta en blick, på de män, hvilka
den tiden stodo konungamakten närmast och ganska
snart uppträdde med anspråk på att utöfva den.

Första rummen intagas naturligtvis af de här ofvan
nämnde männen, hvilka konungen gjorde till drots och
marsk.

<i>Christer Nilsson</i> hörde till Vasaslägten. Han är oss
icke obekant, vi sågo hans namn i vigtiga handlingar
redan på Albrekts tid. Sedan dess hade han blifvit
30 år äldre och var således nu en gammal man, säkert
en bland de äldste i rådet. Den framskridna åldern skänkte

honom både erfarenhet och klokhet. Ungdomsblodet jäste
icke mera hos honom, dustet hade, som konungen sade,
gått honom af hufvudet. Han hade derför förmåga att
utan öfverilning kunna bedöma saker och personer
och fatta sina rådslut i lugn. Det inflytande,
som han derigenom kunde vinna och vann, gör honom
likväl icke till någon stor man. Han var helt och
hållet en man af sin tid och såg uteslutande på
sina egna fördelar. Herr Christers sträfvanden
gingo derför ut på att förvärfva gods och makt,
och der vägen var jemnast att vinna dessa syften,
der gick han fram. Att hålla med konungen, att arbeta
på unionens bestånd, det var ett sätt som med minsta
möjliga fara betryggade hans makt. Äregirig var han
väl ock. Åtminstone såg han ej gerna, såsom vi se,
makten delad mellan sig och en annan. Detta bidrog
äfven att ställa honom på deras sida, hvilka ville
unionens bestånd för att under en frånvarande konung
kunna herska. Ännu en omständighet fans, som drog
honom till Danmark. Det var hans slägtförbindelser.

Christer Nilssons moder var nämligen från Danmark
och i båda sina giften egde han danska qvinnor. Hans
första fru hette Margareta Molteke. Hon erhöll i
morgongåfva af sin man Vasa gård i Upland jemte flera
gods. Bland gods, som för öfrigt herr Christer egde,
ty på denna tid var jordegendomen inom de svenska
herreslägterna betydlig, voro Björnö och Räfvelstad de
förnämsta. Med denna sin fru egde herr Christer sonen
<i>Carl.</i> -- I sitt andra gifte med Margareta Krummedik
egde herr Christer sönerna <i>Nils</i> och <i>Johan.</i> Tvänne
döttrar <i>Birgitta</i> och <i>Christina</i> erhöllo båda förnämliga
män, den förra danske marsken <i>Claes Rönnow,</i> den senare
<i>Bengt Jönsson</i> (Oxenstierna).

Alla dessa namn förekomma ofta i tidens handlingar. Vi
vilja dock ej här gå berättelsen i förväg. Blott
det må här på förhand antydas, att sönerne och äfven
sonsönerne följde Christer Nilsson i spåren rörande
sina politiska åsigter. Ett undantag finnes. Det
var herr Johans son <i>Erik,</i> om hvilken vi framdeles få
tillfälle att tala<footnote>
Vi införa å nästa sida till lättare öfversigt en
slägttafla öfver <i>Vasarne under medeltiden.</i></footnote>.

Närmast Vasarne stodo både i slägtskap och i de
politiska striderna <i>Oxenstiernorne</i>. Vi kalla dem så
för korthetens skull, efter deras sköldemärke, ehuru
de sjelfva lika litet som någon annan af de stora
slägterna på denna tid begagnade något slägtnamn. De
intaga under de närmast följande tiderna ett
framstående rum och förtjena derför att omnämnas. Men
de voro liksom Vasarne icke fosterländskt sinnade» Vi
finna dem icke på den sida, som stridde för Sverige.

Om ättens ursprung veta vi att Nils Ambjörnsson af
Sparreslägten, konung Magnus Erikssons drots, är dess
stamfar. Han förde länge sitt fädernevapen, men på
ålderdomen skall han hafva i samråd med sin son Bengt
beslutat antaga sin moders vapen: en röd oxpanna med
horn i guldfält. Moderns ätt, den äldre Oxenstierneätten
(till <i>Langserum</i>), var då utdöd. Den nämnde Bengts
sonson var gift med

Christer Nilssons (Vasas) dotter Christina. Han hette
<i>Bengt Jönsson</i> och är den ende af denna tidens
Oxenstiernor som nämnes med loford. »Han bar sitt
riddarenamn med ära», säger rimkrönikan.

Herr Bengts broder <i>Nils</i> har mindre godt namn om
sig. Han var en ond sjöröfvare, heter det. Hans son
och tvänne döttrar voro alla gifta med Vasar. Om
sönerna till Bengt uttalar krönikeskrifvaren följande
rader:

<poem>
Herr Bengt Jönssons söner voro flera,
Gudi vare lof, de voro ej mera.
</poem>

Bland dessa söner är <i>Jöns</i> den märkligaste. Han
blef erkebiskop och en tid den mäktigaste mannen i
Sverige. Genom dennes broder <i>Christer</i> fortplantades
ätten <footnote>Se slägttaflan å nästa sida.</footnote>.

Vasa- och Oxenstierneslägterna utgöra kärnan i det
parti inom de svenske store, hvilket vi ganska snart
få se uppträda på den danske konungens sida. För
ögonblicket stodo de omkring den gamle Christer
Nilsson, täflande vid hans sida om högsta makten med
den nyutnämnde marsken och hans omgifning, <i>Bonde-</i>
och <i>Bielkeslägterna.</i>

Den förnämste bland dessa båda slägter var <i>Carl
Knutsson.</i> Han var tillika liksom bestämd till anförare
för ett motparti mot drotset, hvilkens motsats han
var i alla afseenden. Han var helt ung, när han nu
upphöjdes till marsk, knappt mer än 26 år. Brinnande
af begär att utmärka sig och vinna ära, kände han
sig med ens stå så högt, att det besvärade honom att
hafva någon vid sidan, och med ungdomlig häftighet
ilade han framåt. Vi få snart se, huru dessa partier,
hvilka nu liksom förebildades af denne Carl Knutsson
och Christer

Nils till Björnö, väpnare omkring 1370, gift med
Christina Hvide från Danmark.
<tab>Christer Nilsson, riddare, 1396, rådsherre 1413, drots 1435, d. 1440. g. m. 1) Margareta Molteke. 2) Margareta Krummedik
<tab><tab>1) Carl Christersson, rådsherre 1435, d. 1440, g. m. Ebba Krummedik.
<tab><tab><tab>Kettil Carlsson, biskop 1459, riksföreståndare 1464, d.1465.
<tab><tab><tab>Erik Carlsson, rådsherre 1464, d.1491, g. m. 1) Iliana Oxenstierna 2) Anna till Vinstorp.
<tab><tab><tab><tab>Margareta, g. m. 1) Erik Knutsson (Tre rosor), 2) Bernt von Melen.
<tab><tab><tab><tab>Ebba, g. m. Erik Abrahamsson Leijonhufvud.
<tab><tab><tab><tab><tab>Brita, g. m. Gustaf Olofson Stenbock.
<tab><tab><tab><tab><tab><tab>Carina, g. m. Gustaf I.
<tab><tab><tab><tab><tab>Margareta g. m. Gustaf I.
<tab><tab><tab><tab><tab>Sten, g. m. Ebba Lilliehöok.

<tab><tab>1) Christina, g. m. Bengt Jönsson Oxenstierna.
<tab><tab><tab>Jöns Bengtsson, erkebiskop.
<tab><tab>2) Birgitta, g. m. 1) Erik Thuresson, (Bielke) 2) Klaus Rönnow, dansk marsk.
<tab><tab>2) Nils Christersson, rådsherre 1458, d. 1464, g. m. Birgitta Oxenstierna.
<tab><tab>Johan Christersson till Örby och Rydboholm, rådsherre 1457, d. 1477.
<tab><tab><tab>Christer Johansson till Örby, rådsherre 1489, g. m. Dorotea Banér till Wengarn.
<tab><tab><tab><tab>Brita, g. m. 1) Didrik Myntmästare 2) Matts Persson Ulf.
<tab><tab><tab><tab><tab>2) Elisabeth g. m. Laurentins Petri, erkebiskop.
<tab><tab><tab>Erik Johansson till Rydboholm, riddare 1497, rådsherre 1501, d. 1520, g. m. Cecilia af Eka.
<tab><tab><tab><tab>Gustaf Eriksson. 
<tab><tab><tab><tab>Margareta d. 1537, g. m. 1) Joakim Brahe, d. 1520, 2) Johan von Hoja d. 1535.

Nilsson, växa till i krafter och huru de slitas
om högsta makten. Att marsken dervid kom att stå i
spetsen för Sveriges sak berodde visserligen derpå,
att motpartiet sökte sitt stöd hos Danmark, men endast
till en del. Det var ej endast tidsförhållandena,
som stälde honom der; åtminstone visar slutet af
hans lefnad, att han tänkte sig sitt fädernesland
som ett helt för sig, hvilket kunde och borde lefva
ett sjelfständigt lif, oberoende af Danmark och
dess konung. Men då hade han också de gångna årens
rika erfarenhet bakom sig. Nog af, i början af Carl
Knutssons politiska bana stod han helt och hållet inom
herrekretsen, eller med ett nu brukligt uttryck:
han var aristokrat. Emot herrarne i allmänhet eller
aristokratien reste en på sätt och vis ny makt upp
sitt hufvud. Det var folket, allmogen. För denna
makt, helt och hållet stödjande sig på Sveriges lag,
måste herrarne böja sig, sedan den första häpnaden
hunnit lägga sig; deras skilda viljor tvingades för
ett ögonblick tillsammans af den.

Der funnos således för herrarne tvänne stödjepunkter
att välja på. Den ena var <sp>konungen,</sp> som allt mer och
mer började betraktas såsom en främmande konung,
hvilken ville lägga Sverige under sig och sitt
andra rike Danmark. Denna stödjepunkt hade till
utseendet laglighet för sig. Den andra var <sp>Sveriges
allmoge</sp>. Konungen och Sveriges allmoge stodo nu
fiendtligt emot hvarandra, och ingen kan tjena två
herrar; endera måste derföre väljas. Christer Nilsson
och de äldre bland Sveriges stormän valde den förra,
Carl Knutsson den senare.

<img><i>Oxenstierneätten under medeltiden.</i></img>

<i>Bengt</i> i Langserum, rådsherre 1230--1245, lagman i
Vestergötland.

<i>Nils</i> Bengtsson i Langserum, rådsherre 1270--1296.

<i>Thorsten</i> Nilsson, omkring 1312.

<i>Nils</i> Thorstensson, omkring 1340.

<i>Bengt</i> Nilsson till Salsta, riksråd, omkring 1370,
g. m. Ingeborg, dotter af riksdrotset Nils Abjörnsson
Sparre till Salsta oeh Engsö.

<i>Arvid</i> till Fallnäs, riddare och riksråd,
1388, g. m. Birgitta Porse.

<i>Jöns</i> till Salsta, riksråd 1388--1400, g. m.  Margareta Finvidsdotter.

<i>David</i>, riddare och riksråd, d. 1472, g. m.
Birgitta Gustafsdotter Sture.

Märta, g. m. Gustaf Agotsson Sture, d. 1448.

Katarina, abedissa i Skokloster.


<i>Nils</i> till Frösvik Djursholm, riksråd, riksföreståndare,
1448, g. m. 1) Christina Ivarsdotter, 2) Kerstin Ryning,
3) Katarina Sture.

<i>Bengt</i> till Salsta, riksråd, lagman i Upland,riksföreståndare
1448, d. omkring 1450, g. m. 1) Kerstin Vasa, 2) Märta von Bergen.

<i>Erik</i> till Djursholm, riksråd, 1457, g. m. 1) Katarina Vasa
2) Katarina Nipertz.

Iliana, g. m. Erik Carlsson Vasa, d. 1491.

Kerstin, g. m. Nils Fadersson Sparre, d. 1495.

Birgitta, g. m. Nils Christerson Vasa, d. 1464.

<i>Jöns,</i> erkebiskop, riksföreståndare 1457, d. 1468.

<i>David,</i> riksråd, d. 1479, g. m. Birgitta Sture.

<i>Christer</i> till Salsta, riksråd 1450, d. omkr. 1476, g. m.
1) Märta Kröpelin, 2) Margareta Gren.

1) <i>Unge Hans Kröpelin,</i> dekanus i Upsala 1479--1494.

<i>Sten</i> till Salsta och Lagnö, riksråd 1474, d. 1516.

<i>Bengt</i> till Salsta, riksråd, d. 1495.

<i>Jöns,</i> omkring 1505.

<i>Christer</i> till Steninge, riksråd d. 1520.

<i>Gabriel,</i> riksråd, 1544, friherre till Mörby och
Steninge, 1561, d. 1585.


Carl Knutsson hade också många yttre egenskaper,
som drogo folket till honom. Han var ung och rik,
hans utseende var manligt och skönt och dertill hade
han en reslig växt samt en stark och välklingande
stämma. Genom sin moder <i>Margareta,</i> Carl Ulfssons
(Sparres) till Tofta dotter, var han befryndad med
Sparreätten, och då hon efter sin första mans död
ingick nytt giftermål med <i>Sten Thuresson</i> (Bielke),
förenades han äfven med Bielkeslägten. Ännu
närmare fastknötos dessa band, då han sjelf gifte
sig i denna slägt, till hvilken hans första hustru
hörde. Genom Bielkeslägten blef han äfven befryndad
med Sturarne. Hans halfsyster <i>Brita Bielke</i> blef
nämligen gift med <i>Gustaf Anundsson Sture,</i> Sten Sture
den äldres fader. Äfven med Natt och Dag-slägten var
Carl Knutsson nära befryndad. Hans syster <i>Margareta</i>
var gift med <i>Nils Stensson,</i> hvars brorsson <i>Nils Bosson</i>
upptog namnet Sture och blef stamfader för de yngre
Sturarne<footnote><img><i>Bondeslägten under medeltiden.</i></img>

<i>Thord Bonde,</i> Göta höfding, omkring 1100.

<i>Jedward Bonde,</i> riddare och riksråd, omkring 1130
g. m. Cecilia, k. Blotsvens dotter.

<i>Erik IX</i> den Helige, konung 1156--1160,
g. m. Christina, d. af danske prinsen Björn Jernsida.

<i>Joar,</i> riksråd, omkring 1170.

<i>Knut</i>, k. 1167--1169, g. m. en dotter till
Bengt Snyfels, Folkunge.

Margareta, g. m. Sverre, k. i Norge.

<i>Ulf,</i> riksråd, 1190.

<i>Bengt,</i> biskop i Skara, 1178--1195.

Helena, g. m. Holmgeir den äldre, Folkunge, östgörajarl.

<i>Erik X,</i> k. 1210--1216, g. m. Richissa, d. af k.
Valdemar den store i Danmark.

Sigrid, g. m. Magnus Brok, Folkunge.

<i>Olof</i> Basatömer, erkebiskop i Upsala, d. 1234.

<i>Thord Bonde,</i> riksråd, 1223--1240, g. m. Iliana från Danmark.

<i>Knut Bonde</i>, riksråd, 1270--1279.

<i>Thord Bonde</i> till Örbeck, riksråd, omkr. 1310.

Helena, g. m. Knut Johansson Långe, Folkunge.

<i>Erik XI,</i> k. 1222--1250, g. m. Katarina, d. af
Sune Folkesson, Folkunge.

Märta, g. m. Nils Sixtensson Sparre.

Ingeborg, d. 1264, g. m. Birger Jarl till Bjälbo.

<i>Peder,</i> riksråd, 1361.

<i>Rörek,</i> riksråd, 1345--1364, g. m.
Märta Gisledotter Sparre.

<i>Thord</i> till Örbeck, riksråd, d. 1417, g. m.
Cecilia Nilsdotter Vasa.

<i>Knut,</i> riksråd, d. 1413, g. m.  Margareta Carlsdotter Sparre.

<i>Peder,</i> riddare, d. 1403, g. m. Ramborg till Bordsjö.

<i>Carl,</i> riksråd, 1417--1435, g. m. Cecilia Dyre.

<i>Carl VIII</i> f. 1409, konung 1448, d. 1470, g. m.
1) Brita Turesdotter Bielke, 2) Katarina Carlsdotter Gumsehufvud,
3) Christina.

Margareta, g. m. Nils Stensson Natt och Dag.

<i>Thord</i> till Norrby, riddare, d. 1412.

<i>Filip</i> till Bordsjö, riksråd, 1435--1442.

Brita, g. m. Nils Bosson Sture.

<i>Thord</i> till Penningby, riksråd och marsk 1453, d. 1456,
g. m. Iliana Thott.

<i>Magnus</i> till Bondsjö, riksråd 1458--1491, häradshöfding i
Vedbo 1461, d. 1493, g. m. Katarina Puke.

<i>Thord</i> till Söm, riksråd och lagman i Upland 1458--1484.

Brita till Penningby, g. m. 1) John Christersson Vasa
2) Erik Ottesson Björnram.

1) Christina, g. m. Erik Gyllenstierna.

Magdalena, g. m. Iwar Axelsson Tott

Katarina, g. m. Knut Jonsson Roos.

<i>Anders</i> af Traneberg. <i>Erik</i> till Hästeryd.
Underskrefvo arfföreningen 1544.

<i>Thord</i> till Bordsjö, riksråd 1523--1536.

<i>Olof</i> till Uttersberg, Gustaf I:s krigsöfverste 1521.
</footnote>.

Af den rika och mäktiga <i>Bielke</i>-slägten kanna vi flera,
som tillhöra denna tid. De fyra bröderna Nils, Erik,
Sten och Bengt känna vi af det föregående. Sten hade
en son af samma namn, som år 1395 nedlade alla sina
embeten och gick i Vadstena kloster. Bengt


hade tvänne söner <i>Sten</i> och <i>Thure.</i> Sten var marsk
under drottning Margareta och dog 1408, samma år
som sin företrädare i embetet, Carl Ulfsson till
Tofta. Bengts andre son Thure var lagman i Upland
och var Sveriges ombud vid den beskickning, som
år 1406 hemförde konung Eriks trolofvade brud från
England. Han dog ett par år efter drottning Margareta
och begrofs jemte sin hustru i Vadstena 1415. Hans
son <i>Sten</i> blef Carl Knutssons styffader. Båda de
nämnde bröderne hafva af sin samtid erhållit godt
vitsord och äro utan tvifvel att räkna bland sin
samtids utmärktaste män. I Vadstenaklostrets dagbok
kallas marsken »en from och tapper man», och om
Thure säges, att han var »den förste bland rikets
rådsherrar». Marskens sonson, <i>Thure Thuresson,</i> en
mäktig och rik man, stod dock emot sin frände Carl
Knutsson och var ett bland den danske konungens
förnämsta stöd i Sverige. Hans son deremot, den
kraftfulle <i>Erik Thuresson,</i> var åter på Sveriges sida
emot den danske konungen, och hans fosterländska
sinne gick i arf på dottern <i>Anna,</i> hvilken vi vid
medeltidens slut finna på Kalmar slott, försvarande
det mot den siste unionskonungen<footnote>
<img><i>Bielkeslägten under medeltiden.</i></img>
<i>Bengt</i> Jönsson, riddare och riksråd, omkring 1280.

<i>Kettil</i> Bengtsson, riddare, riksråd och marsk, omkring 1300.

<i>Thure,</i> riksråd 1288--1322, g. m. Sigrid Natt och Dag.

<i>Nils,</i> riksdrptt, d. 1364.

<i>Erik</i> riksråd, 1322--1340.

<i>Sten</i> till Ängsö, marsk 1348.

<i>Bengt,</i> riksråd 1350, g. m. Ingeborg Magnusdotter af Ulfåsaätten.

<i>Sten,</i> Vestmanlands lagman, d. 1431.

<i>Sten,</i> marsk, d. 1408, g. m. Catarina Hollingersdotter (Ulf).

<i>Thure,</i> Uplands lagman, d. 1415, g. m. Margareta.

<i>Thure,</i> Ölands lagman, d. 1425, g. m. 1) Brita,
2) Margareta Krummedik.

<i>Sten,</i> riksråd, d. 1431, g. m. Margareta Sparre,
Carl VIII:s moder.

<i>Erik,</i> d. 1475.

<i>Brita,</i> d. 1436, g. m. Carl VIII Knutsson.

<i>Thure,</i> marsk 1488, g. m. Ingrid Körning fr. Danmark.

<i>Knut,</i> riksråd, d. 1451.

Brita, g. m. Gustaf Sture.

<i>Erik,</i> riksråd, d. 1511, g. m. Gunilla Bese.

<i>Sten,</i> lefde ännu 1520.

<i>Peder,</i> riksråd, omkring 1520.

Sten Sture d. ä.

<i>Axel,</i> riksråd, d. 1559.

<i>Karin,</i> g. m. 1) Tönne Eriksson, 2) Arvid Vestgöte.

<i>Anna,</i> g. m. Johan Månsson (Natt och Dag), d. 1520,
</footnote>.

Både <i>Sture-</i> och <i>Natt och Dag</i>-slägterna äro för dessa
tider vigtiga. Mäktiga, rika och ansedda redan sedan
gammalt, intaga medlemmarne ur dessa båda slägter
mot slutet af medeltiden främsta rummet.


Natt och Dag-slägten har fått sitt namn af sitt
sköldemärke. Herrarne af denna slägt hade nemligen
sin sköld delad på tvären i tvänne hälfter, den
ena svart, den andra hvit. På denna tid förekommer
dock icke mera för dem än för någon annan af våra
medeltidsherrar något slägtnamn, ehuru vi begagna
det för att lättare skilja dem från andra.

Från Albrekt och drottning Margaretas tid känna vi
redan tvänne af denna slägt, bröderna <i>Sten</i> och <i>Knut,</i>
söner af en <i>Bo Bosson.</i> Sten hafva vi sett bland Bo
Jonssons testamentsverkställare och sedan vid flera
vigtiga tillfällen. Knut var den bekante biskopen i
Linköping, som Engelbrekt på mötet i Vadstena ville
kasta ut till bönderna. Stens söner <i>Nils, Bo</i> och
<i>Bengt</i> få vi snart lära känna, liksom den sistnämndes
son <i>Magnus.</i> Af dessa var Nils Carl Knutssons svåger
och Bo blef stamfader för de yngre Sturarne derigenom
att hans son <i>Nils</i> upptog sin moders namn. Bo var
nemligen gift med den från Albrekts och Margaretas
tid bekante Sven Stures dotter <i>Katarina.</i> Sonen Nils
bibehöll dock Natt och Dags-vapnet, fast han antog
moderns namn<footnote><img><i>Slägten Natt och Dag under medeltiden.</i></img>
<i>Bo</i> Mattson, omkr. 1250, g. m. 1) Sigrid, 2) Estrid.

<i>Nils</i> Sigritaeson, riddare 1279, riksråd och
lagman i Värend 1286, d. 1299.

<i>Bo Nilsson,</i> östgöta-lagman 1318, g. m. Cecilia, dotter af
Östgöta lagmannen Knut Jonsson (Blå).

<i>Bo Bosson,</i> riksråd, d. 1250, g. m. Catarina Pedersdotter (Fargalt).

<i>Sten</i> riksråd, d. 1411, g. m. Ingeborg Carlsdotter (Örnefot)

<i>Knut,</i> biskop i Linköping d. 1436.

<i>Märta,</i> d. 1414, g. m. Algot Månsson (Sture).

Margareta Bonde, g. m. <i>Nils</i>, riksråd, d. 1439.

<i>Bengt,</i> riksråd, d. 1444, g. m. Anna

<i>Bo,</i> riksråd, d. 1434, g. m. Catarina Sture.

<i>Magnus,</i> Engelbrekts mördare, lagman i Nerike 1452, d. 1466,
g. m. Ermegård Fikkesdotter Bülow.

De yngre Sturarne.

<i>Johan,</i> d. i Kalmar 1520,  g. m. 1) Alfhild Jönsdotter,
2) Anna Bielke, syster till Thure Jönsson (Tre Rosor).

<i>Åke,</i> Danmarks plågoris, d. omkr. 1534.
</footnote>.

<i>De äldre Sturarne</i> tillhöra helt och hållet medeltiden
och knappast har någon svensk ätt utslocknat med
en så lysande ättling som denna. Vi känna från den
föregående tiden <i>Algot Månsson</i> och att, enligt de
åsigter som voro gällande under medeltiden, hans ätt var


en gren af de gamle Folkungarne. För unionstiden är
hans sonsons son <i>Sten</i> den märkligaste mannen ej blott
i slägten utan i riket. Med honom utslocknade denna
gamla ätt.

Mellan Algot Månsson och denne Sten Sture
finnes ingen i slägten, hvars namn är synnerligt
minnesvärdt. De voro rika på gods och anseende
liksom de öfrige herremännen i Sverige i dessa tider,
men intaga icke något framstående rum i sin samtids
historia. Man känner icke heller fullkomligt deras
slägtförbindelser med undantag af Algot, som var gift
med <i>Märta</i> af Natt och Dag-slägten och hans sonson
<i>Gustaf,</i> som var gift med <i>Brita Bielke,</i> Carl Knutssons
halfsyster. Den siste af ätten, Sten Sture, var gift
med <i>Ingeborg Tott,</i> tillhörande en ätt, som vid denna
tid från Danmark inkom i Sverige<footnote><img><i>De äldre Sturarne.</i></img>
<i>Anund Sture,</i> d. 1361.

<i>Magnus,</i> g. m. Katarina Algotsdotter (Grip), samtida med
Magnus Eriksson.

<i>Algot Månsson</i> till Räfsnäs, riksråd, d. 1426, g. m.
Märta Natt och Dag.

<i>Gustaf,</i> riksråd, d. 1448.

<i>Anund.</i>

Brita Bielke, g. m. <i>Gustaf,</i> d. 1444.

Johan Christersson (Vasa) g. m.  <i>Brita</i>, d. 1472.

<i><sp>Sten Sture</sp></i>, Riksföreståndare, g. m.
Ingeborg Åkesdotter(Tott).

En dotter, nunna i Vadstena kloster.
</footnote>.

Med denna Stureätt får icke förblandas de s. k. <i>yngre
Sturarne.</i> De förre förde trenne sjöblad till
sköldemärke, de senare Natt och Dags-vapnet. Vi känna
redan dessa yngre Sturarnes upprinnelse. Den förste
som förändrade namnet och kallade sig Sture var <i>Nils
Bosson</i> <sp>till Penningby,</sp> ett gods i Upland. Det skedde
år 1468. Han var gift med <i>Brita Bonde</i> och hade med
henne sonen <i>Svante.</i>

Flera förnämliga slägter kunde här omnämnas, men vi
återkomma till detta ämne längre fram. Här torde
endast böra nämnas, att nu liksom i de föregående
tiderna funnos i landet främmande slägter. Bland
dem voro <i>Toltarne, Gyllenstiernorna</i> och <i>Banérerne</i> de
förnämsta. De inkommo alla vid denna tid i landet.

Vi återvända nu till befrielsekriget!

<b>Kriget utbryter å nyo.</b>

Emellertid gick året 1435 till ända, utan att något
buller afhördes, utom det att man talade om de
begångna våldsamheterna under konungens nedresa. Ifrån
skärgården kommo klagomål till Engelbrekt, ty hur
det var, så litade dock folket mest till honom.


Engelbrekt var ej med i Stockholm, då förlikningen
ingicks med konungen. Icke heller biskop
Thomas i Strengnäs eller Uplandslagmannen Nils
Gustafsson. Dessa hade frihet att handla och ansågo
sig berättigade dertill, när konungen så öppet bröt
mot de ingångna förlikningsvilkoren. Ett riksmöte
sammankallades till Arboga strax i början af år 1436.

När de svenske herrarne funno -- säger rimkrönikan --
att konungen så misstrodde dem och bortgaf slott och
län åt drafvelsmän, kommo de öfverens »att hålla en
dag i Arboga».

<poem>
Dit skulle de komma alla
biskopa, prelata, riddare och svena,
köpstadsmän och alle mena.
</poem>

Att köpstadsmän och allmoge här voro närvarande är en
följd af den betydelse, dessa samhällskrafter nu fått;
det innebär också ett erkännande af Engelbrekts makt,
hvars rikshöfvidsmannaskap nu väl var till ända,
då riket fått drots och marsk. Förhållandet mellan
denne allmogehöfding och herrarne, synnerligast
riksembetsmännen, drotset och marsken, kom här på tal,
och efter allt hvad man kan finna, synes det, som om
man insett å ena sidan olämpligheten att sätta någon
ofvanom de nämnda embetsmännen, men också å den andra
omöjligheten att alldeles förbigå Engelbrekt. Redan
här blef derför enligt rimkrönikan fråga väckt om
en delning af högsta makten mellan Engelbrekt och
marsken.

Vid sidan af detta ärende, som i sjelfva verket
var det vigtigaste, enär derpå allt annat berodde,
företog man frågan om konungen och förhållandet till
honom. I afseende härpå beslöt man, att om konungen ej
hölle ord och lofven, så ville man ej längre erkänna
honom för konung. De ville afbida fastlagen -- den 5
Februari -- men hade konungen ej då fogat sig efter
förlikningsvilkoren, ville de ej längre hålla honom
för herre och konung. Härom skulle rådet tillskrifva
konungen, hvilket också skedde den 13 Januari.

Som man nu var öfverens härom, spridde sig med
ens ett rykte bland de församlade, att konungen
ämnade sig till Stockholm, så fort isen gick upp,
och att Stockholm då skulle öfverlemnas till hertig
Bogislaw. »Dermed» -- hette det -- »ville han få honom
hela Sveriges rike.» En allmän ovilja uppstod bland
de församlade, synnerligast bland allmogen. Några
borgare i Stockholm hade äfven i hemlighet skickat
bud till Engelbrekt med enträgen begäran, »att han
skulle lägga sig vinn om att han måtte få Stockholm
in; ty de fruktade att samma öde skulle öfvergå dem
nu som i konung Albrekts tid».

Engelbrekt fann nödvändigheten af skyndsam handling
och af enighet. Han bragte derför frågan före på
mötet och slutade med dessa ord:

»Vi vilja ej bida, utan låtom oss genast rida till
Stockholm och der på ort och ställe taga reda på,
huru sakerna förhålla sig.» Hans blick öfverfor
församlingen, der må hända bland herrarne någon

tvekan rådde, och han tillade, i det hans öga stannade
på marsken: »Vi må ock alla följas åt, och I,
herr marsk, I skolen ock rida med.»

Och så red man till Stockholm. När de då kommo
ridande framemot staden, sågo de vindbron uppdragas
och portarne stängas. Det var sträng vinter och det
blåste starkt om dagen, så att snön yrde omkring
herrarne, der de sutto och förundrade sig öfver
hvad som skedde. De höllo en kort rådplägning om
hvad som nu vore att göra, och så redo Engelbrekt,
Carl Knutsson, Gotskalk Bengtsson (Ulf) och Johan
Carlsson (Färla) ned emot vindbron. Till tecken att
de kommo i fredliga afsigter uppsatte de en hatt på
en stång. De ropade till vakten, att de ville tala
vid borgmästarne, och efter en stund infunno sig
dessa, tvänne tyskar. Marsken tillsporde då dessa,
hvarför de stängde portarne. »Hvarför viljen I»,
sade han, »hindra riksens råd komma in i rikets stad,
då stadens borgare få fara fritt öfver landet?» --
Borgmästarne hade intet att svara på denna marskens
fogliga fråga. »De ville gå bort och tala med herr
Erik Nilsson, slottsherrn», sade de.

Herrarne måste foga sig deri, och borgmästarne begåfvo
sig tillbaka till staden. När de efter en stund åter
infunno sig hos herrarne, bådo de, att herrarne ville
vänta, tills herr Hans Kröpelin komme tillstädes, ty
slottsherrn ville icke tala med dem utan i Kröpelins
närvaro. Derpå begåfvo sig borgmästarne åter öfver
vindbryggan till staden, och herrarne sutto och
väntade i blåsten och snögloppet. Nu dröjde det
länge, innan borgmästarne hördes af, men slutligen
öppnades stadsportarne och vindbryggan fäldes och
borgmästarne stodo för tredje gången inför herrarne,
som nu voro stelfrusna af köld. Borgmästarne medförde
dock icke heller nu något önskeligt svar. »De hade
ingen befallning af konungen», sade de, »att släpppa
herrarne in». Då sporde marsken ännu en gång: »I
vägren alltså riksens råd att inkomma i staden?» --
»Ja», svarade borgmästarne, »denna gången sker det
icke!» Då blef hatten nederslagen, och i detsamma grep
marsken den ena af borgmästarne vid halsen. »Hvad
konungen än må hafva befalt», sade han, »så har mig
riket befalt detta!» -- och dermed öfverlemnade han
borgmästaren åt en sven. Engelbrekt grep den andre.

Detta såg man ifrån stadsmuren, och de svenske
borgarne lupo till porten för att öppna den. Men
slottshöfdingen, herr Erik Nilsson, stängde porten med
bom och lås samt lade några af sitt folk i tornet --
det var söder port och södra tornet -- hvarpå han tågade
upp till slottet, drifvande framför sig allt hvad
som kom i hans väg af ätliga varor. Men de svenske
borgarena stormade mot porten med yxor och hamrar
och sönderslogo låsen. De utanför varande svenskarne
stormade ock manligen mot portarne, ehuru den ena
stensvärmen efter den andra kastades öfver dem från
tornet. Till slut blefvo de svenske herrarne mästare
öfver porten.

De tågade in i staden och uppslogo sitt banér
på korntorget.

Här ropade marsken högt, att alla som ville hålla med
riket skulle ställa sig under banéret, och dem skulle
intet ondt öfvergå. Tillika förbjöd han vid förlust
af lif och gods sitt folk att tillfoga borgarena
någon skada, och han och Engelbrekt läto derpå genom
sitt folk taga de öfriga tornen och stadsportarne i
besittning.

Derefter sammankallades alla borgarena pä Stortorget,
och herrarne samlade sig på rådhuset och den
utbyggnad, som der fans åt torget till, och som
kallades <i>burspråk</i><footnote>
Häraf talesättet: »att hålla burspråk med menigheten».</footnote>.
Härifrån talade marsken till de
nedanför stående borgarena: »Viljen I hålla med oss
och riket», sade han, »och med trohet stå oss bi?» --
»Ja», svarade alla med en mun och uppräckte händerna
och svuro riksens män tro och lydnad.

Till Hans Kröpelin, som då befann sig i
Gråbrödraklostret på nuvarande Riddarholmen, sändes
tillika bud, att han icke hade något af herrarne att
frukta, och att han gerna finge begifva sig till sin
egendom. Han egde nämligen en gård mellan slottet
och norra stadsporten.

Nu skickades bud med bref upp till herr Erik på
slottet. Herrarne frågade, hvarför han mottog
dem med pil och lod, då de icke kommit i någon
fiendtliga afsigt, utan endast velat, att herr Erik,
såsom löftesman jemte de andra danska herrarne för
Stockholms dagtingan, skulle förmå konungen att
hålla hvad han lofvat. Herr Erik svarade med en
öppen fejdförklaring. »Han ville söka deras skada,
hvar och när han kunde.»

Då samlade sig de svenske herrarne på Vårfru
Gillestuga, som låg vid nuvarande <sp>Skärgårdsgatan</sp>. Här
rådslogs om de åtgärder, som nu borde vidtagas.
Man beslöt, att marsken skulle stanna i Stockholm
och belägra slottet, men Engelbrekt skulle draga
ned åt landet att återtaga de öfriga slotten från
konungen. Till marsken kom en förstärkning af 300
ryttare i blanka harnesk. Det var erkebiskop Olofs
folk under anförande af riddaren Carl Magnusson.

Enligt öfverenskommelsen lägrade sig marsken framför
slottets vestra sida, bröderne Nils och Bengt
Jönssöner (Oxenstierna) på Helgeandsholmen och Erik
Puke mot östra sidan med köpstadsmän och borgare
på kyrkogården och slagtarbodarne. Marsken skötte
sin sak bäst. Han lät uppföra ett bålverk mellan
Storkyrkan och Norrström, försedt med skottgluggar
och fördjupningar för krigarne samt fyldt med jord
i mellanrummen. Detta uppfördes nattetid, så att
danskarne märkte ingenting, förr än om morgonen
allt var färdigt. Genom detta bålverk var folket
fullkomligt skyddadt för skotten från slottet. När
slottsfolket någon gång vågade ett utfall åt denna
sidan, blefvo de med förlust tillbakaslagna, så att
de till slut i det närmaste lemnade marsken i fred.

Åt en annan sida voro de belägrande mindre
lyckliga. Slottsfolket försökte tända eld på
staden. Första försöket skedde mot ett hus, som Hans
Kröpelin uppfört mellan slottet och norra bron. De

skulle genom detta hus smyga sig in i staden,
men svenskarne voro på sin vakt och drefvo fienden
tillbaka. Dock lyckades danskarne antända huset,
men elden släcktes snart. Andra försöket gjordes mot
den sidan, der borgarena hade vakthållningen.

Kyndelsmessoaftonen den 31 Januari, just som borgarena
höllo på att äta, gjordes ett nytt utfall från
slottet. Borgarena blefvo alldeles öfverraskade,
en stor del af dem nedgjordes och slagtarbodarna
antändes, hvarpå danskarne åter skyndade upp till
slottet. Det blåste en stark storm om dagen och
till all olycka låg den på in åt staden, så att
slottsfolket tyckte sig hafva gjort sin sak riktigt
bra, då de från slottsmurarne sågo lågorna kasta sig
öfver staden. De sökte också med skjutande hindra
allt släckningsarbete. Men då vände sig plötsligt
vinden och dref ifrån staden, så att elden kunde
med lätthet släckas äfven denna gången. »Det var
jungfru Marias verk!» sade man. Sedan blefvo
borgarena mera vaksamme. De byggde bålverk
höga och breda och danskarne förlorade lusten
att ytterligare försöka uppbränna Stockholm.

<b>Carl Knutsson blir rikshöfvidsman.</b>

När underrättelsen, att borgarena blifvit
öfverrumplade, kom till Nyköping till Engelbrekt,
red han genast till Stockholm igen.

Då, heter det, började man i Stockholm tala om
nödvändigheten af en höfvidsman. Men detta tal
om behofvet af en rikshöfvidsman kommer något
oförmodadt. Man kan ej låta bli att tänka på
tillvaron af hemliga stämplingar. Man hade nyss varit
tillsammans på ett möte, der detta behof fullt ut
lika tydligt kunnat inses och verkligen efter all
sannolikhet insågs; men der väcktes ej tal om något
höfvidsmannaval. Men om det väcktes, så nedtystades
det, och man kom, såsom nämndt är, öfverens om en
delning af makten mellan marsken och Engelbrekt. Det
är också tydligt, att, om ett sådant val af höfvidsman
der blifvit företaget, så hade Engelbrekt blifvit
den som fått de flesta rösterna. Men sådant sågo icke
herrarne gerna. Man behöfver ej derför genast tänka
på afund från deras sida, ehuru sådant visserligen
fans; men det mötte ock sina svårigheter att sätta
marsk och drots såsom underordnade under någon annan
än konungen, och det hade måst ske, om Engelbrekt
blifvit väld till rikshöfvidsman.

Det är likaledes naturligt, att det var
köpstadsmännens och böndernes närvaro i Arboga,
som gjorde det nödvändigt för herrarne att få frågan
om höfvidsmannavalet uppskjuten. Men nu fans ej
detta skäl. Var valet nu nödvändigt, så måste det
ske genast utan uppskof och således utan allmogens
och köpstadsmännens besvärande närvaro. Och hvilka
skulle då blifva de väljande? Naturligtvis herrarne,
och då hade man vunnet spel.

På detta sätt låter det plötsliga talet i Stockholm om

nödvändigheten af en rikshöfvidsman lätt och
naturligt förklara sig. Och herrarne voro
ej sena att gå den allmänna önskan härutinnan till
mötes.

Ett sammanträde egde rum i Svartbrödraklostret, och
der kom man öfverens att utse 30 män, hvilka sedan
skulle välja rikshöfvidsmannen. Erkebiskopen, som
sjelf var närvarande, skulle förrätta valet. Dervid
skulle så tillgå, att en hvar af de 30 herrarne
skulle lemna sin röst hemligen till erkebiskopen,
som skulle sammanräkna dem och sedan tillkännagifva,
hvilken som fått de flesta. Innan man skred härtill,
utfäste man sig med ed »att vilja det hålla på riksens
bästa». -- Den försigtighet, hvarmed man gick till
väga, är i ögonen fallande. Helt visst skulle mången
af valherrarne betänkt sig noga, innan han afgifvit
sin röst, om valet skett öppet. Nu deremot egde
de full frihet, utan att utgången kunde tillräknas
någon enskild af dem. Rimkrönikan säger uttryckligen,
att hemligheten vid rösternas afgifvande vidtogs som
ett medel för att ej åstadkomma träta<footnote>
<i>Olaus Petri</i> uppgifver samma orsak.</footnote>.

Hvilka som vid valet kunde komma i fråga, var lätt
att förutse. Den främste mannen i landet genom
bragder och verklig, ej blott skenbar, makt var utan
all fråga Engelbrekt och vid hans sida den raske,
tappre, men hetlefrade Erik Puke. Näst dessa stodo
de båda förnämsta embetsmännen i riket, marsken och
drotset. Hade man frågat en borgare eller bonde, när
herrarne gingo till Svartbrödernes klostersal för att
förrätta valet, hvem han trodde att rösterna skulle
falla på, så hade han helt säkert sett förvånad på
frågaren såsom på en med händelserna alldeles obekant
man, så gifvet ansåg han det vara att Engelbrekt nu
liksom förlidet år skulle ställas i spetsen för
riket.

Men utgången blef ej sådan, som bonde och borgare
ville.

I klostersalen rådde allmän tystnad,
sedan erkebiskop Olof tagit plats för att hopsamla
rösterna. De af herrarne, som närmare voro invigde i
förhållandena, kunde väl på förhand ana utgången,
men ingen kunde dock med visshet säga den. Nu
börjar omröstningen. En och en af de 30 herrarne går
fram till erkebiskopen och hviskar ett namn i hans
öra, och erkebiskopen antecknar det framhviskade
namnet. Nu hafva de alla varit framme, nu nedskrifver
erkebiskopen det sista namnet. Nu reser han sig från
stolen för att förkunna utgången af valet.

Marsken, Carl Knutsson, hade fått 25 röster,
Engelbrekt hade fått fem och Erik Puke två.

Carl Knutsson var således rikshöfvidsman och man
hyllade honom såsom sådan och han gaf sitt löfte
tillbaka ,»att för all skada stånda».

Herrarne hade sålunda vunnit sitt syfte, emedan en
man ur deras krets stod i spetsen för riket. Men de
hade till en del uppgjort räkningen, som det heter,
utan värden. Den tid var i sjelfva verket numera
försvunnen, då herrarne ensamt kunde afgöra om rikets
gemensamma angelägenheter. Köpstadsmännen och bönderne
intogo nu

en helt annan ställning än för 50 år sedan, och en
hvar af dem visste med sig att han icke var utan
all betydelse och att det just var han jemte alla de
andra, hvilka Engelbrekt kallade »sina medhjelpare»,
som gjort det möjligt för Sverige att tänka på
en framtid af sjelfständigt lif. Vi kunna också
knappast göra oss ett begrepp om den ovilja, hvarmed
underrättelsen om utgången af valet mottogs bland
borgarena och allmogen. Hvad Engelbrekt sjelf
tänkte om saken är svårt att säga. Hans skarpa
öga såg väl, hvem som höll händelsernas tråd i
sin hand, men han älskade sitt land för högt att
vilja sätta det hela på spel för en enskild sak,
och Sveriges väl hängde då icke på hvem som blef
dess föreståndare; ty i spetsen för Sveriges allmoge
kunde Engelbrekt försvara Sveriges sak mot sjelfva
de mäktige herrarne. Knappast finnes i Engelbrekts
lif ett ögonblick, som lägger hans storhet i dagen
så som just denna. Hade han velat, hvem hade kunnat
hindra honom att tillsammans med allmogen förklara
valet olagligt och sammankalla ett nytt möte för ett
nytt val? Engelbrekt gjorde det icke. Frestelsen var
stor, men Engelbrekt segrade öfver den. Må hans tankar
hafva varit hvilka som helst, må han med missnöje,
som rimkrönikan säger, hafva sett utgången af valet
-- vi kunna endast döma honom efter hans handlingar,
och dessa ställa honom nu såsom alltid främst bland
sin tids store män.

Men allmogen kunde ej tillfredsställas så lätt som
dess höfding. Allmogen fordrade bestämdt en ändring,
och herrarne måste gifva med sig.

<poem>
Dermed gjorde de så deras vilja,
det Engelbrekt skulle med marsken råda
och skulle så styra riket båda.
Dock skulle marsken i Stockholm vara
och Engelbrekt om riket fara.
</poem>

<b>Engelbrekts sista tåg genom riket.</b>

Ett par dagar derefter var Engelbrekt till följd af
det nu i Stockholm fattade beslutet åter framför
Nyköping, der han med Södermanländingarne började
belägra slottet. Som han emellertid måste skynda till
de andra slotten, satte han den tappre Behrman öfver
folket och begaf sig nedåt Östergötland, der han stämt
Östgötarne sig till mötes vid Söderköping. Härifrån
skickade han bud och bref till Smålandingar och
Vestgötar att möta honom på vestra gränsen vid
Laholm, och sedan han gifvit Erengisle Nilsson --
han tillhörde den slägt, som hade skölden delad på
längden, hälften svart och hälften hvit, hvarför den
fått namnet: <i>Natt och dag på längden</i><footnote>
Denna slägt bör icke förblandas med den
ofvannämnda Natt- och Dag-slägten.</footnote> -- befälet öfver
Östgötarne och låtit dem rycka fram mot Stegeborg,
begaf han sig ned till Tjust. Detta härads allmoge
skickade Engelbrekt under anförande af Bo Knutsson
(Grip) mot Stegeholm.


Sjelf begaf han sig nedåt Kalmar. När han kom
framför staden, hvars vindbrygga var uppdragen och
portar stängda, utkallade han några af borgarena. De
kommo och Engelbrekt frågade dem, »om de ville hålla
med riket». -- Borgarena gåfvo ett undvikande svar:
»Vi måste hålla med konungen», sade de, »så länge hans
fogde, Jöns Grim, har slottet i våld. I mågen det
sjelf besinna, att slottet ej är så lätt att vinna,
och om I fingen staden, så länge han eger slottet,
så skulle vi fattiga borgare jämmerligen handteras
och komma i stor vånda för slottsfolket.» Slutligen
sade de bestämdt ifrån: »I kunnen ej få staden
med vår vilja!» Då upplågade Engelbrekt af
vrede. »Det skall båta eder illa», sade
han, »så vidt jag har något att råda», och dermed
vände han dem ryggen och lät dem återvända till
staden.

Han lät genast Nils Stensson med storm taga
Kläckeberga skans, som låg i närheten af Kläckeberga
kyrka, nordvest ut från staden. Men Nils Stensson
skulle följa med Engelbrekt och hären söderut,
derför fingo Gotskalk Bengtsson (Ulf) och Gustaf
Larsson (Snakenborg) här befälet med befallning att
instänga staden och förhindra all tillförsel från
landsidan. Engelbrekt tågade sjelf nedåt Bleking.

Här hade redan den tappre Nils Stenssons folk
tagit Brimshus eller Brömsehus vid Brömsebäck. De
hade en dag i skymningen vadat öfver slottsgrafven
och om natten smugit sig in i portstugan utanför
slottsporten. Just som väktaren i dagbräckningen
afblåste vakten samt såsom vanligt uppläste
slottsporten för vaktombytet, störtade de fram och
bemäktigade sig porten. Ögonblickligen nedsläpptes
vindbryggan och herr Nils' svenner trängde sig in med
svärd och armborst. De skyndade in i slottet och grepo
slottsfogden. En kort strid uppstod, men slottsfolket
miste rädda sig med flykten, och Svenskarne
behöllo slottet. När Engelbrekt sjelf kom ner till
Blekingsgränsen, fann han Blekingsbönderna samlade vid
Lille bro<footnote>Den nuvarande Brömsebro.</footnote>.
Just som Engelbrekts ryttare kommo fram,
fingo de se huru fienden höll på att upprifva bron
för att sålunda hindra öfvergången. Men de satte i
sporrsträck öfver bron, drefvo undan Ronneby borgare,
hvilka voro de som höllo på med brons upprifvande,
och anstälde ett stort nederlag bland bönderna. Men
Engelbrekt afstyrde all vidare blodsutgjutelse och
lät uppresa en hatt till fredstecken. Blekingsboarne
antogo den erbjudna freden och hyllade Engelbrekt,
hvilken satte Clas Lang till höfding på Ronneby.

Från Bleking begaf sig Engelbrekt till Laholm i
Halland, der han fann Småländingar och Vestgötar före
sig. Han inspärrade med dem staden och slottet och
uppfordrade slottsfogden att gifva sig. Men denne
svarade nej. Som tiden skyndade och Engelbrekt
sjelf ej länge kunde dröja på ett ställe, lemnade
han befälet vid Laholm åt en riddar Bo och en, som
hette Svan, troligen lagmannen i Småland Arvid Svan,
och begaf sig sjelf ned till Skåne.


Här mötte honom Skåningarne vid Rönne bro. Engelbrekt
lät genast sina ryttare sätta öfver bron, och
de bortjagade det folk, som stod närmast bron,
samt togo en Knut Saxdorp till fånga. Denne fördes
till Engelbrekt, som af honom fick underrättelse om
skånska härens styrka. Den anfördes af Peder Oxe, som
kom antågande med mycket folk. Engelbrekt lät då blåsa
till återtåg öfver bron, som han lät upprifva. Rönneån
är visserligen ej så svår att öfvergå hvar som helst,
men på våren i islossningen, såsom nu, fans ej, sedan
Rönne bro blifvit rifven, något annat öfvergångsställe
än vid Tranarp. Engelbrekt, som insåg att Oxen der
skulle gå öfver, om han ville angripa honom, tågade
derför dit och slog läger på norra sidan om ån; Peder
Oxe kom omedelbart derefter till stället och slog
läger på södra sidan. Det kom dock ej till strid,
utan man ingick ett stillestånd på samma vilkor som
förra gången, när Engelbrekt var der nere. Det tillägg
gjordes blott, att om Laholm icke gifvit sig före
påskafton, skulle Engelbrekt låta sitt folk aftaga
derifrån. Denna dagtingan uppgjordes om skärtorsdagen,
som då var den 4 April, men Engelbrekt afbidade icke
utvexlingen af brefven, utan medan de utskrefvos,
lät han sadla sin häst och red allt hvad tyglen höllo
till Laholm.

Så fort han kom dit, uppfordrade han å nyo
slottshöfdingen. Denne kom ned från slottet och
var nu medgörligare än förra gången. Han sade att
han ville öfverlemna slottet mot 1,000 rhenska
gyllen. Härpå ingick Engelbrekt, som framför allt
ville vinna tid; penningarne utbetalades, och
Engelbrekt fick slottet, hvarpå han återvände till
Tranarp. Emellertid inträffade påskafton och när
den var gången, bröt Engelbrekt upp med hären från
Tranarp. Skåningarne sände bud till Laholm för att
få slottet, som de minst af allt kunde tro vara
i svenskarnes händer. Men de funno sig till sin
harm bedragna härutinnan och måste återvända med
oförrättadt ärende.

Engelbrekt fortsatte sitt tåg upp genom Halland och
ryckte fram för Halmstad. Han skickade ett bud in till
staden med uppmaning till dagtingan. Budet träffade
en af borgmästarne, omgifven af flera borgare, och
framförde sitt ärende. Borgmästaren hette Hjort och
var en vän af konungen samt arbetade derför ifrigt
emot Engelbrekt. Det kunde ej falla honom in att
lemna staden i denne mans händer. Fogden på Laholm
kunde öfverlemna sitt slott, staden Halmstad skulle
gifva fienden bättre besked. När nu Engelbrekts bud
hade anmält sig, kastade borgmästaren vreda blickar
på honom och frågade hastigt: »Hvad vill då denne
Engelbrekt?» »Han vill hafva staden», svarade budet
oförfäradt. Då blossade borgmästaren upp. »Så länge
jag står på mina ben», ropade han, »skall icke
Engelbrekt vinna Halmstad!»

Dermed vände han budet syggen, men i detsamma bröt
han ena benet och föll till marken. Med borgmästarens
svar, men tillika med underrättelsen om hans ofärd,
kom Engelbrekts bud åter till lägret. -- Borgarena
förde emellertid sin borgmästare till hans hem. Alla voro

slagna af förskräckelse och icke minst borgmästaren
sjelf. »Detta blifver visserligen min död», sade
han till de kringstående borgarena, »och det är
Guds hämnd. Gifven eder derför i Engelbrekts nåd,
annars blifven I i grund förderfvade, ty han vinner
i alla fall staden. I kunnen det sannerligen på mig
märka, att Gud är med de svenske och vill gifva
dem styrka. Ingen i denna stad stod hårdare emot
Engelbrekt än jag, derför är jag kommen i denna
nöd och Guds hämnd har träffat mig!» -- Tre dagar
derefter var borgmästaren död och denna tilldragelse
äfvensom den dödes ord gjorde på borgarena ett sådant
intryck, att de öppnade stadsportarne och öfverlemnade
staden. Engelbrekt inlade der pålitligt folk och
drog vidare.

Nu gick det löst på Varberg. Underrättelserna om,
huru det tillgick här, äro ofullständiga och hvarandra
motsägande. Det synes, som om Varberg delat Halmstads
öde, och att Engelbrekt der inlagt en säker besättning
under herr Bo samt Broder Svensson och Herman Behrman,
på det att staden »skulle förvaras dess bättre».

Från Varberg tågade Engelbrekt uppefter kusten
till Elfsborg. Detta slott innehades af Mattis von
Kaln. Han fick behålla slottet på
vilkor att ej befatta sig
med det underlydande länet. Härmed nöjde sig Engelbrekt
och drog sig inåt landet till Axevalla. Det var i April
måndad 1436.

<b>Engelbrekts död.</b>

Vid Axevalla var målet satt för Engelbrekts
befrielsetåg. Der öfverfölls han plötsligt af en
sjukdom. Det var med knapp nöd han kunde sitta till
häst, men likväl red han öfver Tiveden upp åt Örebro.

Knappt var han anländ till Örebro, förr än bref
kom från rådet med anhållan att han skulle infinna
sig i Stockholm för en vigtig rådplägning. Så svag
Engelbrekt var, rustade han sig dock genast att åtlyda
kallelsen.

Emellertid kom en tjenare från <i>Bengt Stensson</i> (Natt
och Dag) på <sp>Göksholm</sp> och anhöll om lejd för sin
herre att infinna sig i Örebro hos Engelbrekt. Mellan
herr Bengt och Engelbrekt hade varit någon tvist,
man vet ej af hvad beskaffenhet. Rimkrönikan
förmäler derom intet, icke heller de samtida
klosteranteckningarna; Ericus Olai är den ende som
omnämner en på hans tid gängse sägen, att Engelbrekt
fattat ovilja mot Bengt för någon trolöshet i
rikets tjenst. Sägnen låter icke osannolik för våra
öron. Engelbrekt var man att uppfatta fosterlandets
sak, hvad det egde rätt att fordra och hvad hvarje
man var skyldig att gifva det, och han stod så högt,
han såg sakerna så i stort, att han ej behöfde frukta
att uttala ett ogillande, det måtte nu gälla hvem
som helst. Den tunga, som i fosterlandets namn sagt
konungen sanningen, den hand som gripit biskopen i
Linköping vid halsen, kunde ej rädas att tala och
handla, då det gälde herren till Göksholm.


Men den ovilja, Engelbrekt hyste mot en trolös
svensk man, var dock ej ensam för sig tillräcklig
att framkalla Bengt Stenssons hat. Dertill fordrades
något mera, och man tror sig hafva funnit detta
deri, att Bengt Stensson skall haft förhoppningar
att erhålla Örebro slott och län af konungen. Detta
fick Engelbrekt, som vi veta, och i den bedragna
förhöppningen kan väl ligga en giltig förklaring
för herr Bengts hat, i synnerhet om man derjemte
besinnar, huru ringa Engelbrekt betraktades af
herremännen, och huru mycket djupare till följd deraf
harmen skulle kännas ätt se sig förbigången. På den
punkt, forskningarna inom vår medeltids historia
för närvarande stå, måste dock allt rörande denna
omständighet blifva gissningar.

Engelbrekt gaf den begärda lejden, och herr Bengt
kom ridande till Örebro. Här sammanträffade de båda
männen, och herr Bengt frågade, »om hän finge vara med
fred i riket; han ville hänskjuta sin sak till rådets
dom?» -- »Viljen I så göra, herr Bengt», svarade
Engelbrekt, »af mig skolen I icke röna något ondt!» --
De öfverenskommo då, att frid skulle vara emellan
dem och ingen skada den andre samt båda komma till
rätta inför riksens råd vid pingsten, som då inföll
den 27 Maj. På denna dagtingan ingick herr Bengt
både för sig och för sin son Magnus, och tvänne män
Sone Pedersson och Germund gingo i borgen för hans
löfte. Engelbrekt lofvade likaledes för sig och alla
sina män, »att af honom eller hans folk skulle ej herr
Bengt eller hans son finna någon men». Äfven för honom
gingo tvänne i borgen, Johan Andersson och Kettil.

Många häftiga ord hade fallit härunder, men när saken
var uppgjord, räckte Engelbrekt riddaren handen och
bjöd honom till gäst hos sig på slottet. Der gick
rikligt till, månget skämtord yttrades om qvällen,
och riddaren var glad och vänlig till sinnes, så
att Engelbrekt trodde, att de skildes åt som goda
vänner.

Herr Bengt bröt upp till Göksholm, Engelbrekt skulle
nu anträda färden till Stockholm.

Tvänne båtar tillreddes att föra Engelbrekt, hans
hustru och några svenner öfver Hjelmaren. Engelbrekt
valde detta sätt att färdas, såsom mindre
ansträngande. Det är också sagdt, att riddar
Bengt aftonen förut under samtalet på Örebro slott
tillstyrkt Engelbrekt att taga denna vägen, liksom
för att riktigt locka honom i fällan. -- Engelbrekt
var ännu så svag, att när han skulle från slottet
begifva sig till stranden, der båtarne lågo, måste
han lyftas på och af hästen och sedan nedbäddas
i båten. Engelbrekts beväpnade följe skulle rida
landvägen till Stockholm. Vårliga vindar flägtade
den sjuke till mötes öfver sjön, båtarne lade ut
och rodden gick friskt undan. Mot aftonen fick man
Göksholms torn i sigte.

Göksholm var ett gammalt Folkungagods, som
nu tillhörde Bengt Stensson (Natt bch Dag). Det
ligger på södra stranden af Hjelmaren på en halfö,
som skjuter ut i sjön. Norr om denna halfö, skild
derifrån genom ett smalt sund, ligger en liten
holme. Har beslöt

Engelbrekt lägga i land, hvilket också skedde. Understödd
af sina tjenare och med tillhjelp af sina kryckor
begaf sig Engelbrekt uppåt ön. En eld uppgjordes
mot nattkylan och Engelbrekt satte sig derintill. Den
behagliga färden öfver sjön syntes hafva gjort honom
godt, och värmen från elden bidrog i sin mån att öka
det behagliga intrycket.

Det var ett ögonblick af lugn och frid på den lilla
holmen, der vågorna sjöngo vid stranden, medan
stjernorna tändes på himlen. Men det var blott ett
ögonblick. Tjenarne, som sysslade något på sidan om
sin herre, sågo denne plötsligt rycka till, som om han
störts i sina tankar af något oförutsedt. Han tycktes
lyssna. Äfven tjenarne stannade med sitt arbete och
lyssnade. Tydligt hördes då de taktmässiga årslagen
af en båt, som nalkades stranden.

Snart kunde man också emot vattenbrynet se, hvarest
en båt kom roende från Göksholmslandet. »Det är bud
från herr Bengt», sade Engelbrekt leende, »han vill
visa mig vänskap och bjuda mig hem till sig öfver
natten. Jag gitter dock ej begagna mig deraf för
krankdomen min.» -- »Gå ned till stranden», sade
han sedan, när båten kommit något närmare, till
sina män, »gå ned till stranden och visa dem bästa
landningsstället!»

Männen fullgjorde sin herres befallning, och
Engelbrekt lät sjelf hjelpa sig upp för att på sina
kryckor gå emot den ankommande. Nu var båten helt
nära land, och man igenkände tydligen <i>Magnus Bengtsson</i>
från Göksholm. Ännu mera stärkt häraf i sin förmodan,
att sonen af riddar Bengt kom för att inbjuda honom
till Göksholm, gick han några steg närmare stranden.

Nu tog båten landfäste, och Måns Bengtsson sprang i
land, åtföljd af några beväpnade karlar. Häftigheten
i hans åtbörder, ögonens vilda brand och stridsyxan,
som han bar i handen, tydde dock på helt andra
än fredliga afsigter. Så fort han fick sigte på
Engelbrekt, der han stod stödd på sina kryckor --
nu må hända inseende det öde som väntade honom,
så fullkomligt värnlös, som han var -- sprang Måns
Bengtsson fram till honom och sporde med häftighet:
»Månde jag få vara med fred i riket för din skuld?»
-- Engelbrekt svarade: »Din fader var hos mig i går,
och jag hoppas, att han hafver berättat dig om vår
öfverenskommelse, att vi lofvade hvarandra frid!»

Härpå svarade icke Måns Bengtsson, utan högg till
med sin stridsyxa. Engelbrekt lyftade sin krycka för
att med den mottaga hugget, som träffade hans hand,
så att trenne fingrar afhöggos. Öfver hela Engelbrekts
väsende hvilade i detta ögonblick ett lugn, som bragte
fridstöraren ur fattningen. Det låg i sjelfva hans
blick en makt, som böjde mördaren och kom honom att
dröja, innan han åter lyftade mordvapnet.

Då vände sig Engelbrekt om. Må hända ville han se
sig om efter sina tjenare, må hända trodde han, att
hans värnlöshet skulle vara hans bästa vapen mot ett
ridderligt sinne, sedan den första häftigheten uttömt
sig. Men Magnus Bengtsson var i detta ögonblick

blind för allt, hvad ära och mensklighet
kräfde. Knappt var han befriad från den förtrollning,
hvari den ädle hjeltens blick försatt honom, förr
än hans yxa åter blänkte genom luften, och hugget
träffade Engelbrekt i halsen. Derpå följde ett tredje
hugg öfver hjessan, så att hjernan rann ut.

Nu föll Engelbrekt till marken. Hans hufvud stötte
mot en sten. Det blef frihetshjeltens sista hufvudgärd
i dödsögonblicket.

Med vilddjurslik grymhet krossade Magnus Bengtsson
det söndersargade hufvudet mot stenen och genomsköt
derefter den döda kroppen med pilar.

Med i en enkel och fjärdlös bön för den mördades väl
slutar rimkrönikan sin skildring af mordet.

<poem>
Herre Gud, som i himmelrike bor,
låt honom njuta, det han var Sverige tro!
Jungfru Maria med sin heliga bön,
du hjelp hans själ till himmelrikis lön!
Alle Guds helgon i himmelrik,
bedjen för honom evinnerlik!
</poem>

Det var natten mellan fredagen och lördagen den 27
och 28 April 1436<footnote>
Enligt en annan sägen natten melan den 4 och 5 Maj.</footnote>.

Engelbrekts hustru och tjenare fördes hastigt ned
i båtarne och öfver sjön till Göksholm. Bland
Engelbrekts tjenare var då en vid namn Albrekt
Peccatel. När nu Magnus Bengtsson väl kommit till
Göksholm, kallade han denne inför sig och ville intala
honom att samma natt rida med till Örebro för att
förskaffa Magnus detta slott. Albrekt ville icke,
men då skrek Magnus: »Du skall skaffa mig Örebro,
i denna natt skola vi rida dit och du skall säga,
att du kommer i Engelbrekts ärende!» Och så lät han
plåga honom med pinliga medel och tvang honom sålunda
att bifalla.

De sutto upp och kommo efter ett par timmars ridt
till Örebro. Albrekt gick här fram emot slottet till
förborgen och ropade till väktaren i tornet. Denne
hörde ropet och frågade hvem det var. »Läs upp
porten för mig» -- sade Albrekt -- »och släpp mig in,
jag är Albrekt Peccatel och kommer med bud ifrån
Engelbrekt. Säg till fogden, att jag får tala vid
honom utan dröjsmål!» -- Det sista uträttade väktaren
genast, icke så det första, ty Albrekt fick stå der,
medan fogden väcktes och tills han kommit ned till
porten. Då upprepade han väktarens fråga och erhöll
samma svar. Men fogden anade oråd. »Nej, Albrekt»,
sade han, »du får bida tills i morgon bittida, slottet
läser jag ej upp i natt, det må du för sanning veta!»

Magnus Bengtssons plan att öfverrumpla Örebro slott
gick sålunda om intet. Men staden låg värnlös framför
honom, och der fans mycken egendom som tillhörde
Engelbrekts svenner. Allt sådant plundrades och lastad
med detta röfvade gods kom Magnus innan morgonen åter
till Göksholm.


Några dagar derefter såg man både herr Bengt och
hans son rida bort från slottet och begifva sig
söderut.

Ryktet om det lömska mordet på den lilla holmen
utanför Göksholm, som ännu i dag bär namnet
<i>Engelbrektsholmen</i>, spridde sig snart i den närmaste
trakten i Mellösa socken. Mellösabönderne voro de
förste som funno hjeltens blodiga lik. Ingen såg
utan djupaste rörelse den sönderhuggna kroppen,
det krossade hufvudet. Sjelfva gråhårsmännen, de
som erfarit mest af verldens ondska, rördes till
tårar. Med blottade hufvuden nalkades de liket och
förde det vördnadsfullt, som om det varit ett helgon,
till Mellösa kyrka. Härifrån fördes det sedan af
Engelbrekts svenner till Örebro, der han begrofs i
stadskyrkan.

<b>Engelbrekts minne.</b>

Engelbrekt och hans bragder taga icke mycket utrymme
i anspråk inom våra häfder. Kort tid blef honom
tillmätt, medan han stod i spetsen för riket, -- blott
två år. Men huru flyktigt man än må genombläddra
den föregående konungahistorien -- här, på den sida
som handlar om »den litsla man» och hans strid för
Sveriges folk, här dröjer blicken ofrivilligt qvar,
fängslad af det djupt betydelsefulla, som hvarje rad
innebär.

Det är som om man efter en vandring genom palatser,
der ögat bländats af de prunkande färgerna, af guldet
och marmorn, förflyttades ut i det fria, der sjelfva
den granitklippa, hvarpå alla dessa palatser äro
byggda, med ens slår en med häpnad genom sin storhet,
sitt tysta majestät. Prakten och ståten deruppe kunna
vexla i många former, kunna försvinna; men klippan
står der tyst och orubblig, trotsande stormarne och
tiden, fastän hon råkat i glömska, sedan herreborgarne
byggdes på hennes hjessa. Man har ej tänkt derpå,
det är liksom man nu för första gången greps af
sanningen i denna företeelse.

Detta är det första, som fängslar blicken vid
Engelbrekts namn. Företeelsen är så ny, att den slår
en med häpnad; man kan ej gå förbi det blad, som
handlar om en man så godt som ur hopen, men som dock
var den främste i Sveriges land på sin tid. Detta andra
åter, huru denne man kunde vara Sveriges främste, det
gör för alla tider Engelbrekts historia till ett bland
de yppersta och käraste bladen i vårt fosterlands.

Engelbrekts storhet var ej en sådan, som uppbars af
lysande krigsbedrifter, men af hans mod att uppträda
och handla och tala i Sveriges namn, i frihetens
och lagens namn. Svenskheten vaknade till lif med
Engelbrekt, hans ord till konungen och till herrarne
äro dess första morgonväckt. Han gick ej fram med
buller och bång, det var ej ett blixt eller en meteor,
som lyste och försvann, utan det var den renaste
verklighets lugna sanning. Det fans ett svenskt folk
så lifskraftigt och starkt, att det ej kunde låta
sig beröfva sin frihet, att det ej kunde

lida främmande förtryck. Ett fritt och sjelfständigt
Sverige -- se der hvad Engelbrekt ville, se der
betydelsen af hans sändning. Det var den granitklippa,
hvarpå ensamt ett svenskt konungadöme kan hvila
tryggt. Engelbrekts offentliga verksamhet kan liknas
vid en valborgsmesso-eld på denna klippa, betecknande
den svenska nationalitetens första vårdag efter en
lång vinter.

Och våren kom och sommarsol, men alltid strålade
hon skönast, när hön belyste den klippgrund, hvars
betydelse nu genom Engelbrekt lades i dagen. Ett fritt
folk, som känner och vet sitt väl, och en konung, som
handlar i enighet med detta folk, Sveriges lag under
konungakrona -- det är, kan man säga, huvudinnehållet
af det bästa i vår historia.

Enkel och flärdlös, utan andra anspråk än dem, som
Sveriges lag lade honom i munnen, är Engelbrekt
för alla tider den svenska frihetens skönaste
målsman. Från de första stegen på den offentliga
bana, han genomvandrade, till den sista kan man
ej hos honom se en skymt af maktbegär för egen
räkning. Örebro slott, som han lät gifva sig i
förläning? -- Rikshöfvidsmannavalet i Stockholm, som
väckte hans missnöje? -- frågar man. Men slottet var
ett nödvändigt vilkor för att möjliggöra och betrygga
hans ställning bland rikets herrar, och missnöjet var
helt visst mera allmogens än hans eget, ehuru den
omständigheten att se riket öfverlemnadt i en ung,
opröfväd mans hand i ett ögonblick, då faran knappt
bekämpad hotade att återkomma, att se de afundsamma
blickar, hvarmed rikets herrar och män betraktade
ej blott honom, uppkomlingen, utan äfven hvarandra
-- det kunde väl väcka både oro och missnöje hos en
verklig fosterlandsvän. Den verkliga makten var dock
Engelbrekts, så länge han lefde, och så länge rådde
också enighet bland de svenska herrarne. Folkviljan,
uttalad af Engelbrekt, tvang alla dessa herreviljor
tillsammans.

Detta är det tredje söm knyter vår kärlek fast vid
Engelbrekts minne. Hans storhet ligger nämligen
ej blott deruti, att, han redde oss den främmande
förtryckaren af landet ut. Äfven den inhemske
förtryckaren, de förnäma herrarne, de store i landet,
tvingades genom honom att se bonden an med andra ögon
än förr. Allmogen var ej mera ett viljelöst redskap,
en mark att förtrampa, men väl att stödja sig på för
en hvar, som ville Sveriges väl; allmogen betydde
något nu, dess vilja måste vördas<footnote>
En omständighet som här förtjenar omnämnas och
som visar att Engelbrekt hade tankar för mera än de
politiska stormar, hvilka han betvang, är den, att han
var den förste som fattade tanken att genom en kanal
förena Saltsjön och Mälaren. Han började till och
med gräfningar för detta ändamål, ehuru arbetet icke
blef fullbordadt.

Rimkrönikan säger derom så:

<poem>
Medan de herra den dagtingan (i Halmstadt) hafva
begynte Engelbrekt i Telje grafva,
han mente göra en graf så djup,
att man skulle fara med skepp der ut.
Det kunde då ingen gång hafva,
och ingen kunde så djupt grafva.
</poem>


Man har talat om uppror, men hvem var upprorsmakaren,
hvem var lagbrytaren, om icke konungen sjelf? Det
var han, som tvang fram denna rörelse, denna
befrielse. Den som endast vill hvad lagen vill
och derför offrar lif och blod, han bryter icke
lagen. Konungen tvang sjelf Engelbrekt och hans
medhjelpare att intaga sitt rum som lagens högste
vårdare.

Derför ligger det så djup en sanning
i visan om Engelbrekt, der det heter:

<poem>
Han fäktade fast förutan flärd;
Och dertill var han nödder.
</poem>

Vi må höra denna visa om Engelbrekt. Hon är en
historia om Engelbrekt, sammanskrifven af hans samtid
-- af biskop Thomas i Strengnäs, hafva vi sagt, ty det
har varit och är den allmänna åsigten. Detta kan dock
vara tvifvel underkastadt, enär visans beröm för Carl
Knutsson ej rätt synes öfverensstämma med hvad samme
biskop vid andra tillfällen fann sig nödgad att säga
åt Carl. Vare dock härmed huru som helst, visan, sådan
hon är, tillhör den tid, då frihetshjelten lefde
och har derför ett värde, som väl berättigar henne
till ett rum, der talan är om Engelbrekts lof. Så
lyder hon:

<poem>
Det var en man, som het Engelbrekt,
Om honom nu börjas denna dikt:
I Sverige var han föddér;
Han förde om land klubbo och svärd,
Han fäktade fast förutan flärd;
Och dertill var han nödder.

Utländske rådde Sverige då,
Det kunde ej värre i riket stå,
De styrde land och fäste;
Svenske män hade tolka (dylik) nöd,
De ville då hellre vara död,
Än lida längre slika gäster.

De ledo våld och stor armod,
De guto ut deras svett och blod;
Det kunde ingen böta,
Förr än Gud med sina nåd
Gaf dem dertill sin hjelp och råd,
Den orätt nederstöta.

Israels folk under Farao
Kunde ej mera lida oro,
Än svenske då försökte;
Ingen man kan vara sva klok,
Att skrifva det i bref eller bok,
Hvad armod dem då krökte.

Konung Erik det ej akta vill,
Skatt och tunga ökade han till,
Och landet lät han härja;
Han lät sva råda onda män,
Att Sverige bär stor skada än;
Han ville det ej värja.

Guld och sölf det fördes allt bort,
Lag och rätt älskades ej stort,
Rof och våldsverk öfdes;
Han lät det vara sitt testament,
Att den fick värst, som bäst hade tjent;
Det kunde då med sanning pröfvas.

Mången man vardt då sva arm,
Att han forvart af sorg och harm,
Der honom kom till handa.
Unger och gammal, eho det såg,
Och än det barnet i vaggona låg
Måtte väl gråta den vånda.

Det blef så i femtigi<footnote>Fem och tjugu.</footnote> år,
Att tolken öfvervolde står,
Det var nog hårdt att lida;
Gud den väger med jemnan vigt,
Han gaf det till syndaplikt;
Dock gjorde han nåd omsider.
Han väckte upp Engelbrekt, den litsla man,

Han till det ärendet litet kan,
Han gaf honom makt och snille;
Slott, städer, folk och län och land
De gingo honom fullsnart i hand;
Gud fögde't som han ville.
Hvad Gud ville, det måtte allt ske;
Han utdref ändock alla de,
Som riket ville arga;
Hvar han kom och hvar han rydh,
Var han snäll och var han prydh,
Han älskade dem som vargar.
</poem>

<poem>
Då han hafde sva manliga stridt,
Och ryktet gick öfver verlden vidt,
Då fick han det till löna:
En tid han for af Örebro,
Då vardt han slagen i goda tro;
Sva plägar man troskap röna.

Han var kernad som en fisk,
Som stekara lägga uppå disk;
Det var en omild gerning.
Han fick uti sig väl femton skott;
Det var en sorgfull arfvelott,
Hans hustru fick till värning.

Göksholm ropade både va och ve,
Att den gerning skulle ske;
Det vardt thy nederbrutit.
Alle de, som gåfvo dertill råd
Och hulpo till det onda dåd,
Det hafva de litet njutit.

Der togos de menlösa ben
Och fördes sva till Örebro igen:
Gud gör der stora nåde:
Mången Pelegrim söker dit,
Han varder der sin vånda qvitt
Och går hem utan våde.
</poem>

De följande verserna innehålla en skildring af
tilldragelserna närmast efter Engelbrekts död och
sluta med en varning att Sverige icke åter må kasta
sig i sådant förtryck, hvarur det med nöd kämpat sig
fritt.

<poem>
Slipper en fogel af snara eller qvist,
Han tager sig vara för <i>tolke list</i>
Sverige, du äst nu sluppet.
Vill du i den snaran igen,
Som förr var bundin om din ben,
Det må väl stå dig öppet.

O! ädle svensk, du statt nu fast
Och bättra det, som förra brast,
Du låt dig ej omvända!

Du våge din hals och så dina hand,
Att frälsa ditt eget fädernesland!
Gud må dig tröst väl sända!

En fogel han vär sin egen bur,
Sva gör ock all villena djur;
Du märk, hvad dig bör göra!
Gud hafver dig gifvit sinne och skäl,
Var hellre fri än annans träl,
Emedan du kan dig röra!
</poem>

Det är eget nog, att det sista hvilorummet för en
sådan man som Engelbrekt kunnat alldeles falla i
förgätenhet. Till en del ligger väl orsaken deruti,
att så länge lyckan är i stigande, vårdar man sig mera
om det man får, än det man eger. Så länge Sveriges
ära ständigt växte, så länge vi endast hade segrar
att uppteckna, vunna derute på andra sidan Östersjön,
så länge var minnet af denne Engelbrekt jemförelsevis
af föga betydenhet. Först sedan segrarne byttes i
nederlag, först sedan Europa började glömma Sverige,
först då började vi se oss här hemma igen och ransaka
våra gamla gömmen, men då spanade man förgäfves efter
frihetshjeltens graf.

En minnestafla eller, som det heter, ett epitaphium
uppsattes på kyrkoväggen i Örebro, men det var redan
1594 alldeles förfallet och nästan oläsligt. Vi skulle
icke känna till detta minnesmärke, om ej dåvarande
prosten i Örebro, Esbern Boose, tagit en afskrift af
detsamma. Emellertid upplyser han icke om stället,
hvarest den store mannens jordiska stoft förvarades.

Mången innerlig bön uppsändes fordom vid denna graf,
och de bedjandes fromma tro ville till och med veta
att underverk der skedde såsom vid ett helgons. Det
visar blott höjden af den kärlek, hans samtid hyste
till honom och hans minne. Engelbrekt bad hos Gud
i himmelrike och manade godt för Sveriges land,
liksom Sanct Erik konung.

Vi må sluta Engelbrekts korta historia med ett
yttrande om honom af en utländing, som var hans
samtida. »Det var», säger han, »en ny Saul, som
af Herren blifvit utrustad med kraft att beskydda
sitt folk och nedgöra rättvisans fiender. Han var en
höghjertad man af

stor klokhet och verksamhet, som med rättrådighet och
framgång skötte rikets ärender. Han troddes vid sitt
företag icke vara ledd af högmod eller hersklystnad,
utan af medlidande med de olyckliga, som voro föremål
för de danska fogdarnes våldsamheter, och hvilka,
då de klagade för konungen, endast funno döfva
öron. Engelbrekt hade gripit till vapen endast för
att skydda Sveriges gamla fri- och rättigheter samt
förskaffa köpmännen deras vanliga trygga tillträde
till riket med sina varor.»

Det är Lybeckaren <i>Herman Corner,</i> som yttrar sig så
om Engelbrekt!

<b>Carl Knutsson och Erik Puke.</b>

I första häftigheten af sin sorg och sin vrede, när
underrättelsen om det ohyggliga mordet på Engelbrekt
hunnit sprida sig, stormade allmogen tillsammans och
ryckte för Göksholm. Slottets fasta murar trotsade
dock böndernes raseri, och besättningen redde sig
manligen, fast deras herrar icke vågat stanna qvar. De
hade, som nämndt är, lemnat slottet och ridit det
fortaste de kunde ned till Ringstaholm i Östergötland.

När bönderne funno, att de icke kunde betvinga
slottet, kastade de eld i den del af detsamma
som bestod af trähus. Ännu medan lågorna från det
brinnande Göksholm slogo mot himlen, hördes på afstånd
klockorna ringa i Mellösa kyrka.

Det var för Engelbrekt de ringde. Hans lik skulle
föras till Örebro, och bönderne lemnade Göksholm och
följde den käre höfdingen på hans sista färd till
Örebro.

Inga underrättelser finnas, som säga, huru nyheten
om Engelbrekts död mottogs af Carl Knutsson och de
öfriga herrarne, när den kom till Stockholm. Der
befunno sig vid belägririgshären, som vi veta, så väl
Carl Knutsson som Erik Puke. För Carl kunde nyheten
icke vara oangenäm. Engelbrekt och hans stora makt
och inflytande voro för honom besvärliga. Nu var
Carl ensam om makten. Möjligen kastade redan då
den ärelystne mannen sina blickar så högt som till
konungakronan. Huru som helst det var, bättre och
säkrare gick han framåt till makt och välde ensam än
med Engelbrekt vid sin sida.

Helt annorlunda skulle underrättelsen verka på
Erik Puke. Han med sitt häftiga lynne och sina
brinnande lidelser kunde aldrig glömma att marsken
vann företrädet vid rikshöfvidsmannaskapet, och
sedan dess hade han, under det han vid marskens sida
bedref belägringen, ständigt tillfälle att se, huru
denne allt mer och mer vann allas tillgifvenhet och
kärlek.

Marsken höll öppen taffel under belägringen,
och alla, som kommo till staden, drogos till hans
bord, der allt gick rundeligen till och der den mest
otvungna glädtighet rådde. Marskens sköna husfru
och många andra ädla fruar och tärnor bidrogo äfven
att göra hans hus angenämt. Han sjelf var glad och
förekommande och dertill rask och

hurtig i sitt väsende, såsom det höfdes en
riddare. Det är svårt att säga, om allt detta skedde
endast af beräkning. Dock torde man kunna, antaga, att
han ville vinna anhängare, och nog voro hans muntra
och ridderliga skick, hans välvilja, som visade sig i
hans bemödande att hjelpa och trösta öfver allt, der
hjelp och tröst behöfdes, goda medel att vinna deras
hjertan, som kommo i hans väg. Alla unnade honom väl,
heter det, och riksens duk räckte han så ut, att mat
och öl fattades ingom.

Men allt detta bidrog att öka Erik Pukes
bitterhet. Aldrig kunde han gå förbi marskens hus,
utan att han såg och hörde skämtet och glädjen bland
de många gästerna, och hvar han kom och hvar han gick,
så hörde han marskens lof från alla läppar. Man vore
färdig att snart nog med ovilja vända sig ifrån
denne man, om icke en enda omständighet funnes,
som försonade en med hans minne -- hans kärlek till
Engelbrekt. Vid dennes sida gick han lugn, vid dennes
sida drog han ut till strid, utan att den minsta
skymt af afund låter sin skugga falla öfver honom. Var
det månne den verkliga storheten och öfverlägsenheten
i all sin anspråkslöshet, för hvilken han böjde
sig? Då må han vara värd att minnas.

Marsken kunde ej tåla en jemförelse med Engelbrekt,
marsken var Pukes like, och för honom ville han
ej böja sitt stolta hufvud, tvärt om han ville i
häftigheten af sin lidelse möta honom med svärd och
lans och sålunda afgöra sin sak med honom. Erik Puke
var en man sådan som många på denna tid, hans hat
liksom hans kärlek gick till ytterlighet, och genast
var han färdig att gripa till svärdet. Det gick så
långt, att han jemte åtta af sina män svuro en dyr ed
att dräpa marsken, och de hade flera gånger sökt att
komma i delo med honom, men han hade alltid förstått
att undvika dem.

En dag samlades rådet i svartbrödraklostret och
sände bud till marsken att han skulle infinna
sig der för att öfverlägga om något vigtigt
ärende. Marsken kom, men också Erik Puke och hans
åtta medsvurne. Flammande af vrede gick Erik fram
till marsken och sade: »Carl Knutsson, jag råder dig
här att du kallar hem alla dina stöfvare, de locka
ifrån mig alla mina svenner; eller skall jag slå dem
på nosen, så att de alla skola minnas det!» -- Marsken
svarade utan hetta: »Jag vet ej af några stöfvare;
finnas några af mina svenner, som du har något att
klaga emot, skola de här stå till rätta inför riksens
rad. Den som finnes skyldig skall ej äta mitt bröd!»
-- Marskens lugn gjorde Erik ännu häftigare. »Jag
tror vi aldrig skiljas med godo», sade han, »förr än
det kan så falla sig, att vi och våra svenner mötas
på marken, och den af oss, som då segrar, må sedan
råda öfver den andre.» Med värdighet svarade marsken
härtill: »Ingalunda må vi lita på våra svenner, låtom
oss i sjelfve afgöra saken; när Gud vill att detta
hafver en ända och vi draga hem härifrån staden --
är det då din vilja, så slåss jag med dig ensam;
nu vill jag det ej, om du icke nödgar mig dertill!»


Marskens svar var sådant, som man kunde vänta
sig. Erik hade fått sin vilja fram, men först, när
tiderna blefvo sådana, att man hade rätt att tänka
på enskilda angelägenheter. Nu fordrade fäderneslandet
hvarje mans hjelp, nu kunde ej ett envig ega rum. För
Erik återstod intet annat, så vida han icke ville
bryta klostrets helgd och herremötets än att låta
sin sak för den gången falla. Men det kostade det
häftiga sinnet den största ansträngning.

Med vrede sprang han upp och gick med häftiga steg mot
dörren, och hans svenner följde honom. Men när han kom
till ändan af salen, ryckte en af hans svenner honom i
rocken och sade: »Erik, I tänken uppå hvarför vi gingo
hit!» -- Erik sade, medan han fattade i dörrlåset:
»Mig tyckes, det är ej tid!» -- »Som du vill», svarade
svennen, i det han jemte de andra följde honom,
»men medan du höter; hugger han till!»

Så långt hade det gått, och ju längre Eriks häftighet
och hans förbittring förde honom, desto svårare blef
det för honom att återvända. Han såg i marsken en
man, som sträfvade till högsta makten, och som under
en öppen och ridderlig yta tillät sig äfven mindre
ridderliga medel, såsom då han begagnade sin rikedom
att locka till sig vänner och anhängare och sålunda
göra sig stark och mäktig.

Och stälde han nu vid sidan af denne sin fiende
allmogehöfdingen, den flärdfrie, rättframme, lugne
och anspråkslöse Engelbrekt, så tjenade det blott
till att öka hans hat och hans vrede. Hvarje försök
att försona honom med marsken var också förgäfves.

Kort derefter vid midfastan -- det var den 25 Mars --
kom Johan Carlsson från Nyköping till Stockholm. Han
ville tala med marsken och rådet, och, när de samlats,
berättade han, att han kom från belägringshären
vid Nyköping. »Jag har talat med slottsfolket»,
sade han, »och de säga att finge marsken afhandla
med dem, skulle han väl så dagtinga, att de fingo
honom Nyköping; och hafver jag hört dem svärja på,
att aldrig, så länge de lefva, skall Engelbrekt
slottet få, huru det än må gå». -- »Marsken skall
följa med dig dit», blef rådets svar.

Innan marsken begaf sig till Nyköping, väcktes han
tidigt en morgon af stridsbuller. Fienden hade gjort
ett utfall och vändt sig mot Pukens folk. Striden var
hård och faran stor. Marsken skyndade ut och ryckte
i spetsen för sitt folk de anfallna till undsättning.
Det var hög tid, ty många af Pukens folk voro slagna
och fångna och ett stall, der han hade sin tross,
stod i ljusan låga. Marsken jagade bort fienden och
släckte elden.

Erik Puke var då ej i staden. Han hade kort efter
uppträdet i svartbrödraklostret fått marskens uppdrag
att skaffa timmer och spisning till de belägrande.

Emellertid begaf sig marsken till Nyköping, och der
uppgjorde han söndagen den i April med de belägrade
den dagtingan, att om

de ej finge undsättning inom åtta dagar skulle de
öfverlemna slottet utan vidare dröjsmål och sjelfva
få fritt aftaga.

När Carl återkom till Stockholm, väntade honom
en sorgepost. Hans husfru, den ädla och sköna fru
Brita låg för döden. Med sorg skyndade, han till
hennes sjukläger, men hon dog samma dag.

Nu nalkades dagen då Nyköpings slott skulle
öfverlemnas. Erik Puke, som nu var återkommen till
Stockholm, förmådde erkebiskopen att sammankalla de
närvarande rådsherrarne och förestälde dem faran af
att sända Carl Knutsson ur staden till Nyköping, om
något skulle förefalla under tiden. »Det ärendet»,
sade han, »kan väl en annan utföra, hvem eder
lyster dit sända!» -- Detta syntes rådet klokt, och
de tillkallade genast marsken samt lät honom förstå
sin vilja.

»Hvad är eder mening dermed?» sporde då marsken. Man
svarade honom, att folket behöfdes i staden, och
att man fruktade att det skulle draga med marsken
till Nyköping. »Varen derför utan fruktan», svarade
denne, »jag skall nog veta försvara staden, der
skall ingen lida skada!» -- Derpå hade herrarne i
rådet intet att invända, och Erik Puke såg sin plan
öfverändakastas. Vid utgåendet ur rådet sade han
till marsken: »Faren ej till skepps, utan hellre till
häst!» -- »Jag kan ej, mina hästar gå alla på bete.»
-- »Jag vill få eder nog både hästar och svenner»,
invände Erik. -- »Låt svennerna blifva», svarade Carl,
»jag vill dock hafva med mig helt få och ej mer än
två båtar; skepp och folk låter jag här vara.»

Det berättas, att Puken sedan ämnat öfverfalla Carl
vid Telje, som, han då innehade, men att Carl genom
en af sina vänner fått på förhand underrättelse
derom och påskyndat sin resa, så att han undgått
faran. Han hvilade icke, heter det, förr än båtarne
voro dragna öfver näset vid Telje och han var på
väg in i Nyköpingsskären. Är det sant, så visar det,
huru Eriks hat ökades, steg för steg.

Innan marsken lemnade Stockholm, kom bud och bref
från Hans Kröpelin, att han jemte en dansk riddare
Mårten Jönsson skulle såsom konung Eriks sändebud
infinna sig i Vadstena vid pingsttiden tillika
med fullmäktige från Lybeck och Hamburg. Vid
underrättelsen härom beslöt rådet att på utsatt
ställe möta konungens utskickade. Troligen var det
om detta ärende, som rådet skref bref till Engelbrekt
och kallade honom till Stockholm.

Ej långt derefter, dock sedan marsken lemnat staden,
kom nyheten om Engelbrekts död, hvilken troligen
hann Carl Knutsson vid Nyköping. Det berättas<footnote> Ericus Olai.</footnote>
att han några få dagar efter, sedan han emottagit
underrättelsen, låtit utgå bref och befallningar
till alla rikets landskap med förbud att oroa
Magnus Bengtsson eller på något sätt lasta eller
förklena honom, ja, ej ens förebrå honom Engelbrekts
död. Ingenting skulle i högre grad än detta bref tala
för den tillfredsställelse, hvarmed marsken mottagit
nyheten om sin store medstyresmans död. Men det är
knappast troligt, att Carl vågat taga ett så djerft
steg. Att så

öppet bryta med allmogen och håna den i dess djupa
sorg -- dertill var Carl alltför klok, och man skulle
dessutom sedermera hafva hört en sådan fräckhet
förebrås honom af hans fiender, hvilka väl skulle
hafva begagnat sig deraf, om något sådant funnits,
att väcka allmogens förbittring mot honom.

<b>Mötena i Vadstena, Stockholm och Kalmar 1436.</b>

Från Nyköping begaf sig marsken till Vadstena till
det beramade mötet. Pingstdagen inföll det året den 
27 Maj, och konung Eriks sändebud infunno sig vid den
tiden, det ena efter det andra. Från Sveriges sida
kommo tio rådsherrar och dessutom en väldig skara
herrar och män. Må hända väntade man sig, att mer
än vanligt vigtiga saker här skulle förekomma med
anledning af Engelbrekts död. Bland biskoparne infunno
sig Sven i Skara och Thomas i Strengnäs.

Det enda, vi veta om förhandlingarna härstädes,
inskränker sig dock till afslutandet af en
vapenhvila, som skulle räcka från den 3 Juni --
dagen för densammas undertecknande -- till den 29
Juli. Derunder skulle ett möte hållas i Kalmar den
15 Juli, och der skulle konungen sjelf och ombud
från Sverige infinna sig. Med afseende på slotten,
som voro undet belägringstillstånd, skulle allt
dervid förblifva som det var, hvarken de belägrade
eller de belägrande få göra några nya byggnader,
och de förre ej få lemna slotten utan tillstånd
af befälhafvaren för belägringsstyrkan, men der så
behöfdes skulle genom ombud från svenska herrarne mat
och hvad annat som tarfvades anskaffas mot betalning.

Det fattade beslutet uppsattes i trenne exemplar,
två på pergament och det tredje på papper. Detta
sistnämnda lemnades åt städerna och af de båda förra
var ett ämnadt åt konungen, det andra åt de svenska
herrarne.

När de allvarsamma öfverläggningarna voro slutade,
begåfvade marsken de främmande sändebuden med stora
skänker. Hvartdera erhöll en hingst och dessutom kost
och foder.

Från Vadstena begaf sig marsken jemte Hans Kröpelin
och det lybska sändebudet till Stockholm.

Dit samlades också flere af de svenska herrarna till
ett rådsmöte för att öfverlägga om den förestående
förlikningen med konungen.

Till detta möte infunno sig äfven herrar från
Finland. Bland dem biskopen i Åbo, den allmänt ärade
och ansedde Magnus Olai Tawast. Han hade varit konung
Eriks kansler och synes hafva stått honom så nära,
att man derutinnan kan finna ett skäl, hvarför han i
det längsta dröjde att uppträda vid deras sida, som
uppenbart verkade emot konungen. Numera syntes för
en hvar, som djupare tänkte på förhållandena, Eriks
sak i det närmaste förlorad, och nu finna vi biskop
Magnus Tawast i herrarnes rådslut, dock gemenligen
på deras sida, hvilka, om de också stodo mot Erik,
likväl voro benägna


för en fortsatt förening rikena emellan. Derutinnan
öfverensstämde med honom öfver hufvud de fleste
svenske prelaterne under hela unionstiden.

När han nu kom till Sverige, var han i sällskap med
Christer Nilsson (Vasa).

Det var första gången efter Engelbrekts död som denne
herr Christer och Carl Knutsson möttes, och den
som ville, kunde nog redan här se, att vänskapen
och välviljan de båda fränderna emellan ej var
så synnerligen att lita på, oaktadt allt utvärtes
sken. Riksmarsken kallade drotset sin »käre fader»,
och drotset marsken sin »käre son», och denne gaf vid
alla tillfällen sin gamle frände försteget, men allt
derunder hade han dock sin vilja för sig.

Christer Nilsson hade under den närmast föregående
tiden vistats i Finland. Efter Engelbrekts död
var det hög tid för honom att infinna sig närmare
händelsernas hjertpunkt, om han ville bevaka sina
fördelar mot sin unge ärelystne systersons son<footnote>
Carl Knutssons och Christer Nilssons frändskap
synes af följande slägttafla.
<img></img>
Nils

Cecilia, g. m. Tord Bonde

Knut

<i>Carl Knutsson.</i> 

<i>Christer Nilsson</i>
</footnote>.
Båda kände hvarandra för väl för att låta sig dåras af det
yttre skenet. Emellertid rådde vid deras första möte
idel solsken.

Rörande herrarnes öfverläggning uppsattes nu i
Stockholm en skrifvelse till de fyra hansestäderna
Hamburg, Lybeck, Wismar och Lüneburg, hvari herrarne
anhöllo om städernas medverkan för att bibehålla
riket vid sina gamla rättigheter.

I Juli månad började man, såsom öfverenskommet var,
samla sig till det utsatta mötet i Kalmar. Här infann
sig, och helt visst emot mångas förmodan, då man kände
hans opålitlighet i dylika fall, konung Erik. Man
känner föga af hvad konungen företagit sig, sedan han
mottog det sista uppsägelsebrefvet från Sverige. Han
hade hållit en riksdag i Vordingborg och der velat
förmå sitt danska riksråd att antaga sin farbroders
son, hertig Bogislaw, till konung efter sig, men
misslyckats. Derefter skall han hafva lemnat sitt
rike och begifvit sig till sina fränder i Pomern,
sannolikt för att finna hjelp, ehuru äfven det har
blifvit sagdt, att han redan då var sinnad att ej
längre vara konung. I följd af de underrättelser,
som tvänne danska sändebud medförde till honom
till Danzig, återvände han till Danmark och kom nu,
åtföljd af pomerska furstar samt flera tyska grefvar
och danska riddare, till Kalmar.

Från de fyra hansestäderna infunno sig äfven sändebud,
två från hvardera. Från Sverige kommo sju fullmäktige
och dessutom

ytterligare sju förnämligare män. Bland de svenska herrarne
voro drotset Christer Nilsson och biskop Thomas från
Strengnäs samt biskop Magnus från Åbo de förnämste.

Det blef ett långvarigt möte och räckte i hela
sex veckor. Mycket måste der hafva kommit å bane,
klagomål afhörda å ömse sidor och förlikningsförslag
uppgjorda och förkastade; men vi veta föga derom. Den
1 September utfärdades beslutet. Sverige skulle åter
erkänna konung Erik för sin rätta och lagliga konung
och insätta honom i alla sina rättigheter efter
Sveriges lag; konungen skulle deremot styra riket
efter lag och låta alla dess innebyggare njuta lag och
rätt, privilegier och friheter och alla goda, gamla,
skäliga sedvänjor; han skulle vidare styra land, slott
och Upsala öde med inländske män efter Sveriges rikes
råds råde. Allt som hitintills skett på rikets vägnar
skulle vara glömdt, men annan oförrätt, som var gjord
på enskild räkning, skulle afdömas af konungen och de
riksens råd, som konungen välja skulle. I synnerhet
borde dragas försorg om att hvad som bortmistadt var
skulle återkomma till sina rätta egare. Alla fångar,
som mot löfte om lösen eller mot borgen blifvit
försatta i frihet, skulle fullgöra sin skyldighet,
alla andra fångar skulle utan vidare sättas på fri
fot.

Vi se de vanliga föremålen för öfverläggningarna
med konung Erik eller hans fullmäktige och äfven de
vanliga besluten. Hvad som helt visst tagit mötets tid
mer än något annat i anspråk var betydelsen af ordet
<i>inländsk.</i> Konungen ville, såsom Margareta velat det
före honom, betrakta hvarje invånare i hvilket som
helst af de tre rikena som inländing äfven i de båda
öfriga och gaf sålunda en utsträckning åt betydelsen
af ordet, som om de tre rikena verkligen varit ett
enda. Han förklarade slutligen att han ville låta det
bero vid hvad Sveriges lag stadgade, om man nemligen
kunde visa att något sådant stadgande der fans.

I följd häraf uppsattes en skrift, som öfverlemnades
till städernas fullmäktige, och hvari visas med lagens
egna ord, att ingen utländing borde brukas i konungens
råd eller förlänas med slott och län. »På svenska» --
heter det vidare -- »är allt ens (detsamma), utrikes
män, utländska män och utländingar; och inländsk man,
inländing och infödd är allt ens, och detta kan ingen
rätter svensk annorledes förstå.»

Emot denna förklaring kunde intet invändas, och det
blef såsom uppsatt och beslutadt var.

Men man sysselsatte sig på detta möte med ett
arbete i rent unionell riktning. Man ville försöka
afhjelpa de mest i ögonen fallande bristerna i det
gamla unionsutkastet. Ett dokument uppsattes, hvari
man först vidrörde, huru Margareta Valdemarsdotter
sammanbundit rikena, och utfäste sig att »till
evig tid sammanblifva under en konung», och
vidare bestämdes, hvilka som skulle vara de högsta
embetsmännen i hvart rike, samt att konungen en viss
del af året skulle vara närvarande i hvarje rike och
att han då skulle vara omgifven af riksens

råd äfven från de öfriga rikena, och slutligen huru
vid inträffande tronledighet ny konung skulle väljas.

De högsta embetsmännen voro <i>riksdrots, riksmarsk</i>
och en <i>öfverste kansler,</i> hvilkas embetsmakt
bestämmes. Dessutom skulle konungen hafva en
<i>hofmästare</i> i hvart rike, som skulle vara konungen till
mötes, när han i riket sig infann. Han skulle »regera
konungens gård, som hans embete är efter riksens sed
och god sedvänja. Ty han vet bättre rikets lägenhet
och känner bättre allt folk, än den som kommer af
annor land». Vidare skulle konungen i hvarje rike
hafva en <i>gårdskansler.</i> Underordnade embetsmän vid
sina gårdar kunde konungen taga från hvilketdera
riket som helst, dock vore bäst att taga äfven dem
från alla tre, särdeles förty »att ett rike torf ej
säga, att det ena riket älskas öfver det andra».

Men detta dokument innehåller dock blott och bart
ett förslag till en fullständig unionsakt, och det
synes aldrig hafva blifvit något annat.

I enlighet med Kalmare beslut skulle konungen
öfverlemna slott och län åt infödde svenske män och
i händelse af sin död ställa dem till riksrådets
förfogande. Konungen visade sig också villig att
efterfölja detta beslut, då han fråntog den danske
rådsherren Jens Grim befälet på Kalmar slott. Han
gaf detta åt bröderna Bo och Bengt Stensson. Att
Bengt Stensson kunde komma i fråga, visar dock huru
omöjligt det var för konung Erik att uppfatta sin egen
ställning gent emot svenska folket. Ty förtroende och
kärlek var väl hvad han minst kunde vänta af detta
folk, då han ärade fadern till folkhjeltens mördare.

När mötets förhandlingar ändtligen voro slutade,
anhöll man hos konungen att han måtte qvarblifva
i Kalmar tills Michelsmessan, då man hade beslutat
om ett nytt möte i Söderköping, der konungen skulle
infinna sig för att återtaga regeringen.

Men konungen villfor icke denna begäran, utan lemnade
de svenska herrarne och gick ombord på sin flotta. Han
begaf sig till Gotland.

Det var sista gången han sammanträffade med svenska
rådet.

<b>Mötet i Söderköping 1436.</b>

Beslutet i Kalmar kungjordes i Stockholm och på flera
ställen i riket, och man redde sig till att draga till
det öfverenskomna mötet i Söderköping. Konungen var
den gången trogen sitt löfte och rustade på Gotland ut
sina skepp att segla öfver till Sverige. Först sände
han Herman von Vagen (eller Hagen) att underrätta
om sin ankomst. Men knappt hade denne lemnat land,
förr än en häftig storm uppstod; von Hagen lät
refvä seglen, men brottsjöarna blefvo fartyget
öfvermäktiga. Det sjönk med manskap och allt.

Vi hafva redan förut anmärkt det onda öde, som
förföljde konung Erik, så fort han ville fara öfver
sjön. Det drabbade honom äfven

nu; von Hagens ofärd var blott ett förebud. Icke långt
derefter afseglade konungen med sin flotta, och när
den kom »midbottnis», var olyckan öfver honom. Det
var vid midnattstid en kolmörk höstnatt. Konungen
hade låtit tända en lykta i förstäfven på sitt skepp
för att dermed visa de öfriga skeppen deras kosa. Då
började vågorna med ens gå högre och högre, och
stormen tjöt i tackel och tåg. De skepp, som seglade
närmast konungens, började stöta emot detta och de
andra, som styrde efter lyktskenet, vräktes af stormen
i samma riktning, så att hela flottan hotades med en
plötslig undergång. Konungen befalde då, att lyktan
skulle släckas, och i detsamma tilltog stormen så, att
de erfarnaste sjömän knappt kunde minnas dess like.

Hela flottan skingrades nu. Några skepp vräktes in
emot östgötaskären, andra kastades ned i Kalmar sund,
der en del förgingos vid kusten af Öland. Men på
konungens skepp var en erfaren och rask styrman. Han
vände fartyget och sökte så godt sig göra lät segla
ned åt Gotland igen. Det lyckades honom också, och
i första dagljusningen befann sig detta skepp och
ännu ett, som tagit samma väg, under Carlsöarne. Här
lyckades konungen och några få komma i land, men
knappt stodo de på fast mark och medan ännu den
redlige sjömannen tackade Gud för sin räddning,
krossades skeppet och sjönk i konungens åsyn. Samma
öde fick äfven det andra skeppet, som sjönk med hela
sin besättning om 120 man. Blott några få kunde rädda
sig på kringflytande plankor eller skeppsspiror.

Några af herrarne voro redan samlade i Söderköping,
då de skeppsbrutne från de fartyg, som kastats emot
Söderköpingsskären, ditkommo och berättade om den
timade olyckan, huru hela konungens flotta blifvit
skingrad, och huru de sjelfva med knapp nöd lyckats
rädda sig. På frågan, om de visste något rörande
konungen, svarade de nej, men togo för gifvet att
han delat de andres öde och förgåtts i stormen,
och så gick ryktet vida om land att konungen var död.

Marsken satt på Nyköping, då han mottog underrättelsen
om denna tilldragelse. Han »qvidde» icke dervid,
säger rimkrönikan, och troligt är att han icke gerna
såg de upprepade fruktlösa förlikningsförsöken med
konungen. Man synes också kunna antaga att på mötet
i Kalmar infunno sig företrädesvis de unionsvänlige
männen, de som framför allt ville fred. Marsken hade
derunder sina tankar för sig.

Nu bröt han emellertid upp att rida ned till
Söderköping, och vid hans sida red Erik Puke. Här
sämdes dessa män tillsammans. Må hända var det
gemensam fara, som hotade från konungens och
unionsvännernes sida, och ingendera var konung
Eriks vän. -- När de kommo öfver Kolmården, mötte
en väldig skara herrar till häst, naturligtvis
marskens vänner. Der voro många af dem, som samlats
till Söderköping, men äfven beridna skaror från
Småland, Vestergötland och Östergötland. Marsken
mottog alla med ära, och så fortsattes ridten till
Söderköping. Det var en ståtlig anblick att se alla
dessa riddare på deras präktiga gångare, när de redo
in i staden. Främst

red marsken och drog uppmärksamheten på sig. Hans
resliga växt, hans manligt sköna ansigte, hans ädla,
konungsliga hållning och later, när han talade till
någon af herrarne vid sin sida, hans vänlighet,
när blicken öfverför folkmassan vid vägen -- allt
bidrog att stämma folket till hans fördel. Erik Puke,
den värme fosterlandsvännen, fördunklades alldeles
vid marskens sida.

Marsken steg af i sin ärfda gård, den så kallade
Bosgård i Hagaqvarteret. Det skall hafva varit
en ståtlig gård med praktfulla byggnader, som i
väsentlig mån bidragit till den då stora stadens
förskönande. Hit kom bud från drotset med begäran att
marsken skulle infinna sig hos honom och de församlade
herrarne.

Christer Nilsson hade redan förut infunnit sig i
Söderköping, liksom en mängd danska herrar, hvilka
alla samlat sig till mötet. Der hade äfven infunnit
sig de utländske slottsherrar, hvilka egde slotten
af konungen. Drotset och de med honom liksinnade samt
de danske herrarne hade icke haft sina sammankomster
i staden, utan på Djursnäs, en hamn, som låg ungefär
en mil från staden. Marsken begaf sig genast ut till
de församlade herrarne, och här uppstod nu fråga om
hvad som först vore att göra. »Först af allt», sade
marsken, »skola vi tala till fogdarne om slotten,
eftersom de nu äro alla här och saken ej tål
dröjsmål.» Drotset upplyste då marsken, att han kommit
öfverens med de danska herrarne, att Kalmar-dagtingan
skulle ega bestånd, antingen konungen vore lefvande
eller död. »Jag hafver så förstått saken», sade han,
»att I skolen först hylla konungen, sedan skola
alla hylla oss båda till min herra konungens nåd.»
-- Marsken hade intet att invända, utan gaf genast
konungen sin hyllning, hvarpå de närvarande svenske
herrarne hyllade honom och drotset, såsom de der nu
skulle styra riket å konungens vägnar.

Samma afton sutto samtliga herrarne upp och redo till
staden.

Följande morgon egde ett stort sammanträde rum, till
hvilket alla slottsherrarne voro uppkallade. Desse
voro Olof Finne, som innehade Stäkeholm, Johan
Flemming från Stegeborg, Folke från Axevalla,
Henrik Olausson från Åbo och Mathias von Kaln från
Elfsborg. De tre förstnämnde voro de, om hvilka vi
här ofvan nämnt att de voro de grymmaste och råaste
bland män. Slottsherren på Stockholm, Erik Nilsson,
var den ende, som icke var närvarande.

När alla voro samlade, reste sig marsken och
tilltalade slottsherrarne. De skulle nu, sade han,
till honom såsom rikets marsk och på grund af Kalmar
dagtingan öfverlemna slotten. Konungen hade dermed
redan gjort början, då han lemnat Kalmar slott åt
bröderna Bo och Bengt Stensson. Slottsherrarne hörde
ogerna marskens tal, och, när han slutat, började de
göra undanflykter. »Vi kunna svårligen», sade de,
»lemna slotten, förr än vi få med visshet spörja,
huru det gått med vår herre, konungen, antingen han
är lefvande eller död.» -- Men marsken svarade mycket
bestämdt. »Varen visse derpå», sade

han, »att antingen skolen I få mig slotten, eller
också tager jag eder i förvar, så att I aldrig skolen
väl hemfara!»

Marsken var så bister till utseendet, när han
sade detta, att fogdarnes mod föll. De bleknade,
heter det, och hade gerna sett, att de icke varit
i Söderköping den gången. Olof Finne var den förste
som framgick och öfverlemnade Stegeholm, efter honom
följde Folke, som upplät Axevalla slott. Så kom
Mathias von Kaln, som med mycken sorg öfverlemnade
Elfsborg. Derefter kom turen till Johan Flemming
på Stegeborg. Hans utseende var mera oförfäradt än
de öfriges, men man kunde dock se, att han måste
bemöda sig för att bibehålla detsamma. När han kom
inför marsken och drotset, sade han: »Jag lemnar
icke Stegeborg, med mindre I tagen det med våld!»
Då blef marsken vred och utbröt: »Packa dig då hem,
jag och mina män vilja komma efter i afton!»

Fogden visste ej rätt, hvad han skulle svara härtill,
icke heller ville han just taga den vredgade marsken
på orden, ty slottet var ej för tillfället i det
skick, att det kunnat uthärda en belägring. Man
hade ej hunnit förse sig efter den inspärrning som
skedde på Engelbrekts befallning under Erengisle
Nilsson, när Engelbrekt gjorde sitt sista rundtåg
omkring riket. Den för oss bekante Johan Vale, som
förut varit slottshöfding på Stegeborg, var också
närvarande vid detta tillfälle och synes hafva stått
på Carl Knutssons sida. När han hörde Flemmingens
dumdristiga ord, kunde han ej afhålla sig från ett
leende och sade åt honom: »Arme stympare, hur kan du
föra ett sådant språk, du hafver hvarken öl eller bröd
till aftonen, mycket mindre sedan?» Dessa ord jemte
vetskapen om marskens stora makt förmådde Flemmingen
att gifva vika och
<poem>
-- med hjertans sorg
antvardade han dem Stegeborg.
</poem>

Derefter framkallades Henrik Olausson, som
öfverlemnade Åbo slott.

När sålunda slotten voro öfverlemnade och mottagna,
började utförläningen af desamma till andra. Först
öfverlemnades Åbo slott och län åt Hans Kröpelin,
och han svor länseden att troget hålla det riket
tillhanda och återlemna det till marsken och drotset,
när de påkrafde, och fölle någon af dem ifrån,
skulle han hålla det den öfverlefvande tillhanda;
dogo båda, skulle han antvarda det åt riksens råd
eller ehvem de till höfvidsman satte. Allt detta
lofvade han att stadigt hålla. -- Samma ed gingo äfven
de öfrige, som nu erhöllo län.

Nils Stensson, marskens svåger, förlänades derefter
med Stegeborg och dessutom med Tuna län och Konga
härad i Värend i Småland samt med Trögden omkring
Enköping.

Derefter framkallades Erik Puke. Han hade, som vi
veta, Kastellholms slott på Åland i förläning och
sedan hade han fått Södertelje. Bland herrarne här
hade han inga vänner och i synnerhet var drotset
honom vred. Anledningen dertill tyckes ligga för
öppen dager, ty

hvilken af dessa danskvänner kunde väl med blida
ögon se denne Engelbrekts vän. Dessutom talade man
om grymheter och röfverier, som han föröfvat.

Af allt framgår att herrarne med drotset i spetsen
ville blifva den orolige riddaren qvitt, men att
marsken räddade honom. Huru härmed rätterligen
förhöll sig, torde numera vara svårt att utreda. Må
hända ville marsken vinna den tappre och oförskräckte
mannen, som kunde blifva nyttig i de strider, han
redan nu väl kunde förutse. Vare härmed huru som
helst, Erik Puke fick behålla sina län.

Äfven Engelbrekts mördare, Bengt Stensson och hans
son, voro närvarande vid detta möte i Söderköping,
och åtal emot dem för mordet synes hafva blifvit
väckt. Men de hänsköto sin sak under laga dom och
blefvo då fridlysta, tills deras sak hunne lagligen
pröfvas och afgöras.

Detta torde i sin mån hafva bidragit att stämma Puken
gynsamt mot Carl Knutsson, och han synes äfven hafva
för sin del lofvat mördarne fred.

Att många skulle vara missnöjda med fördelningen af
de lediga länen, faller af sig sjelft. Bland dem
var en från den föregående tiden bekant riddare,
Broder Svensson. Vi sågo honom strida för konung
Erik i sleswigska kriget, der han blef fången,
och sedan efter sin återkomst till fäderneslandet
följa Engelbrekt på dennes andra tåg. Nu var han
närvarande i Söderköping. Det var -- säger Ericus
Olai -- en utmärkt riddare, rask och ståtlig och i
krigsaker och ridderliga idrotter mycket förfaren. I
sitt vapen förde han ett tjurhufvud, liksom Abraham
Brodersson. Hans fader hette Sven Brodersson <sp>till
Kärr</sp>. Var denne broder till Abraham Brodersson, hvars
fader hette Broder Assarsson <sp>till Kärr,</sp> så var Broder
Svensson brorson till Margaretas gunstling.

Denne riddare samlade nu sitt folk utanför staden
och gaf dem befallning att vänta, medan han begaf
sig in att träffa Carl Knutsson. Han träffade
också marsken, just som denne var inbegripen i ett
samtal med några förnäma herrar. Broder Svensson
gick emellertid oförfäradt fram och sade honom
sitt missnöje rent ut, hvarvid han begagnade sig
af många hotande ord. Marsken upptändes af vrede,
hvarvid någon hviskade honom i örat att han skulle
låta gripa den djerfve riddaren, och Carl Knutsson,
som visat sig så undfallande i afseende på Erik Puke,
följde rådet. Tidigt följande morgon blef Broder
Svensson halshuggen.

Så berättas denna tilldragelse af den ofvannämnde
Ericus Olai, som är den ende tillförlitlige
sagesmannen, och såsom orsak till riddarens
förbigående uppställer han den förmodan, att han var
fruktad af de styrande, hvilka hade för afsigt att
sålunda medelbarligen tvinga honom att afskeda sitt
folk och derigenom göra honom mindre farlig.

Detta tilldrog sig å mötet i Söderköping. Något der
fattadt beslut hafva vi icke i behäll, men mötet är
dock af vigt, emedan rikets

båda främste embetsmän der högtidligen hyllades såsom
rikets styresmän å konungens vägnar.

När förhandlingarna voro slutade, bröto herrarne upp
från staden och orten. Drotset och marsken begåfvo
sig båda, ehuru såsom det synes på skilda vägar, till
Stockholm, der de inträffade vid Mårtensmessan. Här
uppfordrade de slottshöfdingen, herr Erik Nilsson,
att lemna dem slottet, och herr Erik villfor deras
begäran. Carl Knutsson behöll hela slottet för egen
räkning och drotset tog förborgen i besittning.

Medan herrarne voro samlade i Söderköping, der
konungens fogdar måste öfverlemna sina slott åt
marsken, infann sig äfven den välbekante förre
Dalfogden, Jösse Eriksson. Han begärde vid detta
tillfälle lejde- och säkerhetsbref af marsken. Denne
villfor hans begäran, men sporde honom, när han
lemnade lejdebrefvet, hvar han ämnade uppehålla
sig. »Jag ämnar blifva i Vadstena», svarade Jösse
Eriksson. Marsken afträdde honom derifrån. »Bönderne
unna eder alla illa», sade han, »de trakta efter
edert lif.» Men Jösse Eriksson svarade modigt: »Jag
vill stå mitt kast!»

Så kom den förr så hatade fogden till munkarne i
Vadstena och bodde der samt visade genom rika gåfvor
till klostret, huru högt han ärade det. Men hvarken
klostrets helgd eller marskens säkerhetsbref var ett
tillräckligt skydd för denne man. Bönderne i dessa
bygder mindes väl den grymme fogden, som förr en gång
i sin makts dagar var så känslolös för deras bröders
elände der uppe i Dalarne. Nu var tiden inne att
draga till doms med bondeplågaren.

Allmogen i Aska härad samlade sig till Vadstena och
rusade in i klostret, det var den 8 December 1436. Det
dröjde ej länge, förr än de kommo till tals med Jösse
i klosterstugan och här gjordes processen kort. Den
förre fogdens sjelfva uppträdande retade bönderna
till ursinnighet. Han litade på sitt lejdebref och
på klostrets helgd, men bönderne glömde båda delarne,
när de väl hade mannen inför sig. De grepo honom och
släpade honom med sig. Der månde han få »röda lufvo»
-- säger rimkrönikan -- och bönderne drogo honom vid
fötterna utför klostertrapporna, »så att hans nacke
kunde räkna alla trappstegen». Sedan bundo de honom
på en släda och förde honom »som ett svin» till Motala
ting.

Bönderne stälde sig i ring omkring den fångne »och
dömde strax domen så, att han skulle från hufvudet
gå».

<poem>
Der huggo de det af utan flärd
med en yxa, de skötte ej svärd.
De lade hans halsben på en stock
och huggo hans hufvud från hans kropp.
</poem>

Sådant slut fick den grymme och förr så myndige
Dalfogden.

<b>Osämjan mellan Carl Knutsson och Erik Puke.</b>

Innan vi följde marsken och Erik Puke till
Söderköping, skildes vi vid den senare, då han
förgäfves sökte bemäktiga sig marskens person,
när denne ämnade sig till Nyköping för att mottaga
detta slott. Derifrån drog marsken, som vi veta, till
Vadstena att underhandla med konung Eriks sändebud.

Puken försokto härunder att komma i besittning af
Örebro slott, hvilket dock misslyckades. Då skall han
återigen hafva sökt bemäktiga sig marskens person,
då denne var stadd på uppresan till Stockholm. Han
skall hafva försänkt <i>Härstäket,</i> eller sundet mellan
fastlandet och Vermdön<footnote>
Det kallas också <i>södra stäket</i> till skilnad från
<i>norra</i> eller <i>biskopsstäket,</i> som vanligen förekommer
under benämningen <i>Almarestäk.</i>,
för att derigenom
tvinga marsken att taga vägen om Södertelje. Några
af marskens vänner skola dock hafva varnat honom,
så att han, efter att hafva upprensat farleden vid
Stäket, lyckligt kommit till Stockholm.

Sedermera finner man åter ett godt förhållande
vara rådande mellan de båda herrarne, utan att man
derom får veta annat än att Puken sökt förställa
sig för att derigenom lättare locka den försigtige
marsken i fällan. Men rimkrönikans författare är en
synnerlig loftalare af marsken och söker i följd
deraf svärta hans motståndare på allt sätt. Man får
derför icke fatta honom efter orden. Förställning
synes också hafva varit allt för främmande för ett
sådant skaplynne som Pukens. Såsom följd af hans
förställning framställes han nu såsom sökande vinna
marskens vänskap, men äfven derunder läggas honom ord
i munnen, som alldeles icke utvisa någon förmåga af
förställning.

Erik bjöd en dag marsken till gästabud hos sig. Många
förnäma herrar och fruar voro då hos herr Erik och
äfven marskens syster Margareta Bielke. Marsken sjelf
infann sig dock ej förr än maten var tagen af borden
och de fleste tagit sig grundligt till bästa. När
marsken inträdde i gästabudssalen, gick Erik emot
honom och helsade honom välkommen samt förde honom
fram till bordet, der mat och vin frambars. Allt
medan marsken satt till bords samtalade han och Erik
med hvarandra om åtskilliga saker. Slutligen sade
marsken: »Vi äro nu vänner, Erik, säg mig derför, hvad
du mente, när du lät sänka Härstäket för mig!» Puken
svarade, såsom hans vana var, rent ut: »Den gädda går
ej mellan Kalmar och Stockholm, för hvilken flera
krokar äro lagda än dem, jag hafver satt för dig.»
Marskens syster, fru Margareta, kunde då ej tiga,
utan sade till Erik: »Gud förlåte eder slika ord, herr
Erik! Så ofta som jag sett eder vid min broders bord,
och så ofta som I druckit hans öl och ätit hans bröd,
aldrig kunde han vänta sig detta svek af eder.»

Marsken slog bort saken med skämt och vände
talet på andra

ämnen, men han dröjde ej länge qvar, utan aflägsnade
sig snart från gästabudssalen.

Efter gästabudet i Stockholm har rimkrönikan intet
ondt att förmäla om Erik Puke tills efter återkomsten
från Söderköping, dit han, som vi veta, följde
marsken, och der dennes stora inflytande förmådde
afvända den fara, som hotade Erik. Att denna fara
hotade hufvudsakligen från unionspartiet, är alldeles
klart. Svårare är att förklara, hvarför marsken här
stod på Pukens sida. Vi hafva redan framhållit som
en möjlighet, att marsken ville vinna honom. Detta
förutsätter, att Puken var af sådan betydenhet,
att hans vinnande var något vardt. Erik Puke,
Engelbrekts trogne man, egde i hög grad allmogens
kärlek och kunde på den grunden blifva farlig ej
blott för de äldre herrarne, unionsvännerne, utan
äfven för marsken sjelf, som både insåg vigten af att
ega allmogen på sin sida och äfven åstundade att i
det afseendet intaga Engelbrekts plats. Puken ärfde
i viss mån den kärlek, allmogen hyst till sin store
bortgångne höfding. Han var derigenom i sjelfva verket
för farlig för marsken. Bäst vore, om marsken kunde
med godo vinna honom. -- Endast så synes man kunna
förklara det besynnerliga handlingssättet hos en man,
som utan några omständigheter lät gripa och afrätta
en annan af Engelbrekts vänner, Broder Svensson.

Genomskådade nu Erik Puke sin motståndare, så
må man ej undra på, om han i sin ordning vidtog
alla de försigtighetsmått, som han kunde finna
lämpliga. Medveten om sin makt, gick han snart
anfallsvis till väga och började öppen fejd med
Carl Knutsson. Men det är samma förhållande här,
som man så ofta finner, att det är blott segraren,
som vinner pris. Erik Puke fick ingen, som sjöng sitt
lof. Hittills har man vanligen endast bedömt och äfven
dömt honom efter hans fienders framställning af honom,
och derför har han blifvit kallad förrädare och en
mästare i förställningskonst.

Ett ytterligare bevis på att Erik Puke egde en sådan
makt, att klokheten bjöd Carl i det längsta söka
vinna honom och på samma gång naturligtvis allmogen,
som troget synes hafva hållit fast vid denne, är
förläningen af kronoräntorna i allt Helsingland, som
rimkrönikan låter Carl gifva Erik i samma stund Carl
får kännedom om en ny stämpling af Erik. Han skall
hafva anhållit hos Carl att komma honom till mötes
med några få följeslagare, då han sjelf skulle möta
med lika många, men derunder skall Erik hafva stält
100 man i försåt att gripa marsken. Denne uteblef
och föregaf som ursäkt maktpåliggande ärenden, som
kallade honom till Vesterås, dit han bad att också
Erik skulle komma.

Derpå bröt marsken upp från Stockholm den 25 November
och red genaste vägen till Vesterås. Man skulle vara
färdig att tro, det Carl företog denna färd för att
utforska allmogen och vinna närmare kännedom om den
mark, der han hade att röra sig mot Erik Puke. I
tio dagar red han omkring, heter det, och hvart han
kom, visade sig allmogen ovillig mot honom. Carls
lofsjungare, rimkrönikan, som

är den enda källan för dessa tilldragelser,
framställer naturligtvis detta såsom en följd af
Pukens upproriska stämplingar och således såsom
förräderi af honom. -- Något möte i Vesterås blef ej
af.

På andra sidan Vesterås blefvo tecknen på missnöje
och ovilja från allmogens sida tydligare, och i
Köping möttes marsken af den underrättelsen, att
Rekboarne voro färdige att gå man ur huse. Det var
om lördagsqvällen dessa tidender inlupo, och marsken
sade till budet, som medförde dem: »I hafven en
underlig vilja att skilja Erik och mig åt!» -- Derpå
gick han till hvila. Men knappt hade han lagt sig,
förr än hans hofmästare kom inspringande och varnade
honom för Puken. »Han står blott två mil härifrån»,
sade han, »och i natt ämnar han öfverfalla och gripa
eder!» -- Marsken var dock bättre underrättad än hans
hofmästare och sade: »Låt mig sofva i ro, Erik gör
mig intet ondt!» Derefter tillade han: »I morgon arla
skall du rida till Arboga och skipa mig der i ordning
kost och foder; i morgon kommer jag dit!»

Tidigt söndags morgon red hofmästaren ut från Köping,
såsom befaldt var, och kom efter ett par timmars ridt
till Arboga. Knappt var han dock ditkommen, förr än
han fick höra, att Erik Puke befann sig i klostret,
och så godt som i samma ögonblick blef han gripen och
förd till Erik Puke. När han kom inför denne, frågade
han, hvarför han blifvit gripen. »Jag har ju intet mot
eder brutit», sade han, »och skulle väl eljest gått
till eder.» Erik båd honom blifva qvar i staden och
ej lemna sin herre någon underrättelse. Hofmästaren
lofvade det, men kunde ej återhålla sin undran öfver
hvad Erik hade i sinnet. »Mig undrar», sade han,
»att I gören så, herr Erik; marsken vet ej annat,
än att I ären hans tro vän.» -- »Bida, bida», svarade
Erik, »det är än nog bittida!»

Något längre fram på dagen gaf Erik ett bref till
stadens tvänne
borgmästare, hvilket han befallte dem
öfverlemna till Carl Knutsson.
Borgmästarne begåfvo sig på väg och, när de ridit
ett stycke, mötte de marsken och hans beridna följe.
De framförde då helsning från Erik Puke och öfverlemnade brefvet.

Det var ett fejdebref, sådant som de store herrarne
på denna tid ofta nog skickade hvarandra, när de
hade något otaldt sins emellan. Erik Pukes bref var
af följande innehåll. »Vet det, Carl, att vill du
mig något, eller hvad dandeman vill mig något, då
finner han mig i Arboga, och förbarme sig der Gud
öfver, att jag må ej blifva i mak<footnote>Ro.</footnote> på min gård,
ty jag aldrig vet, när jag varder stekter, styfder
eller liflös; då skall du veta, att till den tid, det
varder bättre oss emellan, än det är än, då vet det,
hvar jag dig finner eller någon der dig tillhörer,
då vill jag göra der så vida, som mig bör göra
mot min rätta fiende; det vet Guds helga blod väl,
att jag hade otänkt att görat, och skall du veta,
att den dagen, som sagder var mellan herr Bengt

Stensson och mig, honom säger jag opp: ty jag vill
ej hålla mina fiender så lätta, som jag hafver förr
gjort. Skrifvet Arboga under mitt sigill.»

Brefvets innehåll, som helt och hållet öfverensstämmer
med Erik Pukes öppna och rättframma väsende, synes
bekräfta vår uppfattning af honom och hans förhållande
till Carl Knutsson.

Sedan marsken läst brefvet, satt hån tyst en stund,
men vände sig sedan till sina män och sade: »Nu må
en hvar se, hvad kärlek Erik vill visa mig; nu får
jag röna, såsom många hafva sagt mig förut, att Erik
vill mig förråda!» -- Naturligtvis var ibland marskens
folk och anhängare det talet gängse, att Erik var
en förrädare. Till dessa hans anhängare hörde också
rimkrönikans författare. Marskens ord till sitt folk
voro derför helt och hållet på sin plats. Han antog
en glad och modig uppsyn och sade: »Nu vilja vi röna
vår mandom. Gören eder nu alla glade, det blifver
vår lycka i dag; vi vilja nu förvärfva pris och ära
och våra värsta fiender förderfva!»

Derpå steg han af hästen och föll på knä, knäpte ihop
sina händer och båd till Gud om hjelp i striden. »Gud,
du som rätter domare äst», sade han, »du vet bäst
min vilja, hafver jag detta af honom förtjent, sänd
då din hämd öfver mig; gör han mig orätt, låt då
din hämd drabba honom!» Derefter reste sig marsken
och bad sina män gifva honom ett godt råd. Han sjelf
tyckte, att de borde rida till Arboga och gästa Erik,
huru det än månde gå, vore de alla vid god tröst,
skulle Erik aldrig komma helskinnad derifrån.

Hans män, som sutit af liksom marsken, gingo
tillsammans och öfverlade, hvad som vore bäst att
företaga. De tyckte, att man genast borde vända om och
rida till Vesterås samt väl förse detta slott med folk
och kost och sedan skynda till Stockholm att försäkra
sig om slottet der. Marsken fann deras råd godt och
alla sutto snart åter till häst samt redo åter till
Köping, lemnande de två borgmästarne att berätta,
huru Eriks fejdebref blifvit emottaget.

Emellertid sände marsken genast en del af sitt
folk under anförande af Hans Hädevik till Örebro
att försäkra sig om detta fäste, som Engelbrekts
folk öfverlemnat åt honom. Sjelf red han genaste
vägen till Vesterås. När han kom dit, det var
på söndagseftermiddagen, lät han sammankalla
stadsfogdarne och borgmästarne och båd dem anskaffa
allt hvad de kunde för slottets bespisning,
mot betålning. Men marsken erhöll icke sådana svar
han önskade och stadsinnevånarne visade honom i
allmänhet ingen bevågenhet. »Vi våga ej», sade
borgmästarne, »efterkomma er begäran; när Erik med
allmogen kommer och får höra slika tidender, så
låter han ögonblickligen bränna vår stad i grund?»
-- Man finner sålunda ej blott allmogen, utan äfven
städerna här i vestra Mälarängden på Pukens sida,
och i Vesterås finner man till och med Puken i spetsen
för allmogen betraktas såsom mäktigare och farligare
än Carl sjelf.

Ögonblicken voro dyrbara och faran hotande.
Carl grep

derför till en kraftåtgärd. »För Puken», sade han,
»skolen I ej behöfva frukta, jag kan sjelf låta eder
smaka den leken och bränna eder stad!» Dermed vände
han sig från de förskräckta borgarena och sade till
sin omgifning: »Sägen mitt folk, att en hvar, som är
mig trogen, kläder sig i harnesk och följer mig; vi
vilja gå ned i staden och der vårt ärende ända och
lägga eld i hvarje gård!» -- Marsken vinkade åt en
af sina svenner, som kom med hans eget harnesk, och
allt utvisade, att han genast ämnade verkställa sin
hotelse. Detta utöfvade önskad verkan. Borgmästarna
föllo till föga och bådo marsken stilla sin vrede,
allt hvad de egde skulle stå till hans förfogande. Då
saktade sig marskens vrede. »Skipen mig två borgare»,
sade han, »som skola följa med mina svenner i hvarje
gård. Hvar och en som hafver mer spisning, än han
behöfver för en månad, skall lemna öfverskottet åt
mig och derför erhålla betalning.»

Då blef der ett körande af mat och spisning till
slottet, väl hundrade lass såg man fara utefter
slottsgatan.

Etthundradetjugu svenner till häst och fot lemnade
marsken qvar till besättning på slottet och till
höfding satte han en pålitlig man Bengt Gunnarsson.

I mörkningen red marsken med sitt folk ur Vesterås
och fortsatte i ett sträck ridten till Stockholm,
hvars torn och spiror de fingo i sigte, innan
solen ännu var uppgången följande dagen. Men som
de kommo nedridande utför Brunkebergsåsen, fingo
de se huru vindbryggan uppdrogs och stadsportarne
stängdes. Marsken såg dyster ut, der han satt på
hästryggen. Mörka aningar genomforo honom. Han visste
väl, att Erik hade anhängare i staden och ansåg sig
nu af dem förekommen. Han tillsade sitt folk att
stanna och red sjelf ensam ned emot vindbryggan.

Men orsaken, hvarför vindbron uppdragits, var den,
att väktarne vid porten, när de sågo den beväpnade
ryttarskaran på höjden, togo den för Pukens folk. Så
fort de kände marsken, öppnades portarne, och han
och hans folk redo obehindradt in i staden.

Här kom drotset ut emot honom och båd honom vara
välkommen samt sporde efter tidender. »Min son,
huru går det dig?» frågade han. -- »Gud må väl råda»,
svarade marsken, som omtalade allt hvad som tilldragit
sig mellan honom och Erik.

Nu utfärdade drotset och marsken kungörelser kringom
allt riket, omtalande utförligt, huru Erik Puke
upprest sig och uppviglat folket, bjudande en hvar
att vid förlust af lif och gods ordentligen utgöra
sina skatter samt bidraga till upprorets dämpande,
och tillika varnande för alla skrifter eller påbud,
som icke kommo från marsken. Frälset anbefaldes vid
förlust af lif och gods att med hästar och vapen
infinna sig i Stockholm.

I Stockholm höll marsken burspråk med borgarena,
skildrande äfven för dem Erik Pukes förräderi i svarta
färger, och sporde dem till, om de troget ville stå
honom bi. Borgarena svarade, att »hvad

de hade lofvat, ville de hålla, skulle det ock kosta
deras lif; hundrade man ville de uppsätta, somma med
slädar, somma med hästar.» -- Äfven från erkebiskopen
kom bud med bref, »att hans folk fått befallning att
vara redo till marskens tjenst; der marsken sjelf
bestämde, skulle folket vara honom till mötes.»

Carl utvecklade mycken kraft och verksamhet, och
drotset bistod honom. Allt visar, att faran var stor
och att Erik Puke var mäktig nog att skrämma herrarne
till enighet. Ty drotset var, såsom vi redan antydt,
ingalunda marskens vän. Marsken hade icke heller,
då han träffade sin frände, efter återkomsten
till Stockholm, sparat på sådant i sin berättelse
om Erik, som kunde riktigt skrämma upp den gamle
mannen. »Erik hade svurit» -- sade han bland annat
-- »att i grund förhärja drotset.» Det gjorde också
önskad verkan. Marsken måste till och med sjelf trösta
herr Christer och intala honom mod.

Härunder förgingo åtta dagar; men då var Carl färdig
till uppbrott. Söndagen den 16 December ryckte han
ut från Stockholm med en ståtlig här. Vägen togs
vesterut.

Under tiden hade Puken icke heller varit
overksam. På Arboga-ån, som då låg tillfrusen, hade
han haft en sammankomst med »den närmast kringboende
allmogen. Talet, som rimkrönikan här låter Erik hålla
till bönderna, är så helt och hållet genomträngdt af
partihatets ilska, att man tydligen finner, att det
är diktadt. Så heter det på ett ställe

<poem>
Viljen I mig troliga hjelpa,
honom<footnote>Carl.</footnote> och hans vilja vi stjelpa,
medan han vill riket qvälja,
viljom vi oss en konung välja.
Och säger jag eder utan fara,
eder konung vill jag ej vara,
vi viljom dertill en bonde taga,
hvem Sancte Erik unnar oss råka.
Och sättjom honom uppå Morasten utan skam
och krönan der i fandens namn.
</poem>

Mera sannolikhet eger den del af talet, som rör
marsken personligen. Ty att Erik Puke här skulle söka
framställa honom så förhatlig som möjligt, är ganska
naturligt. Eriks ord äro enligt rimkrönikan dessa:

<poem>
Jag säger eder utan svik,
marsken lefver obarmelik
när några bönder till hans gå,
om någon mot honom säga få;
han låter dem strax binda och basta
och göra dem mycken lasta:
han låter deras mun till öron uppskära
och säger: »jag vill eder nya seder lära!»
En bödel mån han med sig hafva,
som skall alltid bönder plåga,
</poem>

<poem>
han låter dem stegla, bränna och hänga
och ofta med risom flänga
och binder dem vid gård<footnote>Gärdesgård.</footnote> utan skäl
och låter dem frysa der ihjel.
</poem>

Följden af mötet på Arboga-ån blef den, att allmogen
svor Erik Puke trohet, och sedan likaledes allmogen
i Köpings län slutit sig till honom, drog han mot
Örebro.

Här sammankallade han Nerikesbönderna. »När vi
vinna slottet», sade han till dem, »vilja vi göra
ett kloster deraf och dit införa Engelbrekts lik,
jag vet att det är allmogen kärt!» -- Och bönderne
gladdes i hoppet att kunna visa den älskade döde en
sådan ära och svuro att de skulle vinna huset. En
skara af bönderna stormade i första hettan till
marskens ladugård, bröto ifrån lås och dörrar samt
bortförde allt som kunde vara dem till nytta. Men Erik
började belägringen af slottet. Han sände bud till
slottshöfdingen, som hette Nils Nilsson, och bad om
ett samtal utan något dröjsmål. Men fogden svarade:
»Våren ej så bråd, herr Erik, jag vill först samråda
med mina svenner!»

Sedan Engelbrekt fått slottet, hade der blifvit
uppförd en förborg af trä. Det gälde nu för Erik att
blifva herre öfver denna förborg; ty derifrån kunde
han utestänga slottsfolket från vattnet och sålunda
snart nog tvinga fogden till större medgörlighet. Men
denne, en rask och omtänksam man, insåg det farliga
för slottet, om fienden bemäktigade sig denna förborg,
och lät derför i största hast införa allt som var af
något värde ur förborgen i slottet samt tände derefter
eld på den förra. Lågorna slogo mot himlen, och Erik,
som icke kunde hindra branden, måste overksam åse,
huru hans hopp att i hast bemäktiga sig Örebro
slott flög bort med röken från den snart förbrända
förborgen. Harmsen vände han sig bort och begaf sig
till sitt herberge.

Här gick hans värd in till honom, och när denne
såg hans sorgsenhet, sade han: »Hvem gaf er detta
rådet, herr Erik, att företaga slik en dårskap?»
-- »Bönderne hafva sagt mig», svarade Erik, »att
på slottet finnes hvarken folk eller spisning; ej
en ko finnes der, säga de.» Värden log och skakade
på hufvudet vid detta tal. »I ären illa underrättad,
herr Erik», sade han, »I sägen, der är ej en ko; 122
finnas der visserligen och annan spisning dertill,
och i går kommo från marsken väl hundrade raske
och duglige män; I fån det snart fresta!» -- Dessa
underrättelser, som mycket väl öfverensstämde med
slottsfogdens trotsiga beteende, stärkte Erik i hans
redan fattade åsigt, att Örebro tarfvade en ordentlig
belägring. Han sammankallade derför bönderna och lät
dem veta, att han aktade draga mot Vesterås, att der
bevara land och allmoge, men att han ville gifva dem
en höfvidsman, som manligen kunde föra dem an.

Men knappt var Erik borta, förr än slottsfolket gjorde
ett utfall och anföll bönderna med sådan framgång,
att de grepo till flykten

och alldeles förskingrades. Höfvidsmannen, som
Erik tillsatt, undkom med knapp nöd.

När Erik kom framemot Vesterås, sammankallade han
bönderna, hvilka infunno sig till ett betydligt antal,
och i staden tillsporde han borgarena, om han kunde
räkna på dem. Rimkrönikan låter dem rent ut svara;

<poem>
Vi hafva ej annan akt
än hålla med den mest hafver makt.
</poem>

Erik tog i Vesterås in i sjelfva
biskopsgården. Biskopen hette <i>Olof Knap.</i> Det var en
dansk, som af konung Erik blifvit stiftet påtrugad,
liksom efter hvarandra hans tvänne företrädare. Detta
hindrade dock icke biskop Olof att vid flera
tillfällen uppträda med de andra biskoparna emot
konungen. När nu Erik kom med sitt folk och började
belägra slottet, rådde biskop Olof honom att söka
genom dagtingan vinna det. Erik följde rådet och
sände bud till slottsfogden. Men denne gjordt sig
endast lustig öfver sin fiendes förslag. »Med den
förrädaren», sade han, »vilja vi ej dagtinga, och
hans bönders matsäckar skola vi anamma, innan de
draga hädan.» Med sådant svar kom budet tillbaka till
Puken.

Och den raske fogden höll ord. Det var en kall
vinterqväll, och bondehären led starkt af kölden,
så att hvar bönderne kunde det, litade de till sina
medförda matsäckar och sina ölkrus. Då fingo med ens
de utstälde väktarne -- »hollarne»<footnote>
<i>Hold</i> eller <i>hald</i> är för denna tid den vanliga
beteckningen för en fältvakt, en postering, och männen
i densamma kallades <i>hollare.</i></footnote>
-- se vindbryggan
nedfällas framför slottet och slottsfolket storma ut
emot den del af bondelägret, som låg närmast. Ty
största delen af bönderna voro lägrade utanför
staden. Här blef en uppståndelse. Marskens folk kom
öfver bönderna som ett stormväder. Att tänka på någon
sammanhållning var omöjligt. Allt tog till flykten,
och fienderna funno både matsäckar och vapen, som i
brådskan qvarlemnats.

Erik Puke satt vid aftonmåltiden, när en andtruten
budbärare kom och förmälde om tilldragelsen vid
»holdet». Han skyndade genast upp från bordet och
steg till häst samt red ut till lägret. Han hörde
på afstånd bullret af den till slottet återvändande
skaran, men, emedan han befarade ett nytt utfall,
lät han folket hela natten vara under vapen, och sjelf
satt han till häst med sina svenner, fast vinternatten
var isande kall. Allt förblef dock stilla och när man
då kunde förstå att intet utfall mer var att befara,
red Erik -- det var i dagningen -- åt sidan för att
vinna ett ögonblicks hvila.

Men så fort messan var sjungen tidigt på
söndagsmorgonen, hade slottsfogden åter sitt folk i
ordning. Slottsportarne öppnades och 120 man stormade
ut ifrån slottet. Nu gälde det staden. Skaran stannade
på torget och derifrån skickades afdelningar omkring
hela staden, hvilka under en timmas tid togo bönderna
skockvis till fånga jemte

en myckenhet slädar fullastade med matsäckar. Allt
fördes upp till slottet. Detta försiggick
med en sådan skyndsamhet och ordning, att
det dröjde innan underrättelsen derom hann
till lägret och Pukens folk. Så fort sig göra
lät efter den genomvakade natten, sutto Puken
och hans hofmän upp, och bönderne skockade sig
omkring. Knappt ryckte de fram emot staden, förr
än marskens folk drogo sig tillbaka till slottet.

Nu fann Erik omöjligheten att vid detta tillfälle
komma i besittning af Vesterås slott. Han lemnade
derför Vestmanlandsbönderna och drog uppåt Dalarne.

Carl Knutsson var redan i antågande. Söndagen den
16 December lemnade han Stockholm, såsom nämndt
är, och det dröjde ej länge förr än han genom sina
kunskapare fick besked om att Puken begifvit sig uppåt
Dalarne. Carl påskyndade derför sitt tåg att försäkra
sig om Mälarlandskapen. I Enköping sammankallade han
bönderna från Fjerdhundraland och tog trohetsed af
dem. I Vesterås voro Vestmanländingarne på hans
kallelse till mötes. Här satt marsken till häst
med sina hofmän framför slottet och bönderne stodo
i en ring omkring. »Han lät» -- säger rimkrönikan --
»såsom man plägar, sätta ting i ring.» Med vältalighet
förehöll marsken bönderna det oråd, de tagit sig
före, då de emot tro och lofven börjat belägra
hans slott. De tillfångtagne bönderne stodo midt i
ringen; deras egna gerningar dömde dem. -- Fyra de
farligaste bönderne ur den fångna hopen framkallades
och dömdes till döden. De gjorde sitt skriftermål
och brändes sedan å bål. De öfriga fingo nåd.

Från Vesterås red marsken till Thorshälla. Här hade
alla borgarena rymt staden, sedan de infört sin
redbara egendom i kyrkan. De hade troget hållit med
Erik och mycket verkat för honom hos allmogen. Carl
sände bud till stadsboarne, att, om de ville
återvända, skulle de erhålla tillgift. Men de
kommo ej, och då befalte Carl att klockaren
skulle framkallas för att uppläsa kyrkodörren,
och huru mycket denne än prutade mot, måste han
dock efterkomma marskens vilja. Kyrkdörren öppnades
och allt borgarenas gods utbars samt delades mellan
marskens män. Något af kyrkans och prestens egendom
lärer tillika följt med, men det skall marsken hafva
låtit sitt folk återbetala.

De sammankallade Rekboarne tilltalade derefter Carl
med stränghet. »Han ville sköfla dem i grund, om de
ej fölle till fota.» De lofvade lydnad och sluppo
med några penningeböter. -- Nu var julen inne, och
Carl red med sina män till Arboga.

Nerikesbönderne svuro honom äfven trohet, men skulle
dock erlägga böter, som fingo namn af <i>skumpeskatt.</i>
Medan Carl vistades här i trakten, kom bref från
Dalkarlarne och Carls fogde hos dem, Hans Mårtensson,
att de ville stå fäste med Erik Puke, samt lefva och
dö med honom. Marsken lät genast uppbåda mera folk,
som också samlade sig till honom både från Upland,
Östergötland, Småland och Vestergötland. Vesterås
var den bestämda mötesplatsen,

och härifrån drog marsken tjugondedag jul --
den 14 Januari 1437 -- norr ut att möta Puken och
Dalkarlarne.

Det var marskens afsigt att oförtöfvadt rycka in i
Dalarne. Men han måste snart ändra plan. Dalkarlarne
hade rustat sig med hast och gått ut -- som det
sades -- man ur huse för att gifva riket en
konung. Marsken hade ej ridit långt, förr än han fick
säkra underrättelser om sin fiende.

Norr om Vesterås är gammal bygd. Här ligger vester
om den mot söder flytande <sp>Svartån</sp> Skerike socken
och på östra sidan Skultuna samt närmast norr
derom Harakers socken. I jemnbredd med och öster
om den väg, som genom dessa socknar längs efter
Svartån löper söderut till Vesterås, går den stora
bergslagsvägen genom Romfartuna och Hubbo socknar ned
till Vesterås. Söder om Harakers kyrka går en väg åt
öster, som sammanbinder de båda ofvannämnde. Denna
löper norr om <sp>Mungasjön</sp> och herregårdarne
<sp>Munga</sp> och <sp>Åbylund</sp>. På ömse sidor om vägskälet söder
om Harakers kyrka ligga de gamla gårdarne Fröslunda
och Hasselbäck, hvilka biskop Peter i Vesterås år
1288 lemnade i utbyte mot Tiskasjöberg. Vesterut
från Häraders kyrka ligger <sp>Svanå</sp> bruk, och norr
om Svartån, som mellan Svanå och kyrkan flyter
i riktning frän vester till öster, utbreder sig
Hälleskogen eller Hällabyskog. Hälla är en by som
ligger midt emellan kyrkan och den af Svartån norr
om Svanå genomflutna Hällsjön.

Här i Hälleskögen hade Puke och Dalkarlarne slagit
läger och befästat sig med stora förhuggningar eller
så kallade »bråtar» och uppkastade skansar. Lemningar
af en sådan finnas ännu på en klippa å Åkerby egor
utmed <sp>Göttorpet</sp>, österut från Hälla by och norr ut
från kyrkan<footnote>
Mellan kyrkan och Åkerby ligger <i>Ulfvesta,</i> der man
funnit en runsten, som blifvit flyttad till Svanå,
bruk.</footnote>.

När nu marsken kom tågande med sitt folk och fick
underrättelse om den fasta ställning Puken intagit,
beslöt han, att draga sig åt sidan om Hälleskogen för
att komma mellan Puken och Dalkarlarne, och sålunda
afskära honom från hans säkraste stöd. Men vare sig
nu att marskens folk brann af ett allt för stort
stridsbegär och tog saken alltför lätt, som om de
blott haft en obetydlig fiende att göra med, eller
att det missförstått marskens befallning -- nog af,
en del gjorde ett anfall på en af förhuggningarna och
blef med förlust bortdrifven. Nät de kommo tillbaka
ur skogen, föll mörkret på. Marsken vardt mycket vred
öfver hvad som inträffat och lägrade sig med sitt
folk i angränsande byar samt utsatte förposter eller
hollare för att trygga sig mot ett möjligt anfall af
Puken.

Att det misslyckade anfallet varit af betydenhet,
framgår emot rimkrönikans vilja af hvad som följde på
detsamma. Carls omgifning rådde honom nemligen att
söka förlikning med Puken. »Kommen Erik och I till
orda», sade de, »så måtten I ännu varda goda vänner.»

Marsken ville till en början ej höra
talas derom, men gaf slutligen med sig.

Följande morgon sändes derföre bud till Erik
Puke med begäran om ett sammanträde. »Får jag
gisslan», svarade Erik, »så vill jag fara till
marsken». Han fordrade tillika marskens svåger
Nils Stensson och Herman Behrman till gisslan, och
sedan marsken bifallit hans begäran, kom man öfverens
om att sammanträdet skulle ega rum fredagen. Mötet
egde rum, och Erik Puke lofvade att ej mera stå emot
marsken. Många ord vexlades dessutom herrarne emellan,
och marsken sade till Erik: »Du har ofta lofvat mig
tro, men aldrig hållit ditt löfte, dock kan du ej
bevisa, att jag brutit mot dig!» Huru talet sedan
stäldes, finnes ej antecknadt, men med sin vanliga
öppenhet utropade Erik: »Det skall ej ske, att jag
vidare visar eder ovänskap!» -- Sedan aftaltes att
Erik med sitt folk skulle möta följande morgon vid
Harakers kyrka. Dermed skildes de åt och Puken red
tillbaka till de sina i Hälleskogen.

Erkebiskop Olof och biskop Thomas i Strengnäs hade nu
infunnit sig hos Carl, och omgifven af dessa samt sina
svenner och allt sitt folk red han följande morgonen
till Haraker. Det var ett förfärligt väder med stark
köld, storm och snöyra. Marsken och herrarne träffade
dock icke Puken; hela dagen förgick, utan att han
hördes af. Först mot qvällen kom Erik ridande. Marsken
sade då till honom: »Du höll ej det du lofvade i
går.» -- »Jag kan ej bättre», svarade Erik, »jag kan
ej råda öfver bönderna, men säg, hvar du vill att vi
skola möta dig, så skola vi komma i morgon.» Marsken
föreslog Vesterås, men detta afslogs af Puken. »Han
skulle aldrig få bönderna att begifva sig in i staden»
-- sade han. Marsken svarade då så brådt: »Men jag bär
för dem ingen fruktan; vilja de möta på en slätt,
så skall jag infinna mig; jag våndar, de voro fyra
gånger så många.» Dervid blef det. Man skulle mötas
följande morgon å Hofdista äng norr om Vesterås strax
vid Skultunavägen. Dermed skildes de åt den qvällen,
och marsken och herrarne drogo till Vesterås.

Men följande dagen blef intet möte af. Marsken
red ut på ängen tidigt om morgonen, men Puken kom
icke. Han och Dalkarlarne stannade vid Skultuna,
der de tillbringade följande natten. Ett bud från
marsken affärdades med det besked, att de följande
morgon skulle infinna sig å Hofdista äng. Marsken red
i följd deraf ännu en gång ut på den omtalade ängen,
der han väntade till middagen, utan att någon Erik
kom. Då sände Carl ytterligare bud till Erik med
förfrågan, hvarför han icke kom. Marsken visade
sig ytterst otålig, och hans farhåga, att striden
med Puken kunde få en alldeles oväntad vändning,
bekräftades af de underrättelser, som inlupo, att
Helsingar och Gestrikar voro på väg att förena sig
med Dalkarlarne. Var redan nu Pukens makt så stor,
att marsken ej kunde betvinga den med det folk han
hade med sig, så blefvo utsigterna till framgång
ännu mycket mindre, sedan Puken väl hunnit förstärka
sig. Utan tvifvel var det att

förutse ett anfall, som marsken må hända haft svårt
att med hopp om framgång möta. Något måste derför
företagas; blott ännu ett par dagar, och allt
hade varit för sent. Vi känna ej de medel, som nu
begagnades, och rimkrönikans framställning är allt för
partisk för att vara sann<footnote>
Ett ord från den motsatta sidan finnes bevaradt
till vår tid. Det talar om att de båda herrarne
förlikt sig med hvarandra efter Carls misslyckade
anfall på Pukens förhuggningar, och att de bekräftat
sin försoning med handslag inför altaret i Harakers
kyrka. Det är en folkvisa, som lemnar oss denna
upplysning. Så låter visan Carl Knutsson bekräfta
sitt tal om förlikning:

<poem>
»Här ståndar jag i min sidentröja
och i min sölfspända sko;
Krist svike den af oss i himmelrik,
Som sviker den andre i tro.

Så togo de hvarandra i hand
och följdes, i kyrkan in,
der lydde de på den heliga sång
och hörde messan till änd'.

Då räckte de hvarandra hvitan hand:
skulle vara hvarandras gäster;
icke annat visste Erik Pukesson,
än meningen var den bästa.
</poem>

Man finner, att i tiden närmast efter den, då
marsken och Puken stodo väpnade mot hvarandra och då
rimkrönikan sjöng högt den förres lof, röster höjdes
äfven för den senare.

En sägen går i Härakers socken att de båda herrarne
mött hvarandra vid en sten i skogen, som ännu kallas
<i>Pukestenen.</i> Enligt en annan sägen skulle Puken velat
gömma sig der, men då blifvit af Carl tillfångatagen.</footnote>.
Den säger emellertid,
att Erik sjelf infann sig hos marsken och båd om
ytterligare uppskof till påföljande morgon. Marsken
skall då hafva svarat kort och bestämdt: »Rid till
dem igen och säg dem, att efter de ej vilja komma
till mig, så skall jag komma till dem.»

Naturligtvis var det hans mening att genom detta tvära
tillkännagifvande göra intryck på sin motståndare
och skrämma honom, och afsigten lyckades. Erik säges
hafva bleknat vid marskens ord. Han insåg å sin sida
faran af att inlåta sig i strid med Carl och dennes
öfvade folk, som sannolikt till största delen bestod
af ryttare, innan han fått förena sig med de väntade
Helsingarne och Gestrikarne. Det var helt säkert
medvetandet om denna sin underlägsenhet att möta
Carl, synnerligast i en strid på öppna fältet, som
gjorde det till en nödvändighet för honom att genom
hvad medel som helst draga ut på tiden. Härutinnan
hjelptes han öfver förväntan af den motgång,
Carl hade, då hans folk anföllo förhuggningen på
Hälleskogen, hvarigenom hos denne stadgades tron på
hans fiendes öfverlägsenhet, må hända också af de
hos Carl närvarande herrarne, hvilka helst ville i
godo uppgöra saken. Nu var det omöjligt att längre
uppehålla Carl, nu skulle det verkliga förhållandet
uppenbaras, och den korta tiden tillät ej att vidtaga
några mått och steg, ty Carl kunde vara hos bönderna
lika snart som Erik sjelf.

Dyster i hågen red Erik den gången från Carl. Denne
vände sig till herrarne, som voro hos honom,
och tillkännagaf sin afsigt att draga ut mot
bönderna. Herrarne yttrade ännu sin önskan att så
vidt möjligt var i godo få saken afgjord, för att ej
onödigtvis

utgjuta blod. Men tidigt följande morgon var
marsken med sitt folk vid Skultuna kyrka.

Här tilltalade han bönderna: »Minnens I,» sade han,
»att I hylladen mig för höfvidsman?» Bönderna jakade
dertill. »Men I hafven det illa hållit», fortsatte
marsken, »eftersom I viljen lefva i örlog med
mig. Hafven I nu lust, så vill jag slåss med eder
alla!» Marsken var vred, hans ögon flammade, och de
glänsande harnesken och vapnen blänkte i solen. Det
var ej rådligt för bönderna att gifva sig i en sådan
lek. De började bedja om nåd. Efter mycket bedjande
erhöllo de tillgift och befallning att åtskiljas samt
begifva sig till sina hem.

Erik Puke och Hans Mårtensson redo sedan efter marsken
till Vesterås. Det skedde dock först sedan Erik fått
marskens lejdebref, som var försäkradt af flere herrar
och äfven af erkebiskopen och biskop Thomas. Pukens
vänner afrådde honom det oaktadt att begifva sig
intill staden midt ibland sina hätska fiender, men
Erik svarade; »Bland hederliga män har jag intet att
frukta», och begaf sig på väg. Om hvad som derefter
tilldrog sig i Vesterås äro underrättelserna dunkla
och hvarandra motsägande. Det säges att vid ett
samqväm om qvällen Hans Mårtensson vid bordet, der
det gått fritt till och der ölet ej sparades, börjat
tala om de sista tilldragelserna. Det ena ordet gaf
anledning till det andra, och till slut, tydligen som
genmäle på något af motpartiet framkastadt yttrande
om den snöda utgången af Pukens strid mot marsken,
yttrat: »Man tror att allt nu är slut, men vi bönder
mena ej alldeles så. När Dalkarlarne och Helsingarne
komma tillsammans, hafva vi ännu ett ord att säga!»
-- Tvänne riddare hörde detta yttrande och buro det
till marsken, som följande dagen lät fängsla den
djerfve talaren.

Den dagen afgjordes också Erik Pukes öde.

Marsken med erkebiskopen och rådsherrarne voro
församlade i svartbrödramunkarnes klosterstuga,
och der skulle nu saken mellan Carl och Erik Puke
afdömas. Som vanligt sade Puken sina tankar rent
ut, och häftigheten i hans sinne tilltog i samma
mån som han fann, att fa af de närvarande herrarne
ville lyssna till honom. Under det man som bäst var
inbegripen i samtalet, spridde sig ett så elakt os i
klostersalen, att alla önskade sig derifrån. Marsken
föreslog då, att man skulle begifva sig upp på
slottet, för att der afsluta förhandlingarna. En sägen
gick sedan, att oset var med flit tillstäldt af Carl,
för att få sin farlige motståndare förflyttad till
slottet, der han hade honom helt och hållet i sina
händer.

På slottet fortsatte Erik i samma anda som förut,
och tanken på att möjligen något förräderi låg under
alltsammans förbittrade hans sinne ännu mera. Det
var ganska lätt för en lugnare man att förleda
den hetlefrade herren till ord, som kunde störta
honom. Om så var, eller om han opåkalladt framkastade
sina hotelser, är obekant, men nog af, marsken reste
sig hastigt upp och beväpnade män

inträdde, som grepo Erik Puke. Sjelfva erkebiskopen
skall hafva gifvit sitt bifall dertill.

Erik fördes till Stockholm att dömas af drotsen. Hans
Mårtensson släpades kring Vesterås gator och blef
sedan steglad. I en folkvisa, som sjöngs om Erik Puke,
heter det om hans ankomst till Stockholm och slut:

<poem>
Så förde de honom den gatan fram,
der folket stod allra mest.
Och ute så stod den svenske drots,
han gladdes fast åt denna gäst.
<tab>I Dalom der kommer han aldrig.

»Hvadan kommer oss denna gäst så rik,
som håller på gångaren grå?
Det är för visst Erik Pukesson,
han i dag sitt lif låta må!»
<tab>I Dalom der kommer han aldrig.<footnote>
Slutet af den här ofvan i noten anförda folkvisa.</footnote>
</poem>

Drotsen dömde Erik Puke till döden, och domen gick
i verkställighet i slutet af Mars eller i början af
April 1437.

Så var då Carls farligaste motståndare borta, farlig,
emedan allmogens kärlek hängde vid honom, såsom
frihetshjeltens vän. Dalkarlarne och Helsingarne
vände vid underrättelsen om hans död hem.

Men erkebiskopen greps af sorg öfver sitt brutna
löfte. Han sände bud till Rom att af påfven söka
befrielse från den skuld, han egde i Erik Pukes död,
och afhöll sig under sin återstående lifstid från
utdelandet af de heliga sakramenten, hvartill han
genom sin handling ansåg sig ovärdig.

Ännu djupare greps biskop Thomas i Strengnäs af
samvetsförebråelser. Stor och outplånlig var hans
sorg och den uttalade sig både i bref till Carl och
i sång. Han skall under hela sin lifstid hafva hållit
sig för en ärelös man. Ur hans visa om den försvunna
troheten må vi anföra följande:

<poem>
Det märke med sig
så fattig som rik,
eho som vill,
han segle eller ro:
han finner ej tro
i verldena till.

Tro är bortvänd
och fjerran sänd
i främmand' land;
du rid och sök
med hund och hök
båd i skog och strand.

Du, sök med makt
och all din akt,
ehvart du far,
tro fins ty värr
ej när, ej fjerr,
du varder dess var.

Det skedde i fjord,
tro gjorde ett mord,
hon rymde så bort.
Hon sitter och gråter,
hon kommer ej åter.
det hafver jag sport.

Fals och svik,
de finnas för dig
i hvarje vrå;
de finnas först,
der makten är störst
och mer förmå.

Fals, svik och flärd
de drogo sin svärd
och gingo i strid:
»sanning och tro,
de måga ej bo
i verldena vid».
</poem>

<poem>
Drif falskhet bort,
som dig hafver gjort
så stor orätt.
tag Gud till hjelp
och nederstjelp
den fula vätt (troll).

Han är ju säll
som fals ej qväl
evinnerlig!
Håller du tro,
du får visst bo
i himmelrik.
</poem>

<b>Herremötet i Strengnäs.</b>

Med Erik Pukes afrättande var visserligen den
farligaste af Carl Knutssons motståndare undanröjd,
men derför blef det icke lugnt i landet. Dalallmogen
fortsatte upproret, Vermländingarne följde deras
föredöme, »alla bönder mente sig fria vara» -- hette
det. Dertill kom den fiendskap, som nu yppade sig
mellan rikets båda högsta embetsmän, marsken och
drotset, Carl Knutsson och Christer Nilsson. Vi få
strax härom tala närmare.

Emellertid hade man fått full visshet om att konungen
verkligen var i lifvet, och herrarne samlades till
ett möte i Strengnäs vid Palmsöndagstiden 1437. Här
beslöts att hålla Kalmaredagtingan af 1436 och att vid
midsommarstiden samlas i Kalmar, dit äfven konungen
skulle komma, och der skulle »förbättras hvad som
i Söderköping brast». Dessutom stadgades också här
åtskilligt rörande allmogen, som är synnerligen
upplysande för dessa tiders förhållanden. »Ingen
bonde -- eller skattebonde, som han numera börjar
kallas till skilnad från frälsebonde -- fick lägga
under sig mera gods, än som han var fullsutten på,
och halfva afraden af den utarrenderade jorden skulle
tillfalla kronan; ingen frälsebonde eller bondes
landtbo kunde förvärfva skattegods utan genom arf;
de bönder och landbor, som under senaste tvedrägt rymt
till städerna, skulle antingen flytta tillbaka till de
gårdar de förut bebott eller ock taga tjenst på landet
och icke längre tillåtas att lättjas i städerna; barn,
födde på landet af bönder eller landtbor, skulle icke
få skiljas från sina föräldrar utan deras goda vilja
och samtycke; ingen som ihjelslår någon med vilja
eller förakt, skulle njuta kyrko- eller klosterfred;
inga hästar eller ätliga varor skulle vid 40 marks
vite och varans förbrytande få föras från Upland
eller Södermanland. Slutligen förbjöds all enskild
fejd mellan undersåtar vid förlust af lif och gods,
hvar och en skulle bruka lag och rätt.»

Man förvånar sig med skäl öfver sådana stadganden
och frågar: skedde det för att afhjelpa de svåraste
af de missbruk, som under de föregående tiderna
inrotat sig och framkallat allmogens missnöje,
eller var det ett försök af herrarne att träda i
utländingens fotspår och föra bönderna i träldom? Var
det förra en nödvändighet, så lärer det icke heller
kunna förnekas, att de svenske herrarne ej hade något
synnerligt emot att efterfölja de tyske förtryckarne,
åtminstone gjorde de sällan af fri vilja något för
allmogens väl. Det fans numera ett herreintresse,
som var motsatt mot böndernes, och detta senare hade

icke på detta möte någon målsman. Om också ingen bland
dem kunde förneka den makt, som allmogen bildade,
fans dock ännu ingen, som ville göra gemensam sak
med allmogen. Väl började Carl Knutsson betrakta sin
gamle frände, Christer Nilsson, med misstänksamma
blickar, och båda ville väl begagna allmogen, men ej
göra allmogens sak till sin.

En förelöpare till striden mellan båda dessa herrar
visade sig vid detta möte i fråga om Stockholms slott,
som vi veta att båda innehade. Men saken afgjordes så,
att drotsen fick Nyköpings slott, och marsken behöll
Stockholms slott ensam, så att hans vilja segrade
i hufvudsaken, enär han innehade rikets vigtigaste
slott.

Efter mötet i Strengnäs redde sig herrarne att fara
till Kalmar. Men när de som foro sjövägen kommo
till Idasund i närheten af Vestervik, fingo de
underrättelse från konungen, att han ej kunde infinna
sig i Kalmar förr än senare på året, i September.

Marsken hade tagit landvägen och hunnit till Högsby,
då bref mötte honom från Christer Nilsson och herrarne
i Kalmar, att konungen ej skulle komma till mötet,
hvarför ej detta kunde komma till stånd, och drotsen
båd tillika att marsken ville invänta honom och de
öfriga hernarne i Skeninge.

Efter hvad rimkrönikan gifver vid handen, blef dock
icke något möte i Skeninge af, utan drotsen och
erkebiskopen äfvensom biskop Magnus Tavast i Åbo och
Hans Kröpelin begåfvo sig till Danmark, »och mente
sig ej åter till Sverige draga, förr än de konungen
med sig hafva.» Detta sporde marsken i Skeninge,
dit han begifvit sig.

I Danmark fingo de fyra herrarne »tidender ramma»,
som visade dem, att stämningen der var i hög grad
fiendtlig mot konungen. »Konungen tog slotten
af danskarne», heter det, »och gaf dem åt sina
'fadder'<footnote>Släktingar.</footnote>; han ville gripa och slå de danska och
ämnade de svenska samma öde.» Drotsen och erkebiskop
Olof stannade i Lund, men biskop Magnus och Kröpelin
fortsatte vägen att träffa konungen.

Konungen hade tidigt på året, så fort isen bröt upp,
begifvit sig till Preussen, der han underhandlat
med ordenshögmästaren om hjelp emot sina upproriska
undersåtar. Derpå kunde väl ej högmästaren ingå,
men han lät tvänne skepp ledsaga konungen till
Gotland. Med undsättning från Pomern ämnade konungen
tvinga Danmark att erkänna hertig Bogislaw för
konung. Han låg med sin flotta vid Rügen, färdig
att afsegla, då sändebud kommo från Danmark med så
starka föreställningar om danska folkets rätt att
efter hans död välja sin konung, att han afstod från
sitt företag. Han återvände då till Danmark och skall
hafva tillbringat vintern 1437--38 på Vordingborg.

Förmodligen var det här som de svenska herrarne
träffade honom. De förklarade för honom, att om
han ville hålla Kalmaredagtingan, skulle han fritt
få Sverige åter, men derpå gaf konungen ingen akt;
dock

lofvade han att följande sommar möta i Kalmar. Med
detta besked måste herrarne återvända. Drotsen och
erkebiskppen hade redan förut från Lund återvändt hem.

<b>Osämjan mellan Carl Knutsson och Christer Nilsson.</b>

Just som Carl Knutsson befann sig på nedresan
till Kalmar, fick han underrättelse om att allmogen
i Dalarne och Vermland gjort uppror. Dalkarlarne
hade stormat mot Vesterås och slagit ihjel Carls
fogde Bengt Gunnarsson, den tappre och raske
försvararen af detta slott mot Erik Puke; så hade
också Vermländingarne gjort med sina fogdar. Marsken
skref bref till bönderna, att de skulle afstå från
sitt företag, men de aktade ej derpå, utan sade,
»att de icke frågade efter marsken».

Emellertid gick sommaren med sina underhandlingar,
hvilka upptogo marsken lika mycket som de herrar,
hvilka farit till Danmark. Utan tvifvel var det
dessa herrars afsigt att, såsom rimkrönikan säger,
få konungen till Sverige, men för att tukta Carl, som
redan i sjelfva verket var dem för mäktig. Det var
derför maktpåliggande för Carl att med uppmärksamt
öga följa dessa herrars alla åtgöranden. Det är
också sannolikt, att drotsen hade sin hand med i
de upproriska rörelserna i Dalarne och Vermland,
och att Carl visste derom. Derför finner man det
helt naturligt att han icke genast drog upp mot
de upproriske, utan framdrog saken till allmän
öfverläggning i rådet. Han ville åt sjelfva hufvudet
för rörelsen.

Rådet samlades till ett möte i Arboga i November
1437. Här uppträdde Carl och yrkade på de strängaste
åtgärder mot allmogen. Rådsherrarne afstyrkte, »det
vore bättre att dagtinga, faran för marsken sjelf
vore för stor». Rimkrönikan låter rådet i allmänhet
svara, men man tycker sig se den gamle drotsens
förstälda vänlighet skymta igenom. Åtminstone kan
man antaga, att det var på honom Carls ögon föllo,
då han svarade: »Faran blir min och jag vill med
Guds hjelp ställa så, att mina der ingen skada få.»
Herrarne bådo honom utveckla sig närmare och marsken
fortfor: »Julenatt menar jag vara i Hedemora och så i
Tuna och der skall jag så hviska<footnote>
Rimkrönikan har ordet: <i>runa,</i> som betyder hviska,
tala om hemliga saker. Man vore färdig att tro,
det Carl just genom användandet af detta ord ville
häntyda på drotsens hemliga stämplingar bland
bönderna deruppe.</footnote> med bönderna, att
de mista både hand och fot, och jag måtte få lugn;
derifrån rider jag till Mora och in i Vermland och
håller samma lek, ty utan allmogen får någon aga,
lyder den oss aldrig i våra dagar.» Detta syntes
göra intryck på herrarne och man började bedja
marsken påskynda sin räfst, men drotsen tog då
till orda. »Jag vill dock först försöka», sade han,
»om jag kan på något sätt bringa saken till ända;
jag vill skicka mina bud upp till Dalarne, och hvad
svar jag får derifrån, skall jag genast meddela eder,
min son.» -- Carl lät blifva dervid och dermed slutades
herremötet.


Innan Carl hade lemnat staden, kallade honom dock
drotsen till sig och sade: »Son, nu kunde jag, om
jag ville, göra dig mycket illa!» -- »Huru skulle det
ske?» invände Carl, fullkomligt bibehållande sin
lugna hållning och den höfviska vördnad, som han
alltid visade sin gamle frände. »Jag vill säga dig,
min son», svarade drotsen, »att alla klaga öfver dig,
både biskopar och riddare, köpstadsmän och bönder!» --
Marsken svarade: »Jag vet mig ej hafva dem ondt
gjort, förlåte dem Gud, som vålla mig detta, ty de
göra mig orätt!»

Dermed skildes herrarne, men icke såsom vänner.

Marsken red till Stockholm, der han tillbringade
julen och dit kom bud från drotsen, att han lyktat
underhandlingen med Dalkarlarne, och att utsedde
från dem skulle infinna sig i Enköping med sådan
fullmakt, att hvad de sade på hela Dalarnes vägnar,
det skulle vara sagdt. »Ty beder jag eder, käre son»,
så slutade drotsen sitt bref, »att I ock må vara der,
och att I riden dit med få hästar, att vi allmogen
ej förgästa.»

(Marsken red för den skull till Enköping, och så fort
han kom dit, bjöd drotsen honom till sig. Marsken
gick, och drotsen tog emot honom med all möjlig
vänlighet och bad honom »komma häll och säll». Efter
måltiden gick man till klosterstugan, der herrarne
af rådet voro samlade. Här började drotsen orda
vidlyftigt om Dalkarlarne och deras klagomål mot
marsken. »Vi hafva i dag», sade han, »hört de ord,
som Dalabönderne framfört. Med Guds hjelp blifver
det väl godt, dock säga de alla, att de aldrig mer
vilja gifva skatt till eder. För det första klaga de
deröfver, att de efter förlikningen vid Skultuna, då
de redo till Vesterås, der förlorade sina hästar; för
det andra har genom edra svenner det ryktet utbredt
sig bland dem, att I ville rida dit med 1,000 hästar;
Bengt Gunnarsson, säga de, var en hård man och ville
förderfva dem, derför slogo de honom.» För hvarje
punkt i talet tillade den gamle mannen, »att bönderne
aldrig mer ville svara marsken och aldrig mer lyda
honom».

Sedan drotsen slutat, svarade marsken punkt för
punkt. »Riksens råd må väl veta», sade han, »om jag ej
lät leta efter deras hästar; allt hvad som var deras,
fingo de igen, och det var mig ledt, det vet Gud, att
de der en enda penning miste. Hvad ryktet bettäffar,
som mina svenner utspridt, så må de svara derför, de
befinna sig nu här. Hvad de säga om Bengt Gunnarsson,
så ligger deruti intet skäl för dem att slå honom, och
jag vill med lif och gods svara för hvarje klagomål
mot honom. Utan att man med rätta skäl öfverbevisar
mig, skola de både lyda mig och gifva mig skatt!» Så
slutade marsken. Men hotet i de sista orden fullföljde
han, då han märkte att drotsen förblef svarslös,
i det han tillade: »Jag låter mig ej så afkasta,
må alla mina vänner döma öfver mig!»

Drotsen både bleknade och suckade vid marskens
kraftiga svar. »Jag räds, här vill ej godt af varda»,
sade han. Men derefter vardt

intet taladt den dagen. Följande dagen skulle de åter
sammanträffa, och då skulle saken med Dalkarlarne
afgöras.

Tidigt på morgonen kallade drotsen marsken till sig
och föreslog, att man skulle hålla sammanträdet i ett
rum, der blott några få kunde inkallas, ty om många
hörde böndernes klagan, kunde förlikningen blifva
vanskligare. Men marsken afböjde tvärt det listiga
förslaget. »Käre fader», sade han, »låt dem komma,
ju flere desto bättre; jag unnar alla att erfara,
om jag är så ond, som man säger mig vara. Kallen dem
hellre ut på torget, att alla må höra både tal och
svar!»

Emellertid samlades man i en stuga, som ock lätt
kunde låta sig göra, då böndernes befullmäktigade
väl ej voro så synnerligen många. Här sporde nu
marsken bönderne till, hvad de hade att klaga mot
honom, och bönderne svarade, att de hade intet
att klaga, och drotsen uppmanade dem att gå ut och
öfverlägga innan de svarade, och detta upprepades
tre gånger. Bönderne gingo ut och rådgjorde, såsom
drotsen sade, men deras svar blef detsamma: de hade
intet att klaga på marsken. Slutligen frågade marsken,
om bönderne ville hafva saken hänskjuten inför rätta,
men bönderne svarade, »att nåd vore bättre än rätt
och den stund de alla finge behålla lifvet, skulle de
lefva efter hans vilja och aldrig mer emot honom stå.»
-- Här vann således marsken en fullständig seger öfver
sin gamle frände. Saken afgjordes slutligen så, att
Dalkarlarne skulle plikta, fasta och bota för dem,
som de ihjelslagit, och de utfäste sig att betala
skatten till Kyndelsmessan.

Dermed skildes man åt.

Uppenbart är af rimkrönikans framställning, rörande
Dalaupproret, att den gamle, sluge Christer Nilsson
hade sin hand med deruti, ehuru han förstod att draga
sig ur spelet, när det blef dåligt. Att han icke
heller var främmande för Vermländingarnes uppror,
är allt för troligt.

Marsken red från Enköping till Stockholm och här
fick han underrättelse om att Vermländingarne
under anförande af en vid namn Torsten Ingelsson,
som förut varit bland Carls svenner, tågade mot
Örebro. Marsken skref genast härom till drotsen och
båd honom om hjelp och råd. Drotsen svarade undvikande
och rådde till dagtingan. Ännu en gång skref marsken
till honom och förestälde honom faran af dröjsmålet,
hvarunder de upproriske förstärkte sig, men drotsen
svarade blott, »att hans embete ej kräfde något örlog
med dem opstinga, ty vare bäst att dagtinga».

Så började marsken rusta sig. Till höfvidsman för
sitt folk satte han Arvid Svan, densamme som vi sågo
vid Engelbrekts sida. Knappt hade dock denne aftågat,
förr än bref kom till Carl från fogden på Örebro med
underrättellse att Vermländingarne voro i antågande
mot Örebro. Detta nödgade honom att sjelf skynda dit,
och ridten gick genom natt och dag. När han kom till
Örebro, fick han höra, att Arvid Svan redan skingrat
bönderna, men att dock Torsten ännu hade trenne härad
med sig. Desse drogo sig dock tillbaka och Svan

följde efter, uppmanande vid alla tillfällen bönderna
att afstå från upproret.

Han syntes också hafva god framgång, ty många lyssnade
till hans råd och hyllade marsken. Men när han kom in
i Jösse härad, fick han höra att en stor här af bönder
samlat sig på ett näs, der de förskansat sig med stora
förhuggningar. I bondehären voro många äfven af dem,
som förut lofvat marsken lydnad, och bönderne voro
väl sju gånger manstarkare än marskens folk.

Arvid Svan med sina ryttare lät emellertid den stora
bråten vara i fred och red ned på isen, hvarifrån
han ville anfalla bönderna. Medan de redo fram mot
stranden, talade Svan till sitt folk. »Vi vilja anropa
Sanct Göran», sade han, »den ryttare, som nu är goder,
han tänke på sin moder!» -- När de kommo så nära, att
bönderne kunde höra dem, lät Arvid ropa till dem, »att
de skulle gifva sig under marskens nåd». Men bönderne
förtröstade på sitt stora antal och ropade tillbaka,
»att de nog skulle skydda sig; vågade marskens folk
ett anfall, så skulle de finna bönderna färdiga till
strid».

Då höggo ryttarnfe sporrarne i sina hästar och det
gick som ett stormmoln öfver isfältet. Ju närmare
de kommo stranden, desto omöjligare visade det sig
att kunna verkställa anfallet till häst. Ryttarne,
eller hofmännen, som de på denna tid kallades, måste
sitta af och till fots rycka upp på näset. Med kraft
och mod anföll Arvid och hans afsuttna ryttare,
men bönderne voro också stridsdugliga karlar, och
dertill så öfvervägande till antalet, att striden
blef ganska het. Marskens folk var dock mera öfvadt
och bättre sammanhållet, så att det snart visade sig,
att segern lutade åt deras sida. Bönderne började fly,
och vissheten om segern lifvade marskens folk till de
yttersta ansträngningar. »Slå död! slå död!» ropade
de och jagade efter bönderna, som kastade ifrån sig
sina vapen och påsar och lupo till skogs. Omkring
120 bönder stupade; alla deras hästar och slädar med
matvaror föllo i segrarnes händer.

Efter detta nederlag hyllade Vermlandsallmogen
marsken och stod sedan troget vid hans sida. Upprorets
anförare, Torsten Ingelsson och Jösse Hansson, blefvo
genom den raske Arvid Svan gripne och brände på bål.

Med sådana tidender återvände Arvid Svan till Carl
Knutsson.

Vi hafva sett striden begynna mellan Carl och hans
frände, riksdrotsen Christer Nilsson. Det var ej en
strid, sådan som den Erik Puke förde. Det var ej den
förolämpade mannens strid, öppet tillkännagifven
och lika öppet utförd, det var, om vi så få säga,
en strid med nedfäldt hjelmgaller, en strid som
aldrig tillkännagafs, men som visade sin tillvaro
omisskänneligt, oaktadt allt yttre sken af vänlighet
å ena sidan och vördnad å den andra.

Hvardera af de stridande var omgifven af anhängare,
och den ene var för mäktig för den andre, de
trifdes ej vid hvarandras sida. Derför måste den ene
undanträngas. Att drotsen var den anfallande

bevisar i sjelfva verket, att marsken var den mäktigare
och stod i vågen för den sak, som Christer Nilsson och
de äldre herrarne och prelaterne i allmänhet kämpade
för. Men deras sak var icke fosterlandets. Derigenom
må hända mera än i följd af inre klart medveten
böjelse kom Carl Knutsson att stå i spetsen för de
fosterländska sträfvandena.

Men huru försigtigt än drotsen gick till väga,
huru han än sökte ställa sig liksom i lä och göra
sig oåtkomlig, fast yxan gick och röjde hans väg --
marsken ryckte honom allt närmare på lifvet. Nu voro
upproren stillade, nu beslöt marsken att pröfva sin
ställning mot drotsen sjelf. Hän vände sig, sedan
utanverken voro tagna, mot den fiendtliga borgens
hjertpunkt. Det skedde på ett möte i Arboga 1438.

Till Arboga samlades i slutet af Februari månad
en mängd herrar och prelater, sannolikt äfven
köpstadsmän och allmoge, så att mötet kan anses som
en riksdag. Här uppträdde marsken och sade, att,
som det blifvit honom sagdt, att alla unnade honom
illa, så ville han nu nedlägga sitt höfvidsmannaskap,
och han båd de församlade att de för Guds skull måtte
skilja honom från detsamma.

Då man med den kännedom historien i öfrigt lemnar om
Carl, hans maktbegär och ärelystnad, ej kan antaga
att han på fullt allvar ville nedlägga sin makt,
måste man här se ett försök af honom att pröfva
sina krafter, och då man svårligen vågar ett slikt
försök utan visshet om seger, är detta Carls beteende
ett bevis på, huru viss han sjelf var om styrkan af
sin ställning gent emot sin motståndare. Men något
mera än detta ville han. Tryggheten af hans makt borde
bevisas inför hans motståndare. Christer Nilsson borde
sjelf se och erfara, huru föga utsigt det fans att
kunna rubba densamma. Rimkrönikan framställer också
ganska otvetydigt, att marsken tänkte på drotsens
ord till honom om den allmänna oviljan, och att just
detta var orsaken till hans uppträdande.

Efter en kort öfverläggning svarade de församlade:
»Herr marsk, vi bedjom, varen ej vred, men vi hafvom
alla svurit eder en ed, och den viljom vi vara trogna,
vi viljom alla eder för höfvidsman hålla, så länge
Gud unnar oss lefva, till den dag vi konung få och
vi mågom veta, huru konung Erik kan gå. Icke hafven
I svurit oss så slätt att hjelpa oss hålla vid laga
rätt.»

Svaret innebar den fullständigaste seger för
Carl. Drotsen måste förödmjukad draga sig
tillbaka. Men följden af alltsammans blef, att
drotsens fiendskap mot Carl ännu mera ökades.

Nu tillstundade det af konungen föreslagna mötet i
Kalmar och frampå sommaren begåfvo sig de svenske
herrarne på väg.

Bland dem som ämnade sig dit, var äfven erkebiskop
Olof, men han dog på nedresan, sedan han kommit
till Nyköping. Det sades att han dött af förgift, som
skulle ha blifvit honom gifvet i mandelmjölk. En
förnäm herre skulle hafva skickat honom mandelmjölken
såsom en mycket dyrbar anrättning. Namnet på den
förnäma herren förtiges, och man har således full
frihet att gissa, såsom ock alla

historieskrifvare gjort. Det synes dock högst
osannolikt, att det skulle hafva varit Carl Knutsson.

I början af Juli möttes fullmäktige från både
Sverige och Danmark i Kalmar. Konungen sjelf kom
dock icke. Han seglade till Gotland förbi staden,
fastän han denna gång icke hindrades af vinden. Bland
de danske herrarne voro erkebiskopen i Lund Johannes
Laxmand, Erik Krummedik, Olof Axelsson och Mårten
Jönsson de förnämste. På svenska sidan voro närvarande
biskop Nils Ragvaldsson i Vexiö, drotsen och marsken,
Nils Erengislesson, lagman i Södermanland) Bengt
Stensson, lagman i Nerike, Bo Stensson, Carl
Christersson (Vasa), drotsens son, Magnus Green, Nils
och Johan Stenssöner, Birger Trolle och Ragvald Puke,
Erik Pukes broder, utom många andra.

Genom danska rådet lät konungen skriftligen
framställa sina fordringar. De gingo hufvudsakligen ut
på att allt skulle blifva som det var före Engelbrekt,
och de svenske rådsherrarne ansågo dem riktade mot
föregående öfverenskommelser samt emot rikets lag och
frihet. -- Konungen förklarade, att rikshöfvidsmannen
och rådet tillvällat sig en makt, som dem ej tillkom,
då de konungen oåtspord bortgifvit län och tillsatt
slottshöfvidsmän. Han fordrade nu, att alla slott och
län skulle till honom öfverlemnas, innan han ville
efterkomma den förut i Kalmar ingångna förlikningen
eller ingå någon ny. Denna konungens fordran
afslogs af Carl Knutsson, så vida icke konungen
ville inkomma i landet samt mottaga riksstyrelsen
och efterkomma förlikningen. Då skulle land, slott
och alla konungsliga rättigheter stå honom öppna och
fria. Härpå kom aldrig från konungen något svar.

På detta möte arbetade man äfven på unionens
förnyande och förbättrande. Den 9 Juli upprättades
en ny förbundsakt. Den innehåller hufvudsakligen
detsamma som den gamla unionsurkunden från Margaretas
tid, men har ett nytt och vigtigt tillägg. »Efter
konungens död» -- heter det -- »och sedan rikenas
fullmäktige sammankommit till nytt konungaval, skulle
man, innan detta val företages, först öfverväga,
om det vore bättre att välja en konung öfver alla
tre rikena, eller om hvartdera riket skulle hafva
egen konung. Dock skulle äfven i sistnämnda fall den
gamla förbindelsen om ömsesidig hjelp och samfäldt
understöd framdeles förblifva gällande.»

Tillägget innehåller, som man finner, möjliggörandet
af en upplösning af unionen. Likväl har förbundsakten,
skrifven på pergament och försedd med underskrifter
och vidhängande sigill, fått namn af »unionens
förnyelse».

<b>Carl Knutsson riksföreståndare.</b>

Följande månaden samlade sig de svenske herrarne till
ett talrikt besökt möte i Telje. Här fattades vigtiga
beslut och i öfverensstämmelse med marskens vilja. Må
hända var det vid detta möte, som denne under en
liflig skildring af hvad konung Erik förbrutit sig mot

Sverige yttrade: »att så länge han lefde, skulle
konung Erik aldrig sätta sin fot i Sverige.»
Konungen klagar i ett bref följande året öfver
detta marskens yttrande, som han skall hafva fält
till Erik Nipertz, som då var konungens sändebud.

Det beslut herrarne här fattade innehöll, att konungen
inom tolf veckor skulle infinna sig vid Morasten
och svara på klagomålen; infunne han sig icke,
ville man aldrig mer erkänna eller lyda honom såsom
konung. Sinsemellan förbundo sig herrarne »att med lif
och gods försvara rikets rätt, lag, privilegier och
goda gamla sedvänjor emot alla som sätta sig deremot,
och de som undandrogo sig vid ett dylikt tillfälle
skulle straffas till lif, ära och gods». Förbindelsen
slutar med den vanliga eden: »Swa hjelpe oss Gud
och alla helgon!» -- Närvarande i Telje voro inalles
101 prelater, riddare och svenner af vapen. Förre
biskopen i Vexiö, Nils Ragvaldsson, hade nu blifvit
kallad eller såsom det hette, då det var en biskop som
kallades, <sp>postulerad</sp> till Upsala erkebiskopsstol. Han
deltog såsom postulerad erkebiskop i Telje möte. För
öfrigt voro der biskop Thomas från Strengnäs och
biskop Magnus från Åbo samt biskoparne från Linköping,
Skara, Vesterås och Vexiö. Bland namnen på väpnarne
märkas flera utländska namn.

När dessa förhandlingar voro afslutade, framträdde
drotsen inför rådet och klagade öfver sin förläning,
att den var för liten och ej tillät honom föra den
stat, som han borde och som hans embete kräfde. Den
förläning, som drotsen då ansåg för ringa, utgjordes
af Nyköpings slott och län, Viborgs län i Finland,
Simtuna, Thorstuna, Lagunda, Asunda och Hagunda
härad samt Roden, der Björnö ligger. Man kunde tycka,
att inkomsterna af allt detta borde förslå ett godt
stycke. Drotsen fordrade dock mera, och marsken
såsom rikets höfvidsman beviljade honom ytterligare
Gestrikland.

Sedan marsken sålunda villfarit drotsens önskan,
ville han bryta upp från mötet, men som åtskilliga
handlingar borde blifva försedda med hans sigill, lät
han sin skrifvare qvarstanna med sigillet och tillsade
drotsen, att skrifvaren skulle underteckna hvad han
(drotsen) befalte. »Jag nödgas fara till Stockholm»,
sade han, »för bröllopstillredelserna».

Carl hade friat till riddar Carl Ormssons på
Bjurum dotter, den sköna och fromma Katarina och
fått ja med slägtens vilja och samtycke. De mest
storartade förberedelser till bröllopet gjordes i
Stockholm, och biskopar och riddare och förnämlige
män inbjödos från allt riket att öfvervara denna
högtidlighet. Den skulle ega rum i början af Oktober.

Det var, såsom vi hörde Carl säga, för detta ärendes
skull, som han nödgades lemna herrarne i Telje. När
han hade dragit bort, lät drotsen uppsätta sitt
förläningsbref, men lät der ordet Helsingland inflyta
bredvid Gestrikland samt bekräfta brefvet med marskens
sigill.


Från Telje bröto emellertid herrarne upp till
Stockholm att öfvervara bröllopet, och marsken tog
emot dem med all ära och vänlighet. Om lördagen kom
bruden med sitt följe sjövägen öfver Mälaren. Hon
steg i land på Gråmunkeholmen, dit Carl begifvit
sig till häst, åtföljd af en ståtlig skara riddare
och svenner samt en stor mängd musikanter, pipare
och basunare. Hästarne pryddes af kostliga sadlar,
täcken och remtyg. Sedan bruden och hennes följe
stigit till häst, gick tåget, åtföljdt af musiken,
tillbaka till slottet, och gatorna voro ända till
trängsel fylda af menniskor, som ville se på ståten.

På slottet var ett präktigt gästabud tillredt. Borden
dignade under kostliga rätter och deremellan
bjöds mjöd och vin rikligen. Af vin nämnes
<i>claret</i> särskildt. Men äfven i slottsgemaken var
trängseln af de bjudna gästerna stor, och många
kunde ej få sittplats, när dansen och lekarna
efter måltiderna begynte. Till bröllopshögtiden
hörde äfven ringränning eller tornerspel, hvarvid
månget spjutskaft sprang sönder i de unge riddarnes
händer. Det fans ej ett rum i slottet, som ej var
fullt af menniskor, riddare och fruar och prelater
och svenner och jungfrur. Ståtligast af alla var dock
brudgummen sjelf. Carl fylde vid denna tid sitt 30:de
år och var således i sin ålders blomma. Hittills hade
också hans lycka varit i ständigt stigande. Nu var
han utom all fråga den mäktigaste i landet.

Men just derför lurade afunden omkring honom, och
månget öga, som bländades af prakten på Stockholms
slott under de åtta bröllopsdagarne, stod sedan
öppet för allt som kunde tjena till den firade och
uppburne mannens svärtande. I synnerhet fans det bland
bröllopsgästerna en, hvars blickar följde Carl med
en ovilja, som med svårighet kunde dämpas. Det var
drotsen Christer Nilsson.

Den gamle mannen plägade råd med sina anhängare,
huru man skulle kunna störta Carl. De tillkallade
så många af riksens råd, att de blefvo tolf, och de
öfvervägde rikets bästa och stannade vid det beslut,
att marsken borde skiljas vid riket och styrelsen
uppdragas åt drotsen. Detta uppsattes i skrift. Men
några af de tillkallade voro marskens anhängare och
uppenbarade för honom hvad som förehades.

När den märkeliga handlingen var färdig,
sammankallades rådet och alla de riksens män,
som befunno sig i Stockholm, och de sammansvurne
förklarade att de utarbetat ett förslag till rikets
gagn, men att saken var af den vigt, att de icke
kunde yppa innehållet, innan alla de närvarande
ville på heder och ära försäkra, att de skulle
befordra till verkställighet hvad som i skriften var
föreslaget. Drotsen steg genast upp och lemnade sitt
sigill ätt bekräfta den hemliga skriften, som han
vid heder och ära lofvade att hålla. Ordningen kom
derefter till marsken, och han tillfrågades om sin
mening.

Till de närvarandes öfverraskning sade marsken helt
tvärt: »Jag förseglar ingenting, hvarken stort eller
litet, förr än jag vet hvad det är! Men hvad I,
gode herrar, hafven gjort eller hafven i eder hug

att göra, det skolen I förkunna i Vårfru gillestuga,
der jag beder eder alla i morgon inställa eder.»

Tidigt följande morgonen samlades man enligt marskens
vilja i Vårfru gillestuga, och äfven köpstadsmän
och närvarande bönder voro ditkallade. Marsken
började mötet, i det han vände sig till drotsen och
högt sporde honom till, »hvi han så gjorde med hans
insegel?» -- »På god tro», fortsatte han, »lemnade jag
eder mitt insegel. I besegladen dermed Helsingland
från mig, och det gjorden I mig med ond list, utan
att jag deraf visste.»

Alla häpnade vid detta marskens tal, men han
fortsatte. »Jag kan ej längre hålla ut på detta
sättet», sade han, »jag vill veta, hvem som skall föra
styrelsen i riket, om det är jag, eller om jag skall
lefva på drotsens nåd. Den som vill hålla med mig,
han följe mig, de andre blifve hos drotsen qvar!» --
Dermed gick Carl ut ur gillestugan och fortsatte sin
gång upp på slottet. Men de fleste af dem, som voro
inne i gillestugan, följde honom; endast biskoparne
och några få af de andra stannade hos drotsen.

Man kan lätt tänka sig, huru desse herrar skulle
känna sig till mods, när de blickade omkring sig
och sågo huru fåtalige de voro. Ett sådant steg af
marsken hade man ej kunnat förutse. Han ville drifva
saken till det yttersta, och hans ställning var
sådan, att man hade föga utsigt att kunna stå honom
emot. Det enda, som återstod, var derför att göra
nederlaget så drägligt som möjligt. Man kom derför
öfverens att skicka bud till marsken och bedja honom
återvända till gillestugan. Budet träffade marsken
på slottet och framförde sitt ärende. »Biskoparne
bådo honom ej vredgas så; hade drotsen gjort honom
oskäl, skulle de använda all flit att tvisten måtte
blifva förlikt.» Sådan helsning medförde budet. Men
marsken var bestämd och gaf ett allvarsamt svar. »Han
hade», sade han, »all orsak att vara missnöjd med
drotsen, som ständigt arbetade på hans undergång,
fast han alltid haft lif och blod osparda i rikets
tjenst, medan drotsen deremot aldrig utsatt sig för
minsta fara.» -- »Dock vill jag», tillade han sedan,
»efter biskoparnes önskan besöka dem i morgon i
klosterstugan, säg dem det!» -- Med denna helsning
kom budet tillbaka till drotsen och biskoparne.

Följande morgonen sammanträdde på marskens
kallelse alla de i Stockholm närvarande herrarne
i klosterstugan. Här upprepade marsken hvad han
yttrat dagen förut och förklarade, »att han aldrig,
så länge han lefde, ville stå sjelf andre för riket.»
-- »Viljen I, att drotsen skall föra styrelsen, så
sägen det; då vill jag vara från styrelsen alldeles
frikallald!» Saken ändades så, att de fleste i rådet
förenade sig med marsken, som de formligen utvalde
till <i>riksföreståndare.</i>

Härutinnan måste drotsen och hans vänner finna sig,
och alla hyllade Carl såsom riksföreståndare. Carl
skulle såsom sådan ensam föra styrelsen och förläna
slott och län med råds rade. Det gick den gamle herr
Christer djupt till sinnes, att han nu skulle böja
sitt

hufvud och taga emot sina förläningar af sin unge
frände, som dittills blott stått vid hans sida
såsom innehafvande det andra embetet i riket näst
honom. Kalken var äfven bitter att tömma för drotsens
son, Carl. Men de beherskade sin vrede och lofvade den
nyvalde riksföreståndaren vänskap samt att hålla de
slott, hvilka de innehade, honom till handa. Drotsen
måste till och med hålla till godo med att se sina
förläningar förminskas med Gestrikland, som Carl tog
ifrån honom.

Detta egde rum i början af Oktober 1438.

Det är egentligen först ifrån denna tid,
som man i vår historia får höra talas om
en riksföreståndare. Engelbrekt valdes till
rikshöfvidsman, Carl sjelf blef i sin ordning vald
dertill, men man finner endast undantagsvis denna
benämning använd. Embetet -- om vi få kalla detta
höfvidsmannadöme så -- var nytt, det framkallades
af förhållandena och var till en början till sitt
skaplynne helt och hållet tillfälligt. Det synes,
som om man ansett det böra upphöra på samma gång med
den orsak, som framkallade detsamma. Sedan Engelbrekt
befriat riket och hemförlofvat allmogen efter sitt
första stora rundtåg om riket, då detta ännu var i
full strid mot konung Erik, blef han vald till rikets
höfvidsman, men sedan man börjat förlikningsarbetet
med konungen och sedan denne utnämnt drots och marsk,
upphör detta höfvidsmannaskap och Engelbrekt står
qvar endast som innehafvare af Örebro slott. När
man åter nödgades höja svärdet mot konungen och hans
fogdar, blef marsken rikshöfvidsman, men denna hans
egenskap står så helt och hållet bakom den af marsk,
att man i tidens handlingar sällan eller aldrig hör
talas om annat än »marsken». I rådet intager också
Carl Knutsson såsom marsk, äfven sedan han blifvit
vald till rikets höfvidsman, andra rummet, medan
drotsen såsom rikets första embetsmän intager det
första näst efter erkebiskopen och hans lydbiskopar.

Man har endast funnit ett par dokument från denna
tid, hvari Carl Knutsson till sin titel af marsk
vidfogar den af »rikesens höuitzman», men i båda
står hans namn på sin vanliga plats näst efter
drotsens. Allt visar, att rikshöfvidsmannatiteln var
en tillfällig titel, medan titeln af marsk var den
hufvudsakliga. Helt annat blef förhållandet efter den
öppna brytningen med drotsen. Det skulle hafva varit
stridande mot all god sedvänja, om Carl Knutsson i
sin egenskap af marsk velat uppträda som drotsens
förman. Men såsom riksföreståndare kunde han det.

Det är för öfrigt tydligt, att det var Carls
personlighet, som gaf hans riksföreståndarskap
betydelse. Men man bör märka den småningom skeende
öfvergången hos riksföreståndarskapet från att vara
något tillfälligt och öfvergående till att blifva
något bestående och stadigvarande. Efter denna tid
blir det en vanlig sak att i stället för drots eller
marsk, äfven om sådan finnes, se riksföreståndare
förordnade att föra styrelsen. Det blef sed att
riksföreståndare skulle regera konungalöst rike.


Men vi följa riksföreståndaren och de strider, som
nu förestodo honom.

Mot slutet af året begaf sig Carl till Vesterås,
och i följd af de underrättelser, som han här fick
af sina fogdar, att från Dalarne högst obetydligt
af skatten influtit och att alldeles intet af de
böter, som allmogen förbundit sig erlägga i bot för
marskens svenner, blifvit erlagdt, lät Carl genast
sitt folk samla sig i Vesterås. Härifrån ryckte han
strax efter mårtensmessan upp i Dalarne. Allmogen
var på Carls befallning samlad vid Gagnefs kyrka,
men de voro försäkrade om att oskadde få komma fram
och tillbaka. Riksföreståndaren talade till dem och
förestälde dem deras ofog, men gaf dem nåd, sedan de
lofvat utgöra skatt och böter. Från Gagnef red Carl
till Tuna och Hedemora och afhandlade med allmogen
på samma sätt, och bönderne svuro honom trohet.

Derefter lemnade riksföreståndaren Dalarne och red
åter till Vesterås, hvarifrån han skref till drotsen
om huru det gått honom i Dalarne samt bad honom i
början af nyåret möta i Söderköping. Dit kallade han
ock genom bud och bref de öfriga herrarne att rådgöra
om rikets bästa, om Kalmar och de öfriga slotten. Det
dröjde ej länge, förr än han emottog drotsens svar,
som afrådde det stora mötet, förebärande den
stora tungan för allmogen af de många hästarna.

Ungefär samtidigt kom bref från Nils Ragvaldsson,
som då var erkebiskop. Han bad att Carl ville möta
honom i Enköping, emedan han hade vigtiga saker att
meddela. Carl begaf sig derför till Enköping, och
der voro utom erkebiskopen flere herrar honom till
mötes, äfven Bengt Jönsson af Oxenstierneslägten,
Christer Nilssons måg, den ende i denna slägt, som
nämnes med loford. Så fort herrarne kommo tillsammans,
lät erkebiskopen Carl förstå att drotsen stämplade
mot honom. Carl förundrade sig deröfver. »Vi blefvo
i Stockholm», sade han, »väl förlikte, och sedan dess
har ingen sport, att jag med ord eller gerning gjort
honom emot.» -- »Det våller, att han ej fick behålla
sina län», svarade herrarne; »vi hafva förstått hans
fiendtliga sinnelag deraf, att han ej vill skilja sig
från sina svenner.» -- »Här äro ock flera», sade då
Carl med en viss skärpa i tonen, »här äro ock flera,
som ville hafva så många län som han; mera län får
han ej nu. Vi hafva svurit många eder att aldrig
anamma konung Erik, och vill drotsen troget stå oss bi
och ej något band mot riket binda, då vill jag gerna
skifta honom det bästa, lika visst som om han vore min
fader, det kunnen I säga honom uppenbart. Men der som
jag finner honom vilja gå mot riket och här indraga
konungen mot vår vilja och till vår skada, då sägen
honom fritt ut, att jag vill fara efter hans värsta,
som om han hade slagit min fader ihjel.»

Dermed vände sig Carl till Bengt Jönsson och sade: »Viljen I,
herr Bengt, sitta upp och rida till Nyköping samt framföra denna min
helsning till drotset.» Erkebiskopen och de närvarande
biskoparne förenade sig i denna anhållan med riksföreståndaren, och
riddaren svarade, »att


han ville gerna deras ärende fara». Biskoparne
uppsatte då ett bref om hvad riksföreståndaren sagt,
och dermed begaf sig herr Bengt till sin svärfader
på Nyköpings slott.

Carl red med sina män ginaste vägen åter till
Vesterås. Här drack han sin jul, omgifven af vänner
och fränder.

På Nyköpings slott satt gamle herr Christer och
omkring honom hans vänner.

Redan medan Carl var uppe i Dalarne hade hans
fiender samlat sig till Nyköping att tillsammans
med Christer Nilsson lägga råd, huru de skulle få
konungen in i riket och i grund qväsa den öfvermäktige
riksföreståndaren. Man såg här förnämligast Natt och
Dag-herrarne; Nils Stensson på Stegeborg, som var
gift med Carls syster Margareta, hans bröder Bo och
Bengt Stenssöner, som nu innehade Kalmar slott, den
senares son, den sorgligt ryktbare Magnus Bengtsson,
Engelbrekts mördare. Med dessa fyra, hvilka alla
förde Natt och Dag-vapnet, förenade sig drotsets
son, Carl Christersson, som innehade Ringstaholm,
och Magnus Green, höfvidsman på Borgholm och Öland. Se
der de förnämste i det förbund, som nu stod färdigt
att börja öppet krig med Carl!

Det var dagarne före jul, som riddar Bengt Jönsson kom
ridande fram emot Nyköping. Han släpptes in på slottet
och kom till tals med herr Christer, till hvilken han
framförde biskoparnes bref och helsningarna från Carl
Knutsson. Något afseende gjordes dock icke derpå från
de förbundne herrarnes sida. Tvärt om började man
rusta sig med kraft för att vara redo att mottaga
riksföreståndaren med spjut och svärd. Så väl Carl
Christersson på Ringstaholm som Nils Stensson på
Stegeborg skyndade att förse sina slott med allt som
var nödigt att kunna uthärda en belägring. Spanmål
och andra förnödenheter togos dervid, hvar de funnos,
utan att man var så synnerligen noga. Äfven enskilda
personer måste släppa till sin egendom och icke ens
kyrkoherbergena lemnades fria.

Strax på nyåret bröt Carl upp från Vesterås och red
söder ut nedåt Östergötland för att öfvervara mötet i
Söderköping, som skulle stå 14:de dag jul eller den
7 Januari 1439. Knappt kom hän ned öfver Kolmården,
förr än han fick bekräftelse på hvad herrarne sade
honom i Enköping. Från alla håll kommo klagomål till
honom öfver herrarnes framfart. Med missnöjda blickar
red han förbi Ringstaholm ned till Söderköping. Han
skickade bud till Nils Stensson med begäran att han
skulle infinna sig vid mötet, men herr Nils svarade,
att »först om han finge gisslan ville han komma;
hvad han hade gjort hade skett för konungens skull,
som han åter ville till riket hjelpa eller ock sjelf
stjelpa».

Thure Stensson (Bielke), Carls halfbroder, och trenne
andra herrar sändes enligt Nils Stenssons begäran
som gisslan, och så kom herr Nils till sin svåger i
Söderköping. »Hvi hafver du så upprest dig mot mig,
din vän och frände?» -- sporde Carl, och Nils svarade:
»Mig är sagdt, att du vill förderfva mig och mina
bröder och vänner».

-- »Slikt kan ingen man bevisa», genmälde Carl, »jag
har alltid velat edert väl och aldrig farit efter
edert värsta.» -- Rådsherrarne gingo emellan och en
slags förlikning ingicks, så att de båda fränderne
skildes till yttre måtto såsom vänner.

Innan Carl lemnade Söderköping, kom ett bud från
Christer Nilsson. Det träffade Carl på sjelfva gatan
och framlemnade bref från drotsen. Det innehöll,
att denne förbundit sig med Nils Stensson och dennes
bröder att med lif och makt arbeta för konungens
återinförande i riket. Drotsen hade ej infunnit sig på
mötet; detta var hans svar till riksföreståndaren på
hans och biskoparnes budsändning med Bengt Jönsson.

En flamma af vrede blixtrade ur Carls ögon, när han
läst brefvet. Tidigt följande morgon red han med sina
svenner ur staden och tog vägen vester ut, ämnande
sig åt Skeninge. Hans svåger, Nils Stensson, följde
honom ett stycke på vägen. Men det var ingen angenäm
ridt. Carl visste mer än väl, att förlikningen, hvarpå
svågern ingått, endast var honom så godt som aftvungen
och således föga att lita på, och när han lät tankarna
fara omkring bland de mäktige herrarne på slotten, såg
han i bakgrunden den mörka, ränksmidande gestalten af
sin gamle, oförsonlige frände, Christer Nilsson. Det
var nästan som om han känt sig bättre till sinnes,
när Nils Stensson tog afsked och skildes vid honom.

Med mörka tankar red Carl in i Skeninge. Det var
också ingen ringa fiende, han hade att bekämpa. Väl
voro dessa herrar ej så farliga som Erik Puke, ty de
hade ej bakom sig allmogen, såsom denne hade haft,
men deras förenade makt kunde dock blifva farlig
nog, i synnerhet om konungen fick lust att med kraft
understödja dem. Detta var dock ganska osannolikt,
och en kraftig och rask handling i rättan tid kunde
dessutom lätt gifva sakerna ett skick, som man ej
förutsett.

I Skeninge kallade Carl till sig en af sina svenner
vid namn Clas Lang, må hända densamme, som vi sågo
i Engelbrekts här, när han ryckte in i Bleking och
som der sattes till höfding på Ronneby. När Clas,
en rask och modig man, stod inför Carl, sade han
och såg honom in i ögonen: »Vill du våga något för
min skull? -- »Jag vill våga mitt lif för eder,
herr marsk», svarade Clas; »hvart I sänden mig,
så skall jag utföra eder vilja, eller ock skolen I
mig aldrig mera se.» Carl lät honom då förstå, att
det gälde drotsen, och att hän måste bemäktiga sig
hans person. »Var vid godt mod, herr marsk, sade
den raske Clas, »gif mig tillräcklig hjelp, och jag
hämnar eder!» -- »Välj sjelf bland mina svenner, hvilka
du vill!» gentog Carl. -- »Veten I, hvar drotsen nu är
att finna?» sporde åter Clas. -- »Jag vet för visso»,
svarade Carl, »att han nu befinner sig på sin gård
Räfvelsta!» -- »Gif mig då», sade Clas, »30 raska
svenner, och I skolen snart spörja goda tidningar!»

Clas fick, som Carl sagt, sjelf utvälja de raskaste
och pålitligaste bland svennerna, hvilka alla
antecknades på en lista, som

öfverlämnades till Carl. Han lät genast sammankalla de 30
till herberget, der han bodde, och stälde dem under
Clas Langs befallning. »De skulle lyda honom», sade
Carl, »i allt hvad han befalte». Svennerne lofvade
det. Tillika lemnade han Clas ett bref, som denne
skulle framföra till herr Christer. Omedelbart
derefter lät Clas blåsa till uppbrott. Med friskt
mod redo svennerne ut ur Skeninge.

Norr om Enköping ligga de tvänne långsträckta häradena
<sp>Simtuna</sp> och <sp>Thorstuna,</sp> skilda till större delen
genom en åt söder löpande bergås, längs hvilken från
Vansjön i Thorstuna härad Örsunds-ån flyter i sydlig
riktning, tills den nära häradets södra gräns böjer
sig åt öster, hvarpå den flyter i denna riktning genom
Alstasjön till Låsta viken, en vik af Mälaren. Utmed
östra gränsen af Simtuna härad ligger Altuna socken,
genomfluten af nämnde Örsunds-å. Sjelfva kyrkan är
byggd på en enstaka liggande bergkulle, utefter hvars
östra sida Örsundsån flyter till en liten sjö. Invid
denna sjö, på sluttningen af den nämnda bergkullen,
ligger Räfvelsta gamla gård.

Från Nyköping hade herr Christer begifvit sig till
denna gård, der han med sin husfru och sina män
firade julen. Det gick muntert till och ingenting
sparades vid de rika julborden, hvarken uppe hos
drotsen och hans fru, eller nere i borgstugan, der
hundrade svenner under skämt och sång läto bägarne
gå omkring. Plötsligt en eftermiddag stördes det
glada laget af väktarens lur, som gaf tecken, att
främmande nalkades gården. Det var en ensam ryttare,
som kom ridande. Väktaren lät honom stiga af och föra
sin häst i stallet, hvarpå han infördes i borgstugan.

Det var Clas Lang, som lemnat sitt folk ett stycke
från gården och ensam begifvit sig dit för att
utforska gården och dess folk. Han hade bref och
helsningar från riksföreståndaren och begärde derför
att blifva förd till drotsen. Det skedde, och drotsen
dröjde ej att bryta det mottagna brefvet. Det innehöll
blott några rader. »Käre fader», skref Carl Knutsson,
»I mågen veta, att jag nu är i Skeninge eller trakten
deromkring; om någon olycka kommer att drabba eder,
så skolen I finna mig der.» Ett leende drog sig
öfver drotsens anlete, när han läst brefvet, men
som han icke hade något att säga, drog sig Clas
tillbaka. Tillfället var ypperligt för att utföra
hvad han hade i sinnet. Drotsen och hans husfru
voro ensamma på gården och svennerne drucko om i
borgstugan. Litet emellan stannade Clas der han
gick omkring och gjorde sig bekant med gårdens och
byggnadernas läge. Han stannade och lyssnade, om han
skulle höra hästtraf, men timmarne gingo, och der
blef allt muntrare i borgstugan, och bägarne gingo
allt flitigare omkring, och den ena visan aflöste
den andra.

När tiden var inne, då Clas Lang väntade sitt
folk, skyndade han att öppna porten. Intet hinder
mötte. En del af svennerne rusade genast till
borgstugan för att försäkra sig om männen derinne,
några skyndade upp till drotsen. Denne höll just på
att af kläda sig för att gå till sängs och tänkte
minst af allt på att ett sådant besök

väntade honom, då han plötsligt hörde buller på
gården. Han lyssnade dertill ett ögonblick, men då det
var otänkbart, att någon fiende förorsakade det, lade
han ej vidare märke dertill, utan gick till sängs.

Knappt hade han dock lagt sig, förr än bullret
tilltog, det lät som rop af stridande nere ifrån
borgstugan och hastiga, kraftfulla steg af flera män
nalkades dörren till sofkammaren. Tanken på Carls bref
genomfor som en blixt den gamle herrens hufvud och
han aktade resa sig upp, då med ens dörren slogs upp
och främmande män inträngde i rummet. De rusade genast
fram till sängen, drogo upp den öfverraskade gubben
och förde honom med sig, halfnaken som han var.

Nedkommen på gården fick drotsen se, huru med allt
hängde tillsamman. Hans svenner hade till en början
med våld satt sig emot de anfallande, hvarvid tre
förlorat lifvet. Några hade tagit till flykten,
men de fleste voro fångna.

Men drotsen kastades i en släda, Carls ryttare satte
sig till häst, och så bar det af i ilande fart från
Räfvelsta gård midt i natten.

Så snart Clas Lang aftågat från Skeninge, lät Carl
en annan skara af sina svenner under anförande af
den ofvannämnde Arvid Svan och en Erik draga ned
emot Kalmar, som de tillsammans med de uppbådade
Småländingarne skulle belägra. Detta slott innehades,
som vi veta, af Bo och Bengt Stenssöner (Natt och
Dag).

Omedelbart derefter lemnade Carl sjelf Skeninge. Han
drog vesterut till Elfsborg, som han tog ifrån en
Snakenborg och gaf åt sin halfbroder Ture Stensson
(Bielke). Från Elfsborg skyndade Carl uppåt
Nerike. När han kom till Axevalla, fick han veta,
att Clas Lang utfört sitt ärende och att drotsen var
fängslad förd till Vesterås. Carl skickade genast
bud och befallning att föra drotsen till Örebro,
och dit begaf han sig också sjelf oförtöfvadt.

Här i Örebro möttes nu åter de båda männen, som
under den största vänlighet på ytan stått och stodo
så fiendtligt emot hvarandra. Carl lät först genom
någon förtrogen utforska sin gamle frände, om han
nu ändrat sinnelag och om han vore villig att lemna
ifrån sig sina slott och förläningar. »Allan hans
vilja jag göra vill!» skall den gamle mannen hafva
svarat. Hans mod var krossadt och hans kraft bruten.

Carl lät genast genom bud och bref kalla folk till
Nyköping, dit drotsens fru, Margareta Molteke, hade
tagit sin tillflykt och dit också sonen Carl genast
efter underrättelsen om tilldragelsen på Räfvelsta
hade begifvit sig. Carl skyndade sjelf till Nyköping
och förde sin fånge med sig. Men belägringen af
slottet var knappt börjad, förrän fru Margareta och
herr Carl Christersson infunno sig i lägret hos
Carl. Här kom man i närvaro af flera rådsherrar till
förlikning. Nyköpings slott skulle följande morgon
öfverlemnas åt Carl, och herr Christer endast behålla
Viborgs slott och län i Finland, Carl Christersson
skulle behålla Ringstaholm, men både han och fadern
afsvuro

konungen och hyllade riksföreståndaren samt svuro att
hjelpa honom »med makt och råde».

Sålunda blef då en ända på striden mellan Carl
och drotsen.

Nu vände sig Carl mot sin svåger Nils Stensson
på Stegeborg. Denne hade, så fort Carl lemnat
Östergötland och drog till Elfsborg, åter börjat
fiendtligheter. Carl ville göra upp saken i godo
äfven med denne. Han skref till riksens råd och båd
dem möta vid Stegeborg, hvilket herrarne lofvade. De
skickade också ett bref till herr Nils, att han
skulle vara dem till mötes. Men herr Nils skrattade
åt herrarnes bref och sade: »Vilja de tala vid mig,
så kunna de komma hit. Törs marsken öfver Bråviken
rida, här skall han finna dem, som töras honom bida!»

Carl var på en mil nära Stegeborg, när budet kom med
herr Nils' svar. Arla om morgonen dagen derpå red han
och de herrar och riddare, som voro hos honom, fram
emot Stegeborg. Man såg i skaran sjelfva erkebiskopen
och biskop Thomas samt Christer Nilsson och hans son,
Carl. Det var herrarnes mening, att Nils skulle komma
ut till dem, men detta gjorde icke herr Nils. Han kom
väl ut på den nedfälda vindbron, men der stannade
han och 30 män beväpnade med armborst stodo bakom
honom. Man underhandlade, men Nils förklarade: »Vill
ej marsken komma hit, så gör det mig detsamma.»

Då sände Carl erkebiskopen och drotsens svenner till
vindbron, men, de kunde ej få bättre svar. Herrarne
begåfvo sig till en klockarestuga i närheten för
att öfverlägga. Här sporde marsken dem till, hvad
de ansågo vara bast att under slika förhållanden
företaga. Herrarne stodo rådville. »Käre vänner»,
utbröt då Carl med hetta, »detta ärende måste få ett
slut, och mig synes bästa medlet vara att innesluta
dessa skalkar!» Erik Behrman var med i Carls följe,
och denne fick befallning att innesluta slottet från
södra sidan.

»I skolen ock här bida», sade Carl derpå och vände sig
till Carl Christersson, »I skolen innesluta slottet
från norra sidan, hjelp och folk dertill skall jag
nog skipa eder!» -- Denna befallning innebar ett hårdt
prof för herr Carl. Det föll sig svårt för honom att
strida mot sin och sin faders frände och vän, på hvars
sida de kort förut befunnit sig emot Carl; men å en
annan sida kostade det hans förläning att vägra lyda
den gjorda befallningen. Han betänkte sig en stund,
och man kunde se, att han kämpade en strid inom sig,
men det ädla i hans sinne segrade, och historien
har en ridderlig handling att uppteckna. »Jag kan
det icke», svarade han, »och förr än jag tager mig
det uppå, återlemnar jag eder Ringstaholm.» Dermed
lemnade den ädle riddaren klockarestugan.

Riksföreståndaren såg förvånad efter honom. Men
Ringstaholm öfverlemnade han genast åt Erengisle
Nilsson (Natt och Dag på längden), och denne drog
emot Stegeborg och inneslöt det från norra sidan,
liksom Behrman från den södra.


Drotsen och hans son dröjde ej länge derefter i
Sverige; de drogo öfver hafvet och togo Viborgs
slott i besittning.

Men belägringen af Stegeborg pådrefs med allvar af
Behrman och Erengisle Nilsson, och Carl begaf sig
derifrån uppåt mellersta Sverige. Då började herr Nils
dagtinga och lyckades förmå de belägrande att ingå
stillestånd till palmsöndagen. Under tiden skulle
icke belägringsarbetena på något sätt skadas, herr
Nils skulle förblifva på slottet, och hans broder Bo
Stensson skulle följa med Erengisle till Carl Knutsson
att underhandla om lejd för Nils att komma fri och
säker till och från Carl. Herr Nils ville återvinna
Carls kärlek, hette det.

Carl vistades då i Örebro och dit kommo Erengisle
och Erik Behrman jemte herr Bo Stensson. Carl blef
högeligen förundrad öfver deras ankomst och sade
rent ut till sina höfvidsmän: »I hafven låtit eder
skamligen bedraga, jag känner Nils, han lärer ej
länge hålla denna dagtingan!» Emellertid lät han Bo
Stensson få företräde och lofvade honom, att Nils
skulle fara »felig»<footnote>Fri och säker efter erhållen lejd.</footnote>
till och från honom.

Dermed skildes han från Bo och begaf sig oförtöfvadt
till Nyköping. Om aftonen samma dag han kom dit fick
han underrättelser från Stegeborg. Nils Stensson
hade med sina svenner lemnat slottet och ridit
söderut genom Tjust och uppkastat alla broar efter
sig. När han kom till Eds kyrka, hade han gripit
fyra frälsemän. Från Ed hade han begifvit sig in
i Småland förbi Stäkeholm till Tuna. Här hade han
vändt sig mot kusten, der ett fartyg legat färdigt
att mottaga honom och hans folk. Han hade med detta
farit öfver till Öland.

Från Öland begaf sig herr Nils öfver till Gotland,
der konungen uppehöll sig. Dit kommo äfven hans
broder, Bo, och hans brorsson, Magnus Bengtsson samt
Magnus Green. Från Bengt Stensson kom en skrifvelse,
innehållande bittra klagomål mot Carl. Desse herrar
voro nu Eriks sista hjelpare i Sverige, och han
skyndade att begagna sig af dem. Han utnämnde
Nils Stensson till sin marsk samt gaf honom 200
man, penningar och skepp, med hvilka han skulle
öfverfara till Sverige. Bref uppsattes tillika, som
innehöll en berättelse om de senaste tilldragelserna,
konungens klagomål mot Carl, samt i följd deraf dennes
afsättande från marskembetet och Nils Stenssons
utnämnande i hans ställe. Äfven till Norrmännen
sändes bref med uppmaning att inbryta i Sverige.

Sålunda blef åter ofred i riket. Herr Nils
återvände snart såsom marsk från Gotland
till Stegeborg, som ännu var i hans våld,
och från Norge inträngde Norrmännen under
anförande af Johan Umereise och Olof Block.

Nils Stensson for fram med stora grymheter och i
spetsen för hans skaror svajade danska fanan med
dannebrogskorset. Han vände sig först mot Söderköping,
der Erik Behrman befann sig med

obetydligt folk. Denne måste draga sig tillbaka, och
Nils hotade att antända staden, om ej borgarena
förenade sig med honom. Behrman drog sig till
Ringstaholm. Sedan sände Nils uppmaningar omkring till
de öfriga östgötastäderna att sluta sig till honom,
och konungens bref upplästes från predikstolarne. Men
framgången blef ej långvarig.

Så väl Carl som Behrman skyndade mot Söderköping. Så
fort den senare erhållit förstärkning, vände han om,
och emedan Nils då befann sig så godt som ensam --
»hans svenner voro till Vadstena dragne med Dannebroka
utslagne» -- »så fick han sitt pantzar i sin famn»
och begaf sig på flykten. Det var i påskveckan.

Kort derefter började Carl belägra Stegeborg, hvars
besättning fått förstärkning af de 200, som konungen
skickat med Nils Stensson. Den 5 Maj instängdes
slottet på ömse sidor. Hufvudlägret var på en holme,
kallad Skeppsholmen, men som efter denna belägring
fick namnet Carlsholmen. För att äfven hindra
slottsfolket att till sjös bibehålla förbindelsen
med sina vänner, något som oaktadt inspärrningen egde
rum med smärre båtar, lät Carl några skepp lägga sig
i farleden. På slottet voro 14 »föglare»<footnote>
Kanoner; på franska Veugliers.</footnote>. Dessa
vändes alla mot norra sidan, och man hoppades med
deras skott kunna träffa Carl, när han gick att
bese det norra »holdet» eller belägringsarbetena
och lägret på norra sidan. Byssemästare<footnote>
Den som skötte kanonerna, laddade och affyrade dem, kallades
byssemästare.</footnote> var en,
som hette Rodenborg, och han var så säker på sin sak,
att han svor vid både lif och ära, att marsken skulle
få döden, om han gick den vägen till holdet.

Det dröjde ej länge, förr än Carl begaf sig till
norra holdet, och genom sin resliga växt och sin
ståtliga hållning kändes han lätt igen bland tusende,
äfven på långt håll. Också var det på slottet intet
tvifvel om, att den långa skepnaden, som gick fram
der utmed berget, icke var Carl Knutsson, och allas
ögon riktades på Rodenborg och hans föglare. Denne var
ej heller sen att försöka sin lycka. Han riktade och
skottet brann af. Men stenen -- man laddade då oftare
med stenar än med gjutna jernkulor -- flög väl 20
famnar öfver marskens hufvud, och när krutröken hade
skringrat sig kring föglaren, fann man denne kastad
från sin ställning. Rodenborg skyndade ögonblickligen
till den närmaste föglaren och affyrade den. Men
krutkammaren sprang och stenen gick ej 20 famnar
långt. Då riktade han den tredje och affyrade den,
men äfven denna blef kastad från sin ställning och
man kunde genom krutröken se, huru marsken lugn och
oskadd fortsatte sin gång från holdet. »Skjut, skjut!»
ropades från alla håll till byssemästaren, men han
svarade: »Jag skjuter aldrig mera, jag känner att Gud
kastar mig plåga uppå, ty jag ville dräpa marsken!»
Och dermed gick han förtviflad bort. Han insjuknade
genast och vann aldrig helsan åter.


Emellertid blef belägringen af Stegeborg långvarig,
och Nils Stenssons folk värjde sig med förtviflans
mod, väl vetande att de hade intet godt att vänta,
om de föllo i den uppretade marskens händer.

I marskens läger gick det gladt och muntert till,
Carls husfru jemte många andra fruar och jungfrur
infunno sig der, och lekar och dans omväxlade med
stridsbullret.

I åtta veckor låg Carl framför Stegeborg. Derunder kom
hans halfbroder Ture Stensson (Bielke) till Stegeborg
från Elfsborg.

Denne omtalade, huru Norrmännen kommit och belägrat
Elfsborg, då han var alldeles oförberedd, och att
han derför måst efter 10 veckors utstånden belägring
dagtinga på vilkor, att om slottet icke inom en månad
erhölle förstärkning, skulle det till Norrmännen
öfverlemnas. Ture Stensson var då helt ung, blott
ett par och tjugu år gammal, men det var en rask och
manhaftig yngling. »Var utan sorg, min broder», sade
marsken, »vi skola väl undsätta Elfsborg.» Carl bad
sin broder att stanna hos sig, men derom ville den
stridslystne ynglingen icke höra talas. Han ville
rida ned mot fienden. Och oförtöfvadt skickades bud
och bref till allmogen i Nerike och Vestergötland
att vara Ture Stensson till mötes vid Axevalla.

När Norrmännen sporde detta, gjorde de sig lustiga
på ynglingens bekostnad. »Den gräsgäddan», sade
de, syftande på Tures ungdom, »törs icke hit, och
kommer han, lärer han ej duga till mycket.» Men litet
derefter -- säger rimkrönikan -- hände det sig, att de
jämrade sig för gäddans lek.

På en stor äng utom Elfsborg träffade Ture
Stensson på Norrmännen, som stodo i slagordning
med armborst, spjut och kärrebyssor. Norrmännen
ledo ett fullständigt nederlag, och Elfsborg
befriades. »Norrmännen lära länge äta sin sura sill,
innan de längta efter en slik manspillan» -- heter
det.

Vid Stegeborg afgjordes icke saken så raskt. Dock
lyckades det Carl att förmå besättningen till
dagtingan. Finge ej slottet undsättning, skulle det
öfverlemnas till Carl i början af September. Det var
må hända ej Carls afsigt att så afbryta belägringen
af detta slott, men orsaker förefunnos, som gjorde
det nödvändigt, och vi gå att betrakta dessa, innan
vi afsluta berättelsen om huru Eriks konungadöme fick
ett slut.

<b>Rådet.</b>

Vi hafva i de föregående skildringarna sett, huru
Carl Knutsson så småningom vunnit allt större och
vidsträcktare makt och anseende, allt sedan vi första
gången sågo honom uppträda på skådebanan. Till en
början intager han dock ej, äfven som marsk, främsta
rummet. Detta innehafves af Engelbrekt. Men Engelbrekt
skjutes åt sidan, till formen, om ej i verkligheten,
och marsken blir rikshöfvidsman. Efter Engelbrekts
död har han en farlig motståndare att bekämpa i Erik
Puke, och

knappt har han segrat öfver denne, förr än han ser nya
uppträda i Christer Nilsson och sina fränder af Natt-
och Dag-slägten. Men redan är den förre afväpnad, och
Carl vänder sig med utvidgad makt mot de senare. I
sjelfva verket syntes nu blott namnet fattas, för
att Carl skulle styra Sverige som konung.

Det är utom all fråga, att både Carl sjelf och hans
samtid tänkte sig det såsom en möjlighet, att han
kunde blifva Sveriges konung, och i samma mån denna
tanke klarnar till visshet, ser man motståndet öka
sig mot Carl. Det är naturligt att detta motstånd
får sökas inom rådet, som numera kan betraktas såsom
omfattande samtlige »riksens herrar och män». Denna
förstärkning af nya medlemmar i rådet är en följd
af de senaste tilldragelserna, som gifvit rådet en
sjelfständighet, hvilken det ej innehaft allt sedan
slutet af Folkungaätten och konung Albrekts dagar.

I denna samling af riksens herrar och män var Carl
den förnämste personen, så länge någon gemensam fara
hotade, vare sig från folkviljans sida eller från
den utländska konungens; men i samma stund som faran
aflägsnar sig, splittras herresamlingen och en eller
flere, vanligen de mäktigaste och inflytelserikaste,
uppträda mot Carl.

Vid denna tidpunkt, medan belägringen af Stegeborg
varade, när förhållandena i afseende på konungen
började klarna och antaga bestämdhet, ser man tydligt
denna söndring mellan herrarne framträda. Väl hade
rådet i April månad utfärdat ett bref emot konung
Erik och hans då förordnade marsk, Nils Stensson,
men knappt hade det visat sig, huru föga man hade att
göra afseende på denne fiende, förr än rådet fattar
beslut af en helt annan anda.

Både brefvet om Nils Stensson och det senare beslutet
äro för märkeliga att förbigås, och vi anföra deras
hufvudinnehåll. »Käre herrar och gode vänner» -- heter
det i det förra, dateradt Stockholm, der rådet då var
samladt -- »vi görom eder veterligt, att vi hafvom nu
här tillsammans varit och öfvervägt riksens ärende,
särdeles de nu på färde äro, om Nils Stensson och
hans sällskap, som riket och oss alla vilja föra i
stor bedröfvelse och evinnerlig träldom, så att Nils
Stensson hafver låtit göra sig till marsk, oss allom
oåtspordom och rätt tvärt emot Kalmare dagtingan,
och hafver fört <sp>Danabroka</sp> här in i riket med
härsköld och olaglighet; och som vt kunnom märka,
menas der intet annat med än att nedertrycka <sp>Sveriges
tre kronor</sp> och komma oss alla i utländska manna händer
och våld igen, mot Gud, ära och rätt, och särdeles
mot Sveriges lagbok, privilegier och frihet, och
synnerligen mot Kalmare dagtingan, hvilken vi finna
nu skenbarligen brytas på herskapets vägnar...... Och
ty ärom vi nu så öfverens, att vi vilja taga Gud till hjelp
och värja vårt eget fädernesland för sådan orätt
och hålla Carl Knutsson för marsk i Sverige, tills
riket kommer i en bättre stadga och han kommer, med
så skäl af det embetet, som han dertill kommen är,
med riksens råds och innebyggares samtycke.»


Men Nils Stensons företag fick en snöplig ända. Han
flydde tillbaka till konungen i påskveckan och så
började Carl belägra Stegeborg i Maj månad. Något
efter helga trefaldighets söndag, som det året
inträffade den 31 Maj, var åter ett rådsmöte i
Stockholm, och vid det tillfället fattades följande
beslut:

»Kalmare dagtingan borde efterlefvas, ty, om man
afveke derifrån, skulle man sätta riket i yttersta
fara för de andra rikena i unionen, för hansestäderna,
Preussen och kejsaren; ville konungen ej efterkomma
denna dagtingan, skulle man uppsäga honom all tro
och lydnad; ville han iakttaga den, hvarpå man dock
icke synnerligt kunde lita, skulle han förblifva i
sin konungsliga värdighet och erhålla en årlig ränta
af riket, antingen han ville lefva på Gotland eller
annorstädes; hertig Christofer skulle förestå riket på
konung Eriks vägnar och om Erik vore nöjd att mottaga
en viss ränta, kunde man äfven taga Christofer till
konung. Det kunde väl synas nyttigast att taga en
infödd svensk man till konung, men i anseende till den
rådande oenigheten i landet vore det nu icke rådligt;
man skulle derigenom äfven gifva anledning till mindre
goda omdömen om svenskarne, emedan det då skulle
sägas, att allt hvad man hittills gjort att försvara
rikets frihet, icke skett derför, utan derför att
man icke kunde tåla någon utländsk herre, och skulle
både konungen, de danske och andre utländingarne
förebrå dem, att de satt sina sigill under fördraget
i Kalmar. Detta allt borde med försigtighet meddelas
marsken och de andre herrarne vid Stegeborg.»

Utan tvifvel ser man här ett mot Carl fiendtligt
parti, som dock icke i likhet med Christer Nilsson
och herrarne af Natt- och Dag-slägten sökte sitt stöd
i den gamle unionskonungen, utan i en ny, hvars namn
nu började framskymta från grannriket, och som redan
börjat underhandla med herrarne i Sverige.

<i>Christofer af Bayern</i> var konung Eriks
systerson. Danskarne hade redan på hösten föregående
året 1438 skrifvit till honom och bedt honom skyndsamt
infinna sig hos dem och öfvertaga styrelsen öfver
deras rike. Vi hafva förut nämnt, att missnöjet
med konung Erik ingalunda var mindre i Danmark
än i Sverige. Det långvariga kriget med Holstein
om Sleswig och de tryckande bördor det medförde,
Eriks i allmänhet odugliga regering, som också haft
Sveriges utträdande ur unionen till följd, de många
pomerska riddarne, som konungen gynnade och försåg
med län framför infödda danska män, och slutligen --
något som väckte den största oviljan -- konungens
bemödanden att få sin brorson, hertig Bogislaw till
efterträdare -- se der i allmänhet hvad som i Danmark
väckte missnöje och bitterhet mot Erik.

Eriks kärlek till en af sin aflidna drottnings
hoftärnor, som hette <i>Cecilia,</i> skall också i sin mån
hafva bidragit att minska folkets kärlek och aktning
för honom, och en sägen går, att det varit Cecilia,
som förmått honom att lemna Danmark och slå sig ned på
Gotland. En dansk riddare, den mäktige <i>Olof Axelsson
Tott,</i> skall en gång i

spetsen för sitt beridna följe hafva mött den sköna
Cecilia, som åkte i en grön karm. Herr Olof helsade
ridderligt den åkande och tog af sig hatten för
henne, men märkte dervid, huru hans män icke
kunde tillbakahålla ett löje. Förundrad deröfver
efterfrågade han orsaken och fick då veta, att
den, för hvilken han så ridderligt hade blottat
sitt hufvud, icke var någon annan än konungens
frilla. Detta satte den hetlefrade riddarens
blod i svallning. Han lät inhemta den bortilande
vagnen, kullstjelpte den och drog ut den förskräckta
Cecilia, som han gaf tre slag med flatsidan af sitt
svärd. Dermed affärdades hon, sedan den förtörnade
riddaren tillika bedt henne helsa konungen, »att
denna hans kärlek kunde skilja honom vid land och
rike». -- Harmen öfver denna skymf skall hafva väckt
hos Cecilia begäret att skiljas från Danmark och att
dertill förmå konungen.

Huru härmed nu än må vara, oron i Danmark var stor,
och Erik lemnade med sin Cecilia Danmark och begaf
sig, som vi veta, till Gotland. Då sammanträdde
Danmarks råd i Korsör och tillskref hertig
Christofer. Det var en af dessa många små tyska
furstar, som gerna ville tillbyta sig en konungakrona
och ett konungarike, om än så stormigt, mot det lilla
stycke land, som han kunde hafva att vänta i arf efter
sin fader, hertig <i>Johan</i><footnote>
Det var ett litet stycke af Pfalz, som han också ärfde 1443.</footnote>.
Det faller derför af sig
sjelft, att Christofer med nöje skulle mottaga danska
rådets bref och icke länge låta vänta på sig.

Men ej nog dermed. Vid sidan af den danska kronan
blänkte äfven en annan, den svenska, och Christofer
kastade genast blickarna på bägge. Det var i slutet
af Oktober, som danska rådet skref sitt bref,
och redan i November skref hertigen till svenska
rådet. Han talar här först om uppresningen under
Engelbrekt, huru den var riktad mot flere konung Eriks
tyranniske embetsmän, men hvilken oenighet likväl
blifvit bilagd i Kalmar. Derefter ordar han om, att
hans morbroder konung Erik icke velat i enlighet med
sina bref och löften emottaga regeringen i Sverige,
med mindre han kunde der, liksom i Danmark och Norge,
underkasta Sveriges lagar, slott och land sina
utländska och till äfventyrs grymma höfdingar. »Det
ginge ett allmänt rykte», säger hertigen vidare,
»att konungen vore sinnad genom pomerska vapen
tvinga Sverige att blifva ett arfrike under Pomern,
men då han (Christofer) nog kunde föreställa sig,
att svenskarne hellre skulle föredraga döden framför
förlusten af riksens rätt och frihet, så tillbjöde
han dem sin hjelp. Han visste icke med säkerhet,
om han egde arfsrätt till Sverige, liksom till
Norge, dock vore det allom bekant, att han hade sin
upprinnelse af svenskt kungligt blod<footnote>
Se slägttaflan å följande sida.</footnote>. Han vore så
mycket mer skyldig att skynda till Sveriges hjelp
mot konung Erik, som denne hans morbroder fattat
ett oförsonligt hat mot hans syster, hans moder,
och emot honom sjelf».


Vi finna det sålunda icke underligt, om det parti,
som fans emot Carl, reste upp hufvudet och visade sig
verksamt, fastän Carl med framgång bekämpat detta
partis mäktigaste män. Det var ett unionsvänligt
parti, som gick den väntade nye unionskonungen till
mötes. Beslutet i Stockholm i Juni 1439 är ett intyg
derpå och visar tillika, huru försigtigt man gick
till väga.

Denna försigtighet förestafvades af den betydenhet
och verkliga makt, som Carl för tillfället egde. Att
deras sträfvande var ofosterländskt, och att Carls
styrka egentligen låg deruti, att han var ett
sjelfständigt Sveriges målsman, äfven om han icke
alltid hade allmogen bakom sig -- det besinnade icke
desse herrar. Men så väl deras motstånd som äfven
Carls egen äregirighet, i det han eftersträfvade
Sveriges konungakrona, stälde honom på rent svensk
grund. Hans verksamhet blir derigenom en fortsättning
af det befrielseverk, det sjelfständighetsarbete,
som Engelbrekt begynte.

Att å en annan sida detta motparti icke var att
förakta, är naturligt, och Carl visade också,
att han nogsamt visste uppskatta detsamma. Utan
tvifvel var det underrättelsen om det i Stockholm
fattade beslutet, och den benägenhet att lyssna till
Christofers löften, som deruti uppenbarade sig -- utan
tvifvel var det dessa omständigheter, som förmådde
Carl att från Stegeborg skynda uppåt Stockholm.

Men vi återgå till den afbrutna berättelsen.

<b>Konung Erik förlorar sina kronor.</b>

Knappt hade Carl lemnat Stegeborg, förr än konung Erik
infann sig der, åtföljd af sin marsk, Nils Stensson
och Hans Kröpelin. Konungen ville nu blifva en god
konung och regera efter Kalmare dagtingan samt lät
kungöra denna sin afsigt och kalla till sig riksens
råd. Herrarne infunno sig icke, men Carl Knutsson
drog nedåt Nyköping och började en skenunderhandling
med konungen, hvarvid han lofvade att rådet innan
Michelsmessan skulle vara hos konungen.

Härunder kom danska rådets afsägelsebref konung Erik
tillhanda. De danske herrarne voro församlade i Lybeck
för att mottaga hertig

Slägtskapen med det förra svenska konungahuset gick
naturligtvis genom Eufemia, hertig Eriks dotter
och Magnus Erikssons syster.

<img></img>
Birger Jarl

Magnus Ladulås

Birger. Erik. Valdemar.

Magnus. <i>Eufemia</i> g. m.  Albrekt af Meklenburg.

Albrekt, konung. Henrik g. m. Ingeborg.

Maria g. m. Wratislaw

Erik XIII. Katarina g. m. Johan af Bayern.

<i>Christofer.</i>

Christofer, och derifrån skrefvo de sitt afsägelsebref
till konungen, uppsägande honom, sedan de först
anfört allt hvad han mot riket brutit, manskap och
trohet å egna och alla rikets inbyggares vägnar, samt
förklarande honom, att de voro betänkta på valet af
en annan konung.

Kort efter mottagandet af detta bref begaf sig
konungen åter till Gotland, och sedan kom han aldrig
mer i Sveriges rike.

Det var naturligt, att denna konungens plötsliga
afresa skulle helt och hållet förändra ställningen
i Sverige, i synnerhet sedan danskarne gjort allvar
af sitt hot att afsätta honom. De svenske herrarne
samlades till ett möte i Telje, det var i början af
Oktober. Mötet utfärdade fullmakt för några sändebud,
som skulle möta fullmäktige från Danmark i Jönköping
påföljande månad, att tillsammans med dem »fullborda
den sammanbindning som våra förfäder och föräldrar
för oss mellan dessa tre riken gjort och fattat
hafva». Tillika uppsatte man ett afsägelsebref till
konung Erik, och deruti anfördes allt som konungen
mot rikets lag bedrifvit.

Dermed slutar historien om den förste unionskonungen,
ett sorgligt slut på en lysande början. På Gotland
sökte Erik trösta sig bäst han kunde öfver förlusten
af sina tre kronor, ehuru det sätt, hvarpå han
tillbringade de nästföljande tio åren af sin lefnad,
ingalunda bidrager att mildra den dom, man måste
gifva honom såsom konung. Från Visby slottstorn
spanade den gamle konungen ut öfver hafvet, hvar
fredliga köpmansskepp seglade fram, och tog dem
som godt byte, upplifvande dermed det sjöröfveri,
som kostat hans fostermoder så många ansträngningar
att kunna utrota.

Hvad vårt fosterland beträffar, var Erik, såsom
vi hafva funnit, under de sista åren endast en
nåmnkonung, som begagnades af de store att skjuta
framför sig mot folket, så länge konung Eriks
namn kunde dertill begagnas. Konungen sjelf står i
bakgrunden såsom en obetydlighet. Andra män än han
hafva Sveriges öden om hand, andra tilldragelser än
de, hvari han deltog, fylla Sveriges historia.

Vi öfvergå till dessa män och till fortsättningen af
dessa tilldragelser och lemna konung Erik, der han
sitter på Visborgs slottstorn med sin Cecilia och ser,
huru hafvets vågor rulla. Tidens ström rullar lika
rastlöst framåt, och den drager oss med sig.

*

Konung Erik var afsatt, och frågan var, om Sverige
skulle välja en inländsk man till konung eller
förena sig med Danmark om den, som der blef vald
till konung. Frågan var före på det möte i Telje,
der konung Erik afsattes.

Erkebiskop Nils talade öppet för sammanbindningen och
Christofer. »På mitt samvete», sade han, »säger jag
så, bättre råd kunna vi ej finna, än vi taga hertig
Christofer, den de i Danmark vilja hafva; då tarfva
ej rikena skiljas.» Erkebiskopens och de liksinnades
mening

segrade dock icke den gången. Man skall temligen
allmänt, enligt rimkrönikan, hafva uttalat en motsatt
åsigt. »De utländske hade endast fört olyckor öfver
riket», hette det. Man kom öfverens om att vara utan
konung och att marsken skulle svara för riket, tills
de hade det fritt med land och slott.

Vid detta möte infunno sig äfven de tre bröderne
Natt och Dag, både herr Nils och Bo och Bengt,
och riksens råd gingo emellan, så att de fingo
marskens vänskap. De lofvade att stadigt hålla med
marsken och riket samt att öfverlemna sina slott,
Stegeborg och Kalmar, och uppsäga konungen »tjenst
och manskap». Men -- tillägger rimkrönikan -- det
var en ren nödvändighet för dem att förlika sig med
marsken i godo, ty de hade ej mat och öl på slotten,
och marsken hade tagit dem i alla fall.

Dermed skildes herrarne åt.

Carl for till Stockholm och redde sig att derifrån
draga ned till Kalmar och Öland, der Magnus Green
innehade Borgholms slott. Carls broder, den unge
och tappre Thure Stensson (Bielke), var med i hans
sällskap. Den 21 Oktober redo de båda herrarne från
Nyköping. Om natten, när de hunnit ett godt stycke
in på Kolmorden, och tagit herberge, började den
unge herr Thure känna sig sjuk. Två nätter låg
han till sängs, men den tredje dog han. Marskens
sorg var stor, och i den deltogo alla, som kände
den raske mannen. Ty han var allmänt omtyckt, och
den vunna segern vid Elfsborg bidrog att stadga
de förhoppningar, man fäste vid honom. »Han var en
hjelte i sitt lif» -- säger rimkrönikan -- »manlig både
i storm och strid; af alla, med hvilka han umgicks,
fick han ett godt tycke.»

Oaktadt frågan om anslutningen till Danmark föll
på mötet i Telje, må hända mycket derför att Carls
personliga närvaro utöfvade inflytande, så uppgåfvo
derför icke de unionsvänlige sina planer. Dets visade
sig i Jönköping, der de svenske fullmäktige mötte
de danske. Erkebiskopen, biskop Bengt i Linköping
och biskop Thomas i Strengnäs jemte fyra verldsliga
herrar voro Sveriges fullmäktige och man kan redan
deraf och af erkebiskopens i Telje uttalade åsigt
finna, hvilken färg beslutet i Jönköping skulle
få. Rikena skulle hafva en gemensam konung, men all
gammal lag och rätt i hvartdera riket skulle vara
oförkränkt. Kalmare dagtingan af 1438, med undantag
af hvad som rörde konung Erik, skulle vidhållas och
man skulle påföljande midsommar sammanträda i Kalmar
för att välja konung.

I samma anda fattades äfven ett beslut i Enköping,
också i November månad, af Sveriges och Danmarks
fullmäktige, erkebiskoparne, biskoparne och Albrekt
Mörer, hertig Christofers hofmästare, alla desamme
som i Jönköping, samt åtta verldsliga ledamöter.

I trots af förlikningen med Carl i Telje foro både
herr Nils och hans broder Bo till Gotland till
körningen. Men herr Nils lemnade sina svenner qvar,
och de drogo 60 man starke omkring i Östergötland
och våldgästade hos bönderna och foro fram med
mycken vildhet.

»Hvar de redo, slogo de upp dörr och gjorde hvad dem
lyste». Så fortgick det i 9 veckors tid.

Då sände Carl, som ville göra ett slut på detta
ofog, sina svenner till Östergötland med befallning
att gripa och slå Nils Stenssons folk, hvar de
påträffades. Det var om en tisdag, som marskens
svenner redo åstad, och redan torsdagen derpå funno
de dem, de sökte. De hade ridit ett stycke söder
ut från Norrköping på vägen till Söderköping, då de
på en äng, ungefär halfvägs mellan båda städerna,
påträffade ej blott Nils Stenssons svenner, utan
äfven honom sjelf. Det bar sig ej bättre, än att
herr Nils dagarna förut återkommit från Gotland. Men
hans mod var brutet. Han flydde till en närbelägen
by och lemnade sina män att strida mot marskens,
han som så ofta talat stora ord om att han önskade
möta marskens folk på öppna fältet.

Liten stund varade striden. Carls svenner nedgjorde en
del af sina fiender och stodo snart i byn, der herr
Nils befann sig, sjuk och öfvergifven. Han bad för
sitt lif och ville gifva sig och sina öfverblifna
svenner såsom fångar i Carls hand. Han fördes fången
till Norrköping, der han dog af pesten. Hans svenner
fördes på Carls befallning till Söderköping, der de
stäldes för rätta. Nio af dem blefvo afrättade.

Nu var riket med alla dess slott i Carl Knutssons
hand. Blott Gotland lydde honom icke, och på Öland
satt Magnus Green såsom innehafvare af Borgholms
slott. När konung Erik sist var på Stegeborg, hade
så väl Magnus som Hans Kröpelin lofvat att ej vidare
deltaga i hvad konungen kunde stämpla mot riket, och
den ädle Kröpelin, som hela sitt lif visat sig vara
konungens klokaste vän och äfven nu varit den, som
åvägabragt underhandlingarna mellan konungen och Carl,
drog sig tillbaka till sin förläning Åbo. Helt visst
insåg han, att numera för Erik allt var förloradt.

Emellertid återfordrade Carl Borgholms slott af Magnus
Green, men erhöll till svar, »att han ville hålla
slottet konung Erik till handa.» -- »Hvar äro nu dina
löften och dina eder att blifva vid mig och riket»
-- lät Carl fråga, men Magnus gaf endast hotande
svar. »Komme marsken öfver till Öland, skulle det
gå honom illa.» Marsken lät dock icke skrämma sig,
utan drog öfver till Öland och belägrade slottet.

Under det belägringen fortsattes kom Carl till Kalmar,
det var fastlagsafton den 6 Februari 1440. Här låg
Rodenborg sjuk, han som vid Stegeborg sökt skjuta
på Carl, men misslyckats. Han lät helsa Carl,
»att han aldrig haft helsan sedan den olyckliga
dagen på Stegeborg, då han ville skjuta Carl,
och att han pinades svårligen, men kunde ej dö,
förr än han fått Carls vänskap». Birger Trolle och
Gustaf Carlsson (Gumsehufvud) -- den senare var gift
med Carls halfsyster Brita Bielke -- hvilka Carl satt
till höfdingar på Kalmar slott, framförck detta bud
till marsken. Carl förundrade sig öfver hvad han
hörde. Och sade: »Gud förlåte honom hans synder,
men hvad han lefver eller dör, tillgifver

jag honom gerna». Med denna helsning kommo herrarne
tillbaka till Rodenborg. »Gud löne honom», sade denne,
»få mig ljuset, nu ändas min vånda.» Och dermed gaf
han upp sin anda. Det var ett katolskt bruk, att en
döende höll ljus i hand.

Sedam Borgholm var inneslutet, begaf sig Carl
åter uppåt Stockholm, dit han anlände omkring den
13 Mars. Här mötte honom underrättelsen att Hans
Kröpelin var död, och han drog öfver till Finland för
att försäkra sig om Åbo slott. Detta öfverlemnades åt
honom den 3 Maj, och sedan han äfven fått Kastelholms
slott på Åland, kom han vid pingsttiden den 15 Maj
åter till Stockholm.

Nu drog han ned åt Kalmar för att på fullt allvar
utföra striden mot Magnus Green. Med en betydlig
styrka ville han gå öfver till Öland. Magnus höll
god utkik från tornet på Borgholms slott, och när
han såg marskens stora skepp komma seglande inåt
sundet och böja af inåt Borga hamn<footnote>
Invid Borgholm.</footnote>, vände han
alla sina bössor eller kanoner mot sjösidan för att
riktigt välkomna marsken. Men då bredde sig med ens,
säges det, en sådan tjocka öfver sundet, att ingen
kunde se, hvar marsken seglade fram. När Carl väl
hade landstigit och befann sig i sitt läger, försvann
tjockan och det blef lika klart som förut.

Magnus Green fann snart omöjligheten af att hålla
ut mot Carl. Han dagtingade och lofvade att, om ej
undsättning komme, öfverlemna slottet med allt hvad
han derpå egde innan Olofsmessan.

<b>Carl Knutsson och Christofer af Bayern.</b>

Den 9 April 1440 hyllades Christofer af Bayern
såsom Danmarks konung på Viborgs ting. Det synes,
som om man i Danmark i förstone haft för afsigt att
efterkomma unionsstadgan och öfverenskommelserna om
gemensamt konungaval. Ty först var det ej fråga om
annat, än att hertig Christofer skulle förestå riket,
tills konung blefve vald. Men man ändrade sig, och
konungavalet försiggick, innan man ännu angående
detsamma enligt Kalmare dagtingan af 1432 kommit
öfverens med Sverige. Väl hade de fullmäktige på
mötet i Jönköping uttalat de åsigter, att man borde
välja gemensam konung, men danskarne inväntade icke
det möte, der denna sak skulle afgöras.

Men man kunde förutse, att på det förestående mötet
i Kalmar knappast något kunde afgöras. Dertill var
Carl allt för mäktig. Ett herremöte hade också egt
rum i Arboga vid trettondedagstiden 1440, der man
enhälligt fattat det beslut att aldrig antaga någon
utländing till konung i Sverige, och att man för att
välja en inländsk man till konung skulle ytterligare
sammankomma i Arboga vid Michelsmessan, då äfven
bönder och köpstadsmän skulle vara närvarande. Man
märkte tydligt, att här en annan vind blåste än vid
de föregående mötena i Jönköping och Enköping. Carl
var också sjelf närvarande och kallade sig »rikets
föreståndare».



På detta möte tilldömdes äfven riksföreståndaren
Östkinds och Aska härad i Östergötland samt Tryserums
och Hananäs socknar i Tjust, hvilka han och hans
arfvingar skulle få behålla för. 1,200 mark lödig, som
han haft att fordra hos kronan allt sedan drottning
Margaretas tid, hvaremot Väddö, Estuna och Lohärads
socknar i Roslagen afträddes. Äfvenså förliktes här
ytterligare Bo och Bengt Stenssöner med Carl.

Sedan inträffade Carls tåg till Finland och Öland. Det
i Jönköping beslutade mötet i Kalmar blef ej af;
men när Carl i Juli kom för ett emottaga Borgholms
slott af Magnus Green, sammanträffade han i Kalmar
med erkebiskopen i Lund, Johannes Laxmand, och Clas
Nilsson (Rönnow), hvilka infunnit sig der för att
enskildt underhandla med Carl om Christofers antagande
till konung i Sverige. Herr Clas var marskens svåger,
såsom gift med en Katarina, hvilken skall hafva varit
Carls halfsyster.

I närvaro af de rådsherrar, som då befunno sig i
Kalmar, framförde sändebuden sitt ärende. De sade,
att, om Sverige ville taga Christofer till konung,
skulle han blifva en god konung och hålla dem vid rätt
och lag. För uppriktigheten af hans löften voro hans
stora egenskaper den bästa borgen. De kunde ej nog
uttala sitt beröm öfver honom. »Han var manlig, mild
och vis», sade de, »och skönare man funnes icke bland
alla herrar i hela verlden. Om de också egde hundrade
tungor af jern, skulle de icke kunna till fyllest
uttala hans beröm; hans regering skulle blifva som ett
svalkande vestanväder, hvilket efter de svåra stormar,
som öfvergått riket, skulle vederqvicka detsamma».

Allt detta lät förträffligt och var egnadt att skaffa
Christofer anhängare, men i afseende på öfvervinnandet
af det förnämsta hindret var det blott att betrakta
såsom en förberedelse. Riksföreståndaren var
naturligtvis den som i första rummet skymde undan
Sveriges konungatron för Christofer och det beslut,
som fattades på mötet i Arboga, visade också, att
detta hinder var mäktigt. Derför gälde de danske
herrarnes besök och bemödanden egentligen Carl. Men
han höll Sverige säkrare i sin hand, än att han
ville gifva det förloradt för blotta ord. Han svarade
derför: »Det må väl vara som I sägen, dock kunna vi
dertill intet svara, förr än flera af rådet komma
tillsammans; vi äro nu för få.» -- Men man fattade
dock det beslut, att hvad än i Sverige kunde ske
rörande konungavalet, så skulle freden ega bestånd
båda rikena emellan.

Sedan togo erkebiskopen och herr Clas
riksföreståndaren afsides till ett enskildt samtal,
och här sparades ej på löften eller stora smickrande
ord. På honom berodde -- heter det -- om freden och
enigheten mellan rikena skulle bibehållas, och hans
blefve äran, om Christofer blefve Sveriges konung,
ty han egde makt att göra honom dertill. Hvad
riksföreståndaren för sin egen del åstundade i
afseende på land och län, det skulle han blott låta
förstå, och han skulle erhålla det.

»I kunnen ju», sade de, »utvälja åt eder Finland,
der kunnen I lefva i ro, och vi lofvom eder dertill
Borgholm med Öland, och denna ö skall ej kronan
taga från eder eller edra barn utan en lösen af
40,000 mark.» På ett mer lysande sätt kunde knappast
riksföreståndaren draga sig tillbaka, när han var
ense med sig sjelf att försaka kronan; han kunde ej
vara blind derför, men icke heller för opålitligheten
af de löften, som gjordes. Han lät också de båda
underhandlarne öppet förstå sina tvifvelsmål. »Jag
törs ej fulleligen tro på edra lysande löften»,
sade han; »när eder herre väl får Sveriges rike i sin
värjo, torde det hända, att han unnar mig hvarken lif
eller gods, och då har jag ej makt att strida mot
honom, och mina ovänner äro många. Att konung Erik
är skild från riket, det är mitt verk, men dertill
har jag måst tvinga många af dessa herrar och män,
och de skola alla klaga hos den nye konungen,
fastän det alltsammans skett till rikets bestånd».

»Nej, nej», svarade erkebiskopen, »den sorgen behöfven
I ej bära! Vi lofva eder vid lif och ära, att konungen
skall hålla eder allt hvad vi lofvat utan falskhet
och skall styrka och beskärma eder vid lif och makt,
och aldrig skall något åtal ske öfver hvad I eller
någon af edra gjort. Derpå skolen I erhålla konungens
bref!»

Om dessa löften verkligen utöfvade något inflytande
på Carl, så är det å en annan sida säkert, att de
icke bestämde honom. Det var andra förhållanden. Det
kunde inträffa, att han tvingades träda tillbaka
och då skulle det visst icke ske på sådana vilkor,
som nu bjödos honom. Det var i synnerhet presterne,
som voro unionens bibehållande tillgifne, och främst
af alla erkebiskopen, Nils Ragvaldsson, men omkring
denna kärna fans redan, fast det för ögonblicket var
qväfdt, ett parti af verldsliga stormän, som lätt
kunde förökas.

Emellertid skildes man åt, och de danske herrarne
återvände hem. Carl Knutsson begaf sig uppåt
Sverige. Att han umgåtts med tankar på konungakronan,
det framgår af ett par omständigheter, som rimkrönikan
omtalar. Han gick en gång -- berättas här --

<poem>
dit som en gudelig jungfru bor,
hon var väl vid 80 år;
utaf det hus, hon då i var,
hade hon i 20 år ej varit.
</poem>

Hon kunde förutsäga tillkommande ting, och Carl
frågade henne, »om det var Guds vilja, att han skulle
sig vid riket skilja.» Den gamla qvinnan svarade:
»Guds vilja hafver jag förstått så: han hafver eder
frälst i alla dagar och vill hafva eder till Sveriges
konung». -- »Huru skall jag det förstå», återtog Carl,
»de vilja nu hafva Christofer till konung, och han
blir det ock!» -- Den gamla svarade: »Tre plågor skall
derför riket få: örlig, hungersnöd och pest; så skall
Guds vilja framfara. Sveriges konung skolen I allt
förty varda». -- »Gånge dermed som Gud vill», skall
Carl hafva svarat, »och som han skjuter herrarne i
hug; jag skall dem ej dertill truga.»


En annan gång, då Carl afhörde predikan i Vår fru
kor i Vadstena, skall en liten flicka hafva ropat
till sin moder: »Se moder, hvilken guldkrona är på
marskens hufvud.» Och modern skall hafva sett detsamma
som barnet och omtalat det för andra.

Af huru föga betydelse sådana omständigheter som
dessa än äro, så visa de dock att tanken på Carl
såsom den blifvande konungen började utbreda sig
bland folket, och detta var visst icke utan betydelse
för Carl. Någon annan hade de säkert icke för honom
sjelf.

<b>Konungavalet och konungaförsäkran.</b>

Allt efter som tiden framskred, fann Carl svårigheten
för sig att göra anspråk på kronan, och han blef till
slut ense med sig sjelf, att nu ej tiden dertill
för honom vore inne. Frampå högsommaren mottog
han också konung Christofers försäkringsbref på
de löften hans sändebud gifvit Carl å hans vägnar,
äfvensom ock konungen på förhand gaf sitt samtycke
till allt, hvad riksens råd kunde till Carls förmån
förordna. Konungens bref var dateradt i Köpenhamn
den 16 Augusti 1440.

Månaden derpå -- vid Michaeli -- samlades biskoparne
samt rikets herrar och män i Arboga, såsom
öfverenskommet var, när de voro dersammastädes vid
trettondedagstiden. Bönder och köpstadsmän synas ej
hafva varit närvarande, och det bevisar, att Carl
lät herrarne råda. Erkebiskop Nils och 6 lydbiskopar,
Bengt i Linköping, Sven i Skara, Thomas i Strengnäs,
Magnus i Åbo, Olof i Vesterås och Lars i Vexiö;
riddarne Gotskalk Bengtsson, Lars Olsson, Bengt och
Bo Stenssöner, Gustaf Algotsson (Sture), herrarne af
vapen Bengt Jönsson (Oxenstierna), lagman i Upland,
Nils Jönsson, Carl Ormsson (Gumsehufvud), Mats
Ödgisleson, Bo Knutsson, Erengisle Nilsson, Arvid
Svan, Otto Ulfsson, Gustaf Sture, Johan Carlsson,
Gustaf Larsson, Birger Trolle, Magnus Green, Johan
Gädda och Gustaf Ulfsson -- se der åter, liksom så
många gånger förut, en samling af herrar och män,
»riksens herrar», som de kallade sig, hvilka upphäfde
sig till rikets förmyndare och handlade i dess namn,
fastän deras handling stod i rak strid emot gällande
lag. Men vi hafva sett, att lagen blott undantagsvis
hade sina försvarare bland herrarne.

När mötet var öppnadt, uppträdde Carl Knutsson och
gjorde reda för sin förvaltning, för kronoinkomsterna
och för deras användning. Han visade att de alla
utgått till rikets nytta. Derefter förde han de
församlade till minnes, i hvad tillstånd riket var,
då de, valde honom till höfvidsman, huru de flesta
slotten voro i främmande händer, och huru ingen
säkerhet var i landet; nu deremot vore riket fritt
och ingen funnes som stode det emot. »Hvad eder nu
lyster att företaga om konungavalet», sade han, »det
skall också behaga mig. Dock hafver jag en bön till
eder. I veten, huru jag till rikets tjenst haft lif
och helsa osparda; derunder har jag ådragit mig stor
gäld till mången man, som jag näppeligen kan betala,
och allt har skett, på det att

riket måtte komma till frihet. Det är derför min bön
till eder, att I måtten vara betänkte på en sådan
lön för mig, att jag ej kommer i större nöd och att
ej mina barn efter mig måtte gå omkring efter bröd.»

Sedan Carl yttrat detta, lemnade han församlingen
och gick ut. Efter en stunds öfverläggning sändes bud
till Carl med begäran att han skulle säga, hvad han
önskade. Carl svarade: »Finland och dessutom Öland
som pant för mig och mina arfvingar.» Herrarne funno
de uppstälda fordringarna antagliga och läto åter
inkalla marsken. När han inkommit, tillkännagafs för
honom att hans begäran blifvit bifallen. Han erhöll
Finland såsom förläning för sin lifstid och Öland
som ersättning för sina gjorda omkostnader. Den
sistnämnda förläningen skulle tillika öfvergå
till hans arfvingar, tills de gjorda uppoffringarna
blifvit godtgjorda, men kunde återlösas mot 40,000
mark Stockholmska penningar. Erkebiskopen steg upp och
tackade honom å allas vägnar för hvad han gjort. »Käre
herr marsk», sade han, »vi hafva gerna gjort eder
till viljes. Oss tyckes det vara för riket bäst att
der intaga konung Christofer, men I skolen få bref
och insegel på hvad som här blifvit eder lofvadt. I
hafven oss hulpit till lag och rätt och kommit oss
från träldom och olycka -- det glömma vi aldrig,
utan skola eder det alltid förskylla!»

Nu skred man till konungaval, och det utföll så, att
Christofer skulle blifva konung, om han ville försäkra
svenskarne deras fri- och rättigheter. »Valet skedde»
-- skref Vadstenamunken i sin dagbok -- »på presternes
tillskyndande, såsom det säges; måtte det också hafva
skett på Guds!»

Man uppsatte tillika vissa artiklar eller en så
kallad konungaförsäkran, som af konungen skulle
underskrifvas, innan han blefve antagen som
konung. Med dessa artiklar affärdades Lage Posse
till konung Christofer och Danmarks råd. Vilkoren
voro hårda, men den svenska kronan var så begärlig,
att Christofer icke betänkte sig länge. Det säges
till och med, att han varit färdig att låta Carl
Knutsson behålla regeringen och sjelf nöja sig med
blotta namnet konung.

Äfven Carl sände bud och bref till konung Christofer
med anhållan om bekräftelse å de förläningar, som
blifvit honom gifna af rådet.

Christofer hade under detta år ett uppror i norra
Jutland att bekämpa. Det framkallades dels af
böndernes tillgifvenhet för konung Erik, dels af det
förtryck, som adeln och presterne utöfvade. Detta
bonduppror synes dock hafva blifvit dämpadt utan
synnerlig blodsutgjutelse, och hvad som är säkert,
det ingaf icke den lefnädsglade och njutningslystne
Christofer hälften så mycken oro söm det förestående
konungavalet i Sverige. Äfven sedan underrättelsen
om detsammas utgång hade inlupit och sedan han
emottagit svenska rådets bref, synes han hafva med
mycken spänning afbidat den stund, då han kunde
mottaga den svenska kronan.


Till Carl Knutsson skref konungen och anhöll om ett
personligt möte i Halmstad tjugondedag jul eller
den 14 Januari 1441. Carl efterkom konungens önskan
och infann sig. Här uppbjöd Christofer all sin
förmåga för att riktigt vinna den mäktige svenske
riksföreståndaren för sig. Han var färdig att lofva
allt och att förekomma Carls minsta önskningar. »Hade
marsken begärt sjustjernan» -- säger en gammal
häfdatecknare -- »så hade han fått henne.»

Slutligen sände konungen tvänne de förnämsta af de
danska rådsherrarne, hvilka voro med honom, till
den svenske riksföreståndaren med den helsning, »att
konungen önskade och bad, det marsken ville blifva
honom för en fader; i hela sitt lif ville konungen
deremot blifva marskens »tro-son». Carl afböjde detta
smickrande vedermäle af konungens ynnest, men sade:
»Vill konungen blifva för mig en fader, så skall han
för sanning röna, jag blifver honom en tro-man!»

Derpå skildes konungen och Carl åt. De skulle åter
träffas i Kalmar vid midsommar, dit konungen enligt
svenska rådets begäran ämnade sig för att mottaga
riket. Med detta möte blef dock ingenting af, ty
bondupproret i Jutland utbröt å nyo och hotade antaga
en farlig utsträckning, innan det kunde stillas.

Men dessförinnan var allt klart å konungens sida för
att infinna sig i Sverige. Sin konungaförsäkran hade
Christofer uppsatt helt och hållet i öfverensstämmelse
med de på mötet i Arboga uppstälda vilkor. Vi må
anföra hufvudinnehållet af densamma.

»Konungen skulle vidmakthålla Sveriges lagar och
privilegier och gamla goda sedvänjor, och om antingen
de nu lefvande eller de efterkommande skulle finna
tjenligt att förbättra lagen, utlofvade konungen
att fullborda och stadfästa densamma. Ingen skulle
intagas i konungens råd, som icke vore infödd
svensk man, och det efter riksens råds råde,
synnerligast erkebiskopens, drotsens och Uplands
lagmans. Slottslofven i riket skall så ställas,
att slotten efter konungens död öfverlemnas till
erkebiskopen, drotsen, lagmannen i Upland och tre
andra gode män, som riksens råd dertill efter de
flesta rösterna utvälja. Alla slott, land, län
och Upsala öds gods skulle anförtros åt infödde
svenske män efter riksens råds råd och de flesta
rösterna. När konungen vistas i Sverige, betjenas
han af svenska män efter rådets förordnande, och
hofmästare, kansler, kammarmästare, köksmästare,
skänk- och fodermarsk skola vara konungen till
mötes på gränsen. Konungen uppehåller sig i hvartdera
riket efjer omständigheterna, såsom kronoinkomsterna
tillåta, så att lagskipningen icke blifver åsidosatt
i följd af konungens frånvaro. Skatten skulle utgå
i varor och användas till landets behof samt icke få
utföras ur landet, utan skulle öfverskottet förvaras
i rikets skattkammare, om ej konungen för vissa
orsakers skull kunde vara nödsakad att fara af alla
tre rikena, då hjelp dertill kunde tagas af alla tre
rikenas förråd. Alla bref rörande Sverige, som kunde
finnas i Danmark eller Norge, skulle aflemnas till
riksens råd nästkommande midsommar» Så snart möjligt
var skulle Gotland

återställas till Sverige, och tullen i Bohus ej
vidare på något sätt besvära de svenske. Kunde något
vinnas från Ryssland eller andra närgränsande orter,
skulle det förenas med Sverige, fastän de andra rikena
deltagit i krigskostnaderna.»

Sådan var Christofers konungaförsäkran. Vi öfvergå
nu till historien om hans korta i konungadöme.
</chapter>
<chapter name="3. Christofer af Bayern.">
<h2>3.

Christofer af Bayern.</h2>

<b>Christofer kommer till Sverige.</b>

I Kalmar samlades vid midsommartiden allt hvad Sverige
egde stort och lysande för att emottaga den nyvalde
konungen. Men han kom icke, och en stor del af de
församlade åtskildes derför, medan blott några få
qvarblefvo, hvilka begagnade tillfället att afgöra
några vigtiga frågor, såsom bekräftandet af hvad som
blifvit Carl Knutsson förunnadt.

Det var Jutländska böndernes uppror, som uppehöll
konungen. Jutland var då den enda af danska rikets
besittningar på andra sidan sundet, der bönderne
bibehöllo någon sjelfständighet och kraft. På öarna
hade bonden helt och hållet dukat under för adeln. Om
våren 1441 stodo 25,000 bönder på Jutland under vapen
för att krossa de hatade herremännen, som ville i
grund qväsa dem. I synnerhet var en herre Æske Brok
bönderna förhatlig. I spetsen för bondehären stod ett
riksråd Henrik Tageson, och konung Eriks utskickade
gjorde allt hvad de kunde för att uppreta bönderna.

Från Vensyssel, Thy och Mors i nordligaste Jutland
kommo de nedtagande mot Limfjorden, afbrände
kungsgården i Aggersborg och mötte adelshären
under anförande af riksmarsken Stig Palleson vid
St. Jörgensberg den 3 Maj 1441. Här stod ett blodigt
slag, men bönderne segrade. Bondplågaren Æske
Brok, som var med i slaget, nedhöggs och 12 andra
herrar, som blifvit tillfångatagne, halshöggos af de
förbittrade bönderna.

Nu grep upproret omkring sig, så att äfven bönderne
söder om Limfjorden började röra på sig. Då kom
konung Christofer sjelf öfver till Jutland och
stälde sig i spetsen för adelshären. Han ryckte emot
bönderna och mötte dem strax norr om St. Jörgensberg
vid Husby. Bönderne hade lägrat sig på en backe och
hade omgifvit sig med en vagnborg. Deras ställning
var ganska fördelaktig, så att konungen och herrarne
icke vågade angripa dem, utan började underhandla
och lyckades derunder förmå bönderna från Thy och
Mors att lemna vagnborgen.



Det var den 6 Juni som adelshären angrep de nu ensamma
Vendelsbönderna. Men desse stredo som lejon, och
en förtviflad strid uppstod. I synnerhet kämpade
Henrik Tageson med en otrolig tapperhet. Hvar han
gick fram, så slog han ned fienden omkring sig, och
när han slutligen sjönk ned på knä, dödade han ännu
sju fiender, innan han föll. Konungen behöll dock
segern, och bönderne måste med dryga böter köpa sig
nåd, sedan Henrik Tageson och 14 andra på slagfältet
blifvit steglade.

Konungens seger var af mycken betydelse för bönderna
på Jutland. De förbjödos att härefter gå beväpnade
och deras ställning blef sådan, att föga fattades
för dem att de blifvit lifegna, liksom bönderne på
öarna. Hela upproret påminner om hvad som timat i
Sverige de föregående åren. Men lyckan var ej så
gynsam mot de danska som mot de svenska bönderna.

Underhandlingar i Köpenhamn mellan hansestäderna
och de nederländska städerna uppehöllo äfven
konung Christofer, sedan han kommit åter till
Köpenhamn. Dessa städer, af hvilka de nederländska
ville blifva delaktiga af den vinstgifvande
Östersjöhandeln, men derutinnan, som naturligt var,
på allt sätt hindrades af hansestäderna, lågo i öppet
krig med hvarandra, och den danske konungen höll på
att blifva invecklad deruti, emedan Nederländarne
hvarken skonade de nordiska handelsfartygen eller
ens hans rikes kuster. Genom hans bemödande hade
nu fullmäktige å ömse sidor sammanträdt i Köpenhamn
för att bemedla fred.

Konung Christofer kunde dock ej afbida
underhandlingarnas afslutande. Han måste begifva sig
öfver till Sverige. Men freden mellan sjöstäderna
afslöts den 23 Augusti 1441.

Den 16 Augusti 1441 kom konung Christofer till
Kalmar. De svenska herrarne, som då befunno sig i
staden, mottogo konungen på det högtidligaste och
följde honom i procession till slottet. Konungen var
åtföljd af tvänne danska biskopar och en stor skara
danska herrar och andra utländingar.

Men man dröjde ej länge i Kalmar. »De läto sig strax
till Stockholm lida.» När konungen kom till Härstäket,
var marsken jemte en mängd herrar honom till
mötes. De följde sedan konungen till Valdemarsön (nu
Djurgården), der man lade i land. Konungen stannade
der öfver två nätter, men marsken begaf sig förut till
Stockholm att ordna allt för konungens emottagande.

Vid Södermalm lade konungens skepp till och der
steg han i land. Biskopar och riksens herrar och män
jemte riksföreståndaren voro honom här till mötes,
och en stor massa af folk hade samlat sig för att se
på ståten.

Konungen fattade riksföreståndarens arm, och stödjande
sig på honom satte han sig i gång mot staden, dit
processionen följde efter och folkmassan. Folket, som
icke kunde känna det inre af sin tids historia, kunde
ej underlåta att se och anmärka den stora yttre

skilnaden mellan dessa båda män, som nu i all förtrolighet
arm i arm nalkades Sveriges hufvudstad. Christofer var
en liten, undersätsig man med ett godmodigt ansigte,
och glädje och njutningsbegär lyste ur hans ögon. Men
vid sidan af den höge, reslige riksföreståndaren,
huru skulle han taga sig ut inför folkets ögon? De
der allvarliga, manligt sköna dragen, dessa strålande
ögon, detta majestät, som utmärkte Carl Knutsson --
det snarare förökades än minskades vid konungens
sida. Åtminstone tyckte folket så, och hviskningar
hördes man och man emellan, som ingalunda voro till
konungens fördel. »Marsken», sade man, »är bättre
värd att bära kronan, och konungen borde vara hans
tjenare!» -- Och man gick ännu längre, hviskningarna
började innehålla hot emot dem, som så stält till att
marsken blifvit skild från riket. »Gud bedröfve dem
det gjorde och ville», så hette det, »och oss så från
marsken skilde. Marskens like få vi aldrig igen.»

Den gången hörde konungen intet af detta prat, utan
vägen till stadsporten och derifrån till slottet
fortgick, utan att glädjen stördes. På slottet blef
han mottagen med all möjlig ståt.

Vistandet i Stockholm blef då ej långvarigt. Konungen
begaf sig till Upsala för att hyllas på Mora-äng och
sedan krönas. Helga kors afton eller den 13 September
mottog konungen folkets trohetsed och hyllning och
svor sin konungaed vid Mora stenar, och dagen derpå
skedde kröningen i Upsala domkyrka, som då kort
förut blifvit färdig. Efter kröningens slut slog
konungen icke mindre än 76 herrar, både svenskar,
danskar och tyskar till riddare. Carl Knutsson var
den förste. Alla omkostnader vid konungens ankomst
och vid kröningen hade blifvit besörjde och utlagde
af Carl Knutsson.

Man återvände till Stockholm, och Carl öfverlemnade
till konungen Stockholms slott och län samt
nedlade sitt riksföreståndareembete i konungens
händer. Konungen utnämnde honom till rikets drots
och gaf honom tillökning i de förläningar, han förut
bekommit. Bland annat erhöll han Svartsjö slott och
län.

<b>Carl Knutssons förhållande till konungen.</b>

Det goda förhållandet mellan den mäktige för
detta riksföreståndaren och den nye konungen
förändrades snart. Något sådant visade sig redan
i Upsala. Konungen skulle en dag begifva sig till
kyrkan och marsken ämnade följa honom. Då vände
sig konungen till marsken och bad honom ej gå så
nära. »Vi hafva haft stor nesa deraf», sade han;
»redan när vi drogo in i Stockholm, var det talet
gängse bland folket, att I ären bättre värd kronan
än jag, och att vi borde eder tjenare vara, emedan
I är den skönare mannen.» Marsken log vid konungens
ord, som knappast kunde tagas för annat än skämt,
och svarade: »En dåre må säga hvad han vill, nådig
herre; hvar god man kan väl förstå, att jag ej kan
i skönhet liknas vid eder.» --

Något vidare blef ej taladt i den saken, men marsken
kunde väl förstå, att konungen hade ombytt sinne.

När man återkom till Stockholm, var den gamle Christer
Nilsson kommen öfver från Finland. Han androg genast
häftiga klagomål mot Carl.

Vi hafva sett förhållandena allt mer och mer ställa
sig så, att Carl Knutsson, den mäktige och rike
herremannen, stod i spetsen för dem, hvilka ville
hafva ett sjelfständigt och oberoende Sverige med
en egen svensk konung. Det är också sannolikt,
att Carl sjelf nu klart fattat sin ställning och
sitt mål. Möjligheten för hans makt hvilade numera
i sjelfva verket på grunden af ett sjelfständigt
Sverige, och denna grundval innebar i sig och fordrade
med nödvändighet unionens upplösning. Omkring
Carl stodo många mäktige och ansedde män, främst
medlemmarne af Stureslägten, och bakom dem de djupa
lederna af det egentliga folket. Att detta parti var
mäktigt, så mäktigt till och med, att man föredrog ett
uppgörande i godo framför strid med detsamma -- derför
tala de stora uppoffringar man från den motsatta sidan
gjorde för att vinna partiets hufvudman. Segern var
dyrköpt, men segerns fördelar för de unionsvänlige
voro större, de uppvägde i flera fall priset för
densamma.

Det följer af sig sjelft, att det var unionsvännerne
som föranledde Christofers inkallande. Särskildt
voro prelaterne dervid verksamme, och en och annan
betraktade det nya konungavalet helt och hållet
såsom deras verk. En reaktion -- för att begagna ett
nytt uttryck -- hade inträdt i afseende på det starka
framåtskridandet, som den nationella saken vunnit
allt sedan Engelbrekt. Denna reaktion var nu så stark,
att Carl fann det nödvändigt att för ögonblicket för
densamma vika. I spetsen för dem, som verkade i denna
tillbakagående riktning -- tillbakagående, emedan de
ville hafva sakerna sådana, som de voro under slutet
af Folkungaätten och under Albrekt, då herremakten var
så godt som utan alla skrankor -- i spetsen för dessa
stod ännu den gamle Christer Nilsson, väl bruten af
år, men ingalunda derför mindre hätsk emot den, som
stod honom i vägen och en gång besegrat honom. Omkring
honom se vi förnämligast medlemmar af Oxenstierne-
samt Natt och Dag-slägterna.

Nu var tiden inne för dessa herrar att återvinna
hvad de förlorat, och det var ganska naturligt,
att konungen icke ogerna skulle se, om den förre
riksföreståndarens makt i någon mån kunde inskränkas,
samt att han derför icke skulle sluta sina öron
för klagomålen mot en man, som han ansåg sig böra
frukta. Om deremot, såsom rimkrönikan låter förstå,
bitterheten, sedan den nu under de nya förhållandena
fatt luft, öfvergått till en förföljelse som
hotade med våldsamheter, det torde vara svårt
att bevisa. Sannolikast är det blott ett utrop af
krönikeskrifvarens egen ovilja och torde derför,
då man känner hans bevågenhet för Carl Knutsson,
få betraktas som ett

uttryck af partihat. Till en del gäller väl detta
omdöme äfven om rimkrönikans berättelse rörande dessa
saker i allmänhet.

Christer Nilssons klagomål möttes af Carl med
klokhet. Han hänvisade till rådets och konungens
bref, att intet skulle åtalas af hvad han eller
hans tjenare gjort. Saken uppgjordes genom förlikning
mellan Carl och Christer. Den senare skulle få
behålla Viborg till den 1 Maj 1442, Raseborgs slott
i 4 år samt Korsholm med all kunglig skatt och ränta
i 14 år. Skulle herr Christer dö fore denna tid,
skulle slotten öfverlemnas till konungen. Löftesmän
för Christer voro de för oss välbekante riddarne Bo
och Bengt Stenssöner (Natt och Dag), Bengt och Nils
Jönssöner (Oxenstierna), Carl Månsson, som också skall
hafva fört Oxenstiernevapnet, och Anders Isaksson
af vapn. Carls löftesmän voro riddarne Bo Knutsson,
Erengisle Nilsson, Gustaf Sture, Gustaf Carlsson,
Jon Carlsson (Färla) och Mats Ödgisleson (förde i
vapnet en lilja) af vapn.

Denna förlikning, som synes hafva grundat sig på
billigheten att fästa afseende vid Christer Nilssons
äldre rättigheter till de delar, han innehade af
Finland, visar oss ännu förhållandet mellan konungen
och Carl såsom drägligt, ehuru visserligen den förre
lagt i dagen sitt hjertas mening om de stora förmåner,
han beviljat Carl, och denne å sin sida väl i sitt
sinne kunde säga, hvad rimkrönikan högt uttalar, att
<poem>
konungen gick sedan i allo stunde
efter marskens förderf hvad han kunde.
</poem>

Under sådana förhållanden förundrar sig ingen öfver
att Carl Knutsson fann vistandet i konungens närhet
ganska svårt. En omständighet ännu qvarhöll honom
dock, det var hans hustrus nedkomst. Hon hade afbidat
denna på Svartsjö slott, och för att å sin sida
bibehålla åtminstone utseendet af ett godt förhållande
med konungen, anhöll Carl hos denne, att han måtte
bevista dopet och dertill frambära hans nyfödda
dotter. Konungen villfor också denna begäran. Med
ett lysande följe infann han sig på Svartsjö. »Han
höll marskens<footnote>
Detta uttryck hos rimkrönikan visar, huru stående
för Carl benämningen »marsk» var. Han var nu konungens
och rikets drots, men det oaktadt kallas han marsk,
och det var troligen den titel, som åtföljde hans
namn bland folket i allmänhet.</footnote>
dotter till kristendom», heter
det, välfägnaden var riklig, som den alltid plägade
vara i Carl Knutssons gård, och glädjen stod högt i
tak. Dock rådde en viss spänning. Det var som en skymt
af afund fördunklat den upprymde konungens blick,
och aldrig lemnades honom ett ögonblick, hvarunder
han kunde öfverlemna sig åt sin naturliga böjelse för
harmlöst skämt. Alltid stod någon af unionsmännen
vid hans sida. Äfven den ridderlige värden var ej
sådan, som man var van att se honom. Väl bar han
sitt hufvud lika högt som någonsin, men i ögonblick,
då han trodde sig obevakad, kunde hans vänner se,
huru hans blickar sökte genomborra konungen.


Snart var gästabudet slut, och konungen och
herrarne drogo derifrån. Det blef tyst i gemaken på
Svartsjö. Endast höstvinden for snokande genom de
aflöfvade träden, som omgåfvo slottet<footnote>
Svartsjö med Färingsön var ett af de län, som »brukade ligga under
konungens fatabur», det vill säga som konungen hade sjelf i värjo.
Att ett slott fans der vid denna tid, synes man kunna antaga af
ett bref, som ännu finnes i behåll och som skrefs den 3 December
1497. Deri talas om »hans nådes och kronones gård Svartsjö»
på Färingsön, och förmodligen var det detta som sedan förändrades
till kloster, innan det åter på Gustaf I:s tid blef slott igen.</footnote>.
Må hända sjöng den för den tillbakasatte mannen om kommande
dagars seger; må hända upplifvade den tanken på de
spådomar om en väntande konungakrona, som gingo bland
folket.

Icke långt efter bröt äfven Carl upp och begaf sig
till Stockolm, der han inskeppade sig att fara öfver
till Åbo. Han anlände dit den 10 November.

Äfven den gamle Christer Nilsson for öfver till
Finland, och är det sagdt, att han svurit dyra eder
att aldrig Carl Knutsson skulle få Viborg. I hvar
sitt hörn af södra Finland sutto nu på sina slott de
forne fienderne, spanande efter nyheter om hvarandra
och om hvad som tilldrog sig hos konungen på andra
sidan hafvet. Visst är dock, att utsigterna för herr
Christer voro nu vida ljusare än för hans »tro-son»,
Carl Knutsson på Åbo.

Men konung Christofer red den vintern efter gammal
sed sin eriksgata kringom riket.

Ännu var Carl för mäktig, och ännu hade ej hans
fiender tystnat eller konungen slutit sitt öra för
dem. Det sades till och med att konungen gerna hörde
hvarje klagomål mot Carl.

På Åbo slott höll Carl ett lysande hof med sin husfru,
sina barn och vänner. Plötsligen en dag kom bud med
bref från konungen. Det innehöll en kallelse för Carl
att med första öppna vatten infinna sig i Stockholm
och stå till svars för sina anklagare. Carl svarade,
att han icke vågade infinna sig i Stockholm utan
säker lejd.

Någon sådan hördes icke af, men en tid derefter
infann sig Albrekt Mörer å konungens vägnar. Han
medförde väl icke hvarken gisslan eller lejd, men
desto frikostigare var han på löften. Som han stod
högt i konungens gunst, så egde hans ord en viss
betydelse. Men då konungen sjelf visat sina löften
vara så föga pålitliga, så kunde man vänta föga mera
af hans tjenares. Carl beslöt dock att efterkomma
konungens bud, men på ett sätt som gjorde all gisslan
öfverflödig.

Han lät utrusta 3 merseskepp och 7 mindre, och å
denna flotta inskeppade han sig med 500 riddare och
svenner, alla utvaldt folk -- »de fägersta män, som
å fötter kunde gå», säger rimkrönikan. Det var väl ej
så alldeles ovanligt att se en mäktig herreman komma
ridande med ett följe af några hundra man, men icke
var det efter konungens uträkning, att Carl skulle
komma så manstark. Om han haft några våldsamheter
i sinnet och om han afstått från dem vid åsynen af
dessa ståtliga riddare, det veta vi icke. Men vänlig
och blid

var han till utseendet, när han emottog Carl.
Konungen skickade Albrekt Mörer till Carl med begäran
att han följande morgonen emellan
3 och 4 skulle infinna sig hos konungen, man
skulle öfverlägga om maktpåliggande saker och ingen
skulle vara närvarande utom Albrekt Hörer.

Carl efterkom konungens önskan och stod mellan
klockan 3 och 4 i konungens rum. Konungen gick vänligt
emot honom, tryckte hans hand och bad honom
sitta ned vid sidan af sig. Carl iakttog dock
all höfviskhet och intog den plats, som
han borde inför sin konung. Hvad som egentligen
var föremålet för detta tidiga sammanträffande
hos konungen, derom lemnas oss ingen upplysning.
Konungen svor och bedyrade, att han aldrig skulle gå
efter Carls skada, och Carl å sin sida lofvade
att all tid vara konungens »tro-tjenare». Det är
allt hvad som berättas om detta möte, men tydligtvis
hade det ett annat ändamål än blott att utbyta
löften om en vänskap, som ingendera menade ärligt.
Sannolikt var det konungens afsigt att känna sig
för och derefter ställa sina mått och steg, innan
saken kom före inför en större samling af män.
Slutligen bad konungen, att Carl ville åter klockan
7 infinna sig på slottet.

<poem>
Marsken kom åter som konungen bad
och rönte hans falskhet strax i stad.
</poem>

Det var en stor rådssamling hos konungen, medlemmar
från alla tre rikenas råd, säger rimkrönikan, och
vid konungens sida stod Albrekt Hörer. Nu framlade
konungen sin bestämda fordran, att Carl skulle till
honom afstå Åbo, Tavastehus, Borgholm med Öland och
Svartsjö. Det var anspråk, som öfvergingo allt hvad
Carl kunde föreställa sig. Han gjorde invändningar
deremot och begärde blott att få återvända till sitt
län igen; men till slut fann han dock att han måste
lemna ifrån sig ettdera länet, antingen Åbo eller
Viborg. Han valde att afstå Åbo. Det rann honom då i
sinnet, hvad han hade hört herr Christer yttra, att
han aldrig skulle få Viborg, så länge han (Christer)
lefde, och derför svarade han nu konungen: »När
jag har Viborg i min värjo, skall jag lemna Åbo åt
hvem konungen vill!»

Sedan detta ärende var ändadt, skred man till
behandlingen af de klagomål, som yppades mot Carl. En
dom, utfärdad af konung Christofer den 6 Maj, hafva
vi i behåll. Den rörer ett dråp å en Peder Ulfsson,
hvilkens tvänne söner uppträdt som anklagare, och
lyder, att Carl sjelf tolfte skulle med ed värja
sig för beskyllningen. Det gjorde äfven Carl,
hvarpå vid konungens hämnd och vrede all vidare
talan dödades. Flera andra klagomål anfördes,
men Carl stödde sig på rådets och konungens bref,
som frikallade honom från allt svar för hvad som
tilldragit sig, medan han var rikets höfvidsman. Hade
Carl -- säger rimkrönikan -- hänskjutit saken inför
rätta, så hade visserligen icke domare saknats,
men säkert hade föga skett honom efter rätt.


Derefter drog Carl åter öfver till Finland och tog
Viborg i besittning. Det gick lättare för sig än han
väntat. Ty Christer Nilsson var död. Den 29 April
hade han gått ur tiden. Envisheten i hans bitterhet
mot Carl Knutsson hade följt honom till hans sista
stund. När han kände döden nalkas och när han så kunde
märka, att oaktadt alla hans bemödanden Viborg skulle
komma i Carls händer på den utsatta dagen, den 1 Maj,
sammankallade han till sin dödssäng sina män och bad
dem väl förvara slottet.

<b>Tilldragelser i Norge.</b>

Vi hafva i det föregående blott obetydligt
och undantagsvis berört Norge och dess
förhållanden. Kriget med de holsteinske grefvarne
under större delen af konung Eriks regering och dennes
vistande i Danmark qvarhöllo oss hufvudsakligen der,
medan endast en eller annan tilldragelse under kriget
förde oss upp till detta det tredje riket i unionen,
och den underbara frihetsrörelsen i Sverige fäster
så helt och hållet blickarne på sig under de sista
åren af samme konungs tid, att man knappast har en
blick öfrig för detta Norge.

Sant är ock, att Norge var den minst vigtiga delen
i unionen. Det låg der bakom sina fjäll liksom
en bruten kämpe, hvilken drömmer om sina stora
minnen. Han hör ej stridslurarnes ljud, ej svärdens
klang -- han har slumrat in efter sin dag af stor och
lysande verksamhet. Under århundraden fortfar denna
sömn, men det var dock ej en sömn till döds. Våra
dagar hafva sett kämpen vakna till ett lif af fullt
sjelfmedvetande och oberoende.

Unionstidens Norge var ej detsamma som det,
hvilket vi sågo förenadt med Sverige under Magnus
Eriksson. Då var det jemförelsevis ännu ett rike,
fullt af kraft. Sedermera gick handlingens ström
liksom på sidan om Norge. När det någon gång visade
en handling af lifskraft, var den vanmäktig; det
var en ryckning under sömnen, ingenting annat. Det
var Sverige och Danmark, som handlade; det var ofta
endast från Sverige och Danmark, som fullmäktige
kommo tillsammans till unionsmötena. Så var det på det
mötet i Kalmar 1438. Norge följde med den mäktigare
och utgick slutligen ur medeltiden fastkedjadt vid
Danmark. -- Se der hufvuddragen af Norges historia
under medeltiden! Men enskilda punkter finnas, som
vi böra närmare känna.

En omständighet, som genast faller i ögonen, är
den, att Norge i det längsta höll fast vid konung
Erik. När Danmark och Sverige uppsade konung Erik
tro och lydnad, var der ännu icke fråga om något
sådant i Norge. Norrmännen uppfordrades från både
Sverige och Danmark att följa deras föredöme, men
de gjorde det icke. De gåfvo visserligen ej något
bestämdt afslående svar, men de visade nogsamt, att
de icke voro sinnade att obetingade förena sig med
de andra båda rikena. Sedan Christofer blifvit vald
till konung i Danmark på Viborgs ting i April 1440
och medan utsigterna för honom höllo på att

antaga ett fördelaktigt utseende i Sverige, beslöts att
sända en beskickning af fyra norska män -- biskop
Jöns i Opslo, prosten Sigvart Björnsson i Bergen,
Johan Umereise och Kolbjörn Gaerst -- till Gotland
till konung Erik för att muntligen framställa de
verkliga förhållandena och visa honom nödvändigheten
af en hastig hjelpsändning, för så vidt det skulle
blifva möjligt för norrmännen att längre hålla fast
vid konung Erik. Johan Umereise dog dock, innan
beskickningen lemnade Norge, och då de öfrige tre
kommo till Öresund, blefvo de anhållna af Christofers
uteliggare. Prosten och Kolbjörn Gaerst lyckades att
genast komma åter till Norge, men biskop Jöns blef
qvar i Danmark intill julen. När han då kom hem till
Norge igen, öfverlemnade han tolfte dag jul brefven,
som voro bestämda till konung Erik, och ett nytt
sammanträde egde rum. Men utsigterna voro nu vida
mörkare än hvad de varit under den sistförflutna
sommaren.

Man kan under sådana förhållanden icke underlåta att
förundra sig öfver den trohet, norrmännen visade mot
den oduglige konungen, som, om han egt en skymt af
kraft och beslutsamhet och begagnat sig af norrmännens
goda vilja, må hända skulle från detta rike kunnat
gifva det språk han nu förde från Gotland en helt
annan klang. Äfven den omständigheten, som i de öfriga
båda rikena, synnerligast i Danmark, varit en af de
förnämsta orsakerna till missnöjet med Erik, nämligen
hans bemödanden att få sin frände Bogislaw erkänd
som efterträdare, äfven denna omständighet skadade
honom alldeles icke i Norge. Detta rike var nemligen
ett arfrike och hvad man lofvat Erik 1388, att hans
fäderneslägt skulle ärfva tronen, om han (Erik) doge
utan barn, det höll man sig i detta rike fast vid.

Men -- frågar man -- var då i öfrigt Eriks regering
i Norge sådan, att hon kunde vinna folkets
tillgifvenhet; tryckte icke bördorna med anledning af
det långvariga kriget lika hårdt här som i Sverige;
voro skatterna här mera billiga, de kunglige fogdarne
mindre grymma? -- Nej, härutinnan var föga skilnad
mellan de båda rikena. Både kriget, skatterna och
fogdarne väckte missnöje, och en bland de senare,
Herman Moltke, densamme, som vi känna från det
föregående, beskyldes för att fara fram med sådan
egenmäktighet, att man påminnes om Jösse Eriksson i
Dalarne. Trenne bref med klagomål från bönderna till
konungen finnas ännu qvar i arkivet i Köpenhamn. När
sedan de svenske bönderne med Engelbrekt och
Dalkarlarne i spetsen slutligen drogo man ur huse
för att skydda lag och rätt, visade sig äfven i
Norge en liknande rörelse. I spetsen för densamma
stod en Amund Sigurdsson. Men denna frihetsrörelse
dämpades snart, ehuru den stora belöning, som genom
erkebiskopen och rådet lofvades anföraren, synes
utvisa att den icke varit utan betydenhet. I likhet
med hvad som skedde i Sverige, erhöll Norge, till en
del såsom en följd af detta uppror, sin egen drots
år 1439. I Tellemarken fortsattes dock upproret
under den nämnde Amund Sigurdssons och tvänne andres
anförandet, och ännu 1442 måste konung Christofer

utfärda befallningar med många hotelser om straff,
i händelse bönderne icke fogade sig under de kungliga
embetsmännen.

Men Norges bönder kunde icke handla med den
sammanhållning som Sveriges, och bland de norska
stormännen fans ingen med tillräckligt anseende att
samla ihop de spridda krafterna, lika litet som
der funnos några partier för eller mot unionen,
hvilka i allmogen sågo sitt förnämsta stöd eller
sitt farligaste hinder. Lemnadt åt sitt öde af konung
Erik, återstod för Norge att förena sig med ettdera
af de öfriga rikena eller med båda, allt efter
omständigheterna.

I Februari 1441 egde ett sammanträde af norska
och svenska herrar rum i Lödöse. Man kom öfverens
om inbördes fred och sämja mellan rikena. Till
Kalmar kommo om sommaren 1441 äfven norska
sändebud. Christofer blef af de jutländska böndernes
uppror, som vi veta, hindrad att infinna sig, men hvad
de svenske och norske herrarne öfverenskommit om i
Lödöse, det bekräftades här. Freden och förbindelsen
skulle ega rum, antingen båda rikena fingo gemensam
konung, eller hvartdera riket sin egen.

Så stodo sakerna, då Christofer kom till Sverige. Ännu
när han red sin eriksgata i vårt land, hade icke
norrmännen bestämt sig. Men i Maj 1442 kom Christofer
ned till Lödöse, och der voro honom till mötes herrar
och män från alla tre rikena. Här blef Christofer
vald till Norges konung, och i Predikaremunkarnes
klostersal gåfvo de norske bönderne sitt samtycke
till valet, hvarpå Christofer drog in i Norge och
kröntes i Opslo.

Som Christofer nu förutsåg en längre frånvaro från
Sverige, förordnade han, innan han lemnade Lödöse,
om regeringen i Sverige. Först det följande året
kröntes han i Danmark.

Vi vända oss till Sverige och hvad som der ytterligare
timade före konungens afresa.

<b>Landslagen.</b>

Det är oss redan af det föregående bekant, att Sverige
egde en allmän landslag, den så kallade <sp>Medel-lagen,</sp>
äfvensom att denna i följd af presternes protest
aldrig erhöll konungens stadfästelse, men att den
likväl var gällande i verldsliga mål. Vid sidan
af denna allmänna lag voro dock landskapslagarne
fortfarande gällande.

Häraf uppstod mycken förvirring. Både likheten mellan
de olika lagarne och deras motsägelser framkallade
densamma. Dertill funnos spridda stadgar alldeles
utom den äldre lagboken, hvilka blott genom någon
sedvänja eller särskild anledning blifvit följda. På
dessa grunder -- hvilka anföras i konung Christofers
stadfästelsebref för den lag, som under honom blef
antagen -- hvilade behofvet af ett nytt lagarbete.

När detta lagstiftningsarbete begynte, veta vi icke,
men det är alldeles tydligt, att det icke kan helt
och hållet tillhöra Christofers

regering, enär det blef färdigt strax i början af
densamma. Lika litet känner man, hvilka de voro
som verkstälde arbetet; dock nämnas erkebiskopen
och hans lydbiskopar uttryckligt. Men allmoge eller
köpstadsmän nämnas icke såsom på något sätt deltagande
i detta lagstiftningsarbete, eruuru deras samverkan
med konungen uti sådant arbete ännu till grundsatsen
erkändes. »<i>Konungen och riksens råd med allmogens
samtycke hafva satt och skipat lagen i Sverige</i>», heter
det i en forntida skrift, utgången från Sveriges råd.

I verkligheten betydde både konungen och allmogen
denna tid föga. Det var de store -- till en del såsom
folkets representanter -- och i första rummet riksens
råd, som egde makten och som regerade i Sverige. Det
är också utan tvifvel rådet, som åstadkommit denna
omarbetning af Magnus Erikssons landslag. I sin
stadfästelse af den nya lagen säger derför konung
Christofer, att rådets samtlige ledamöter -- om
allmogen nämnes ej ett ord -- både varit de som begärt
lagen och rådplägat om dess innehåll.

Detta innehåll är föga afvikande från medellagen. Anordningen är
densamma. Rättegångsordningen (Tingmålabalken) är den
som undergått de väsentligaste förändringarna. Det
forna lagmanstinget eller landstinget sammanfaller
i det närmaste med konungens räfst- och
rättareting. I öfrigt tagas alla bestående
rättigheter och privilegier i lagens hägn.

Den 2 Maj 1442, när konung Christofer återkom ifrån
sin eriksgata, framlades för honom detta lagverk med
begäran om hans stadfästelse deraf. Han villfor denna
begäran, och så blef i vårt land gällande den lag,
som under namn af <i>Christofers landslag</i> under nära
300 år var Sveriges allmänna lag.

<b>Konung Christofer och presterskapet.</b>

Liksom Christofer egentligen genom de svenske
prelaternes kraftiga medverkan erhållit den svenska
kronan, så var han dem tillbaka synnerligt bevågen. På
sin kröningsdag i Upsala bekräftade han kyrkans alla
privilegier i vidsträcktare mening. Inga skatter af
hvad namn de vara måtte skulle besvära kyrkan, och
när någon begått edsöresbrott på kyrkogrund eller
emot någon prest, skulle böterna höra kyrkan till
och ingenting eftergifvas, om icke på målsegandens
förbön. Allt skedde, för att presterne så mycket
bättre i ro och stillhet måtte strida för »konungarnes
konung».

Men visade sig konungen i allmänhet de andlige
bevågen, så var han det i ännu högre grad mot
erkebiskopen <i>Nils Ragvaldsson,</i> och detta med rätta,
då, som vi veta, han i första rummet hade honom att
tacka för den framgång han rönte mot Carl Knutsson
och för sitt svenska konungadöme. Det torde vara på
sitt rum att här med några ord närmare skildra denne
man, som då var svenska kyrkans öfverhufvud.


Vi känna honom till en del redan af det
föregående. Efter erkebiskop Olofs död, postulerades
Nils, då biskop i Vexiö, till dennes efterträdare
och stadfästades i sitt nya embete (sannolikt) af
mötet i Basel, som för tillfället var mäktigare än
påfven. Erkebiskop Nils skall hafva varit en klok och
erfaren man samt dertill mild och välgörande. »Han
var» -- säger Ericus Olai, som var hans samtida och
med honom stått i personlig beröring -- »i allt sitt
förhållande lugn, bland både prester och lekmän mycket
vänlig, from, rättrådig, mild, gudfruktig, klok,
frikostig.» Huru han som medlem af rådet deltagit
i de föregående händelserna, det hafva vi sett af
det föregående. Vi finna honom emot Carl Knutsson
på Christer Nilssons sida, så länge utsigterna för
konung Eriks bibehållande voro möjliga; vi finna
honom sedan på Carls sida mot Christer, när denne
fortfarande sökte verka för denne konung, äfven
sedan alla utsigter för honom voro försvunna, och
sedan åter emot Carl, när det blef fråga om unionens
upprätthållande och Christofers väljande till konung.

Som belöning för visade tjenster erhöll Nils
Ragvaldsson af denne konung ej blott vanligt
skyddsbref, utan äfven vigtiga län, hvaribland
Östhammars. Genom honom erhöll också Upsala
erkebiskopsstol <i>Almarstäk</i>.

Almarstäk är af allt för mycken betydelse för att ej
här närmare omordas. Det blef ej blott för erkestiftet
utan för hela Sveriges rike ett fäste, inom hvars
murar månget märkligt beslut fattades och hvarifrån
mången betydelsefull handling utgick.

Mer än en gång hafva vår historias tilldragelser fört
oss till Almarstäk och trakten deromkring. För den
som far sjövägen från Stockholm upp genom den gamla
segelleden -- Görfvelen, Skarfven, Sigtunafjärden
-- visar sig i det smalaste sundet, mellan de båda
förstnämnda fjärdarna, en utskjutande halfö, som
fordom var en vacker holme. Numera ligger här en
herregård, som bär namnet Stäket. Men derinvid ser
man äfven några ruiner efter en forntida byggnad,
numera mycket förstörda, emedan en mängd sten af
desamma på senare tider blifvit använd till bro-
och väganläggningar. Dessa ruiner, öfverväxta som
de äro af mossa och till en del af gräsvall, äro
den enda återstoden af det förra Almarstäk, på hvars
innehafvare en gång ej blott Sverige utan hela den
skandinaviska Norden hade sina blickar fästade.

Redan i längst försvunna tider väckte, som vi sett
af det föregående, den lilla holmen uppmärksamhet
genom sitt fördelaktiga läge. Den tycktes af naturen
vara ditlagd för att inbjuda till befästning. Den
beherskade helt och hållet farleden intill hjertat
af det gamla Tiundaland, der det rika Sigtuna och
Upsala lågo vid leende stränder och lockade vikingar
och sjöröfvare till anfall. Här seglade en gång Olof
Haraldson fram, då han som viking härjade i Mälaren
och, såsom det säges, förstörde Forn-Sigtuna, och
här något vester om Stäket var det, som han gräfde
sig ut om natten förbi den svenske konung Olofs

folk. Man ser ännu en fjerdedels mil vester om stäket
vid <sp>Dalkarlsbacken</sp> lemningar efter en graf, som här
sammanbundit Görfveln och Skarfven. Här seglade också
de Estländske sjöröfvarena fram, när de förstörde
det å nyo på östra sidan om fjärden uppförda yngre
Sigtuna.

Då fans ett fäste på denna holme, det så kallade »S:t
Eriks slott». Det innehades äfven då af erkebiskopen,
som i egen person befann sig på slottet. Men
sjöröfvarena kommo alldeles oväntade. Försvarare på
slottet funnos icke. Det öfverrumplades och nedbröts,
och erkebiskopen sjelf dödades.

Denna egendom var kronans, men hade icke ursprungligen
tillhört »Upsalaöd», utan enskilda, och sedermera
kommit till kronan, »med öfvervåld trängdt dem af
som det atte». Sannolikt tillhörde vid tiden för
Esternes sjöröfvartåg Almarstäk den gamla, så kallade
<sp>Runby-slägten,</sp> till hvilken äfven den då mördade
erkebiskopen hörde. Sedan synes egendomen blifvit
skiftad mellan flera. I början af 1300-talet, medan
konung Magnus Eriksson var minderårig, fingo Sigtuna
munkar Almarstäk i testamente af Carl Orestesson och
hans husfru Helena, som fått den i arf af ofvannämnda
slägt<footnote>
Medlemmar af <sp>Runby-slägten</sp> hafva vi en och annan
gång i det föregående lärt känna. »Den blygsamme
och fromme» erkebiskop Peter Filipsson på Magnus
Erikssons tid var af Runby-slägten. Gården, hvarefter
denna slägt tog namn, låg sannolikt i <i>Eds</i> socken i
Upland, der flera gamla gårdar finnas. På en runsten
i socknen finnes Runby nämndt.

På Carl XII:s tid utbröts ur Eds kyrka, hvars
gråstensmurar antyda dess höga ålder, en runsten, som
fördes till England, der den ännu förvaras i Oxfords
universitets samlingar. Det skedde med konung Carls
tillåtelse på engelska konungens begäran.

Carl Orestesson lefde på konung Magnus
Erikssons tid och var en bland riksens råd.</footnote>.
Ett århundrade derefter finna vi fyra egare
till delar »i Almarstäket». En del af egendomen kallas
då <sp>öfre byn,</sp> en annan del <sp>yttre</sp> eller <sp>nedre byn</sp>. Två
öresland jord i »öfre bynom» utgjorde en lott, ett
halft markland jord i »yttre bynom» med hus, jord
etc. utgjorde en annan lott. Genom giftermål hade en
tredje lott, hufvuddelen, »Stäket och färjostaden»,
utgörande ett markland jord, 1/2 i öfre bynom och 1/2
i nedre bynom, kommit i Stureslägten. Anund Algotsson
Stures enka och barn egde denna lott. En fjerde lott,
sexton örtugland jord med åker, äng etc., egdes af en
annan enka, fru Christina och hennes tvänne söner,
hvilka båda voro prester i Vesterås. Dessa enskilda
egolotter voro de, som blefvo föremål för öfvervåld,
då konungens fäste byggdes, som på konung Eriks
befallning uppbrändes under befrielsekriget.

Se der i korthet Almarstäks historia till den
tidpunkt, der vi nu befinna oss.

Väl hade numera farhågan för utländska röfvare
försvunnit, åtminstone kunde Mälarängden anse sig
trygg bakom Stockholms fasta murar, men vårt land hade
nu en annan fiende, hvars verk var vida farligare
än olyckorna af ett snart försvinnande fiendtligt
härjningståg.

Denne fiende var de högtstående och deras begär
att blifva en makt gent emot Sveriges folk, icke
i spetsen för detsamma. Men makt utan vederbörlig
betäckning af murar och jernklädde krigare var då
en otänkbarhet. Derför reste sig de många befästade
borgarne i vårt land, och de andlige herrarne följde
de verldsliges föredöme.

Erkebiskoparne i Upsala hade redan befästade
gårdar. Både Biskops-Tuna och Biskops-Arnö hafva
vi i det föregående hört talas om. Dessutom egde
de Gaddaborg i Gestrikland, ett slott som vi
påminna oss att Sven Sture för en tid bemäktigade
sig under Margaretas tid. Men vid den för Upsala
vigtigaste farleden, vid den, som ledde rakt upp
till erkebiskopens hufvudgård, der fans intet
försvar. Erkebiskop Nils insåg vigten af ett
starkt fäste vid denna farled såsom skydd för
erkebiskopsstolen mot de faror, som kunde hota
från Stockholmssidan. Der låg för icke länge sedan
ett fäste till skydd för konungen i Stockholm, dess
ramlade murar så godt som rykte ännu.

Till den ändan uppträdde biskop Nils inför Sveriges
församlade herrar och män på mötet i Arboga 1440 i
Oktober och sporde »om han, kronans ränta och afgäld
oskadd, måtte skifta till sig Almarstäk, der slottet
var bygdt uppå, med allt hvad som dertill hade legat,
så att han på Upsala domkyrkas vägnar gåfve jord
för jord, ränta för ränta, lika mot lika, ehvem hon
tillhörde, friborne män eller skattebönder, när han
deras goda vilja dertill kunde få.» Riksens råd och
män togo erkebiskopens begäran i öfvervägande och
lemnade det svar, att de ej kunde finna annat än att
erkebiskopens begäran borde bifallas, »hvar som icke
kronans skatter förminskades och andra egande läto
sig nöja, särdeles förty att det ej är och aldrig
var konungs Upsala öd, utan var med öfvervåld trängdt
dem af, som det atte, och nu sedan konung Erik lät
det sjelfviljandes bränna, då kändes hvar vid sitt.»

På grund häraf förunnade de församlade herrarne på
menige rikets vägnar och efter Sveriges lag värduge
fader erkebiskop Niklis »att på Upsala domkyrkas
vägnar lösa och skifta till sig Almarstäk med
allt tilliggande i vatten och land, när kronan får
fullt för fullt i sinom skatt och andra egande låta
sig nöja. Sedan kunde erkebiskop Niklis och hans
efterträdare på Upsala erkebiskopsstol obehindradt
hafva, bruka och behålla och bygga på Almarstäk, som
dem täcktes, med mur och träbyggning till slott eller
gård, som honom och dem och domkyrkan kan bäst komma
till nytta, mest derför att erkebiskopen varder oftast
till herredagen kallad och der sitter han konungen
och riket näst tillhanda både till land och vatten och
må dess yttermera vara riket och kyrkan till nytta».

Nu skyndade erkebiskop Nils att verkställa hvad som
sålunda på herremötet blifvit beslutadt, och under
de närmast följande åren finna vi den ena lotten
efter den andra komma i erkebiskopens ego. Gustaf
Anundsson Sture bekräftar 1441 den mellan hans
moder, fru Christina, och erkebiskopen förut gjorda
öfverenskommelsen öra byte af jord och

verkställer detsamma 1443. På jordeskiftet med
de båda presterna i Vesterås erhölls fastebref af
domhafvanden i Sollentuna härad 1445.

Det dröjde sedan ej länge, förr än man fick se murar
och torn, ännu fastare och ståtligare än fordom,
resa sig på den lilla holmen. Det kostade mycket
pengar, detta slott; men Upsala domkyrka var rik,
erkebiskopsbordet likaså och dessutom fick äfven
presterskapet i Upland i sin helhet släppa till
medel för slottsbyggnaden. Slottet kallades <i>S:t Eriks
slott.</i> Det skulle blifva en helig ort, derför att det
erhöll namn af Sveriges skyddshelgon, ingen skulle
våga röra, menade man, S:t Eriks egendom. År 1446 i
Maj utfärdades i Upsala en förordning, »hurusom Stäkes
slott skulle af en edsvuren höfvidsman mottagas,
fullbyggas och styras».

Konung Christofer, som hade all anledning att visa
sig gynsam mot det svenska presterskapet i allmänhet
och mot dess öfverhufvud i synnerhet, stadfästade
Arbogamötets beslut år 1442. Han gjorde det -- heter
det -- »Gudi till heders, S:t Erik och den heliga
kyrkan till värdighet och Sveriges krona till styrka
och beskärm».

I sammanhang härmed och som bevis, att konungens
ynnest mot presterna icke stannade vid hvad han gjorde
för dem på sin kröningsdag, må nämnas, att ytterligare
efter återkomsten från kröningen till Stockholm
ganska vigtiga saker till förmån för presterna
verkstäldes. Hvarje domkyrka fick sitt särskilda
skyddsbref, så äfven åtskilliga kloster. Det år 1438
anlagda Birgittinerklostret <i>Nådendal</i> i Finland fick
kungsgården Helga och bekräftelse på gården Stenberg,
hvarförutom köpstadsrätt beviljades åt dem, som ville
nedsätta sig omkring klostret<footnote>
Det var biskop Magnus Tavast i Åbo, som
synnerligast verkat för anläggandet af detta
kloster. År 1443 flyttades det från Helga till Ayles
gods i Resa socken, som blifvit skänkt af »några Guds
vänner». Här, ej långt från Åbo, vid hafvet reste
sig Nådendals kloster och blef, liksom moderklostret
vid Vettern, den kärna, hvaromkring staden Nådendal
uppväxte.</footnote>.

När konungen derefter i början af år 1442 företog sin
Eriksgata, besökte han äfven Vadstena kloster. Han
lät här föreläsa sig klostrets privilegier, hvilka han
stadfästade, försäkrande att han hyste högt förtroende
till den heliga Birgittas beskydd. Fördenskull
anhöll han också ödmjukligen att blifva upptagen
som klosterbroder samt emottog tacksamt det bref,
som häröfver af klostersamfundet utfärdades.

Sedermera, då Christofer efter fullbordad Eriksgata
återvändt till Stockholm, der han, som vi veta,
stadfästade landslagen i Maj, rustade han sig att
draga ned till Lödöse. Här ökade han ytterligare
erkebiskopens förläningar med Östhammars län i norra
Upland. Endast tvänne socknar, Löfsta och Hålnäs,
voro derifrån undantagna.

<b>Den inre styrelsen.</b>

I Lödöse blef Christofer, som redan nämndt är,
utvald till Norges konung. När han då aktade draga
in i Norge, var han betänkt

på, hvem som skulle förestå Sveriges rike under hans
frånvaro. Förr i tiden skulle man dervid icke råkat i
villrådighet. Drotsen, rikets högste embetsmän, var
dertill sjelfskrifven. Men så var det icke nu. Dels
var icke förhållandet sådant mellan Christofer och
Carl Knutsson, som då var drots, att konungen ville
öfverlemna styrelsen åt denne, dels hade man under de
föregående åren blifvit vand att tänka sig en särskild
styresman, när konungen sjelf var förhindrad att
föra styrelsen, en styresman som man började kalla
riksföreståndare.

De riksföreståndare, vi hittills lärt känna, voro
utnämnda af folket eller, rättare, under större
eller mindre påtryckning af folket. Nu utnämnde
konungen sjelf riksföreståndare för Sverige. Dessa
riksföreståndare blefvo till antalet icke mindre
än fyra, nämligen erkebiskopen, lagmannen i Upland
Bengt Jönsson (Oxenstierna), Erengisle Nilsson och
Magnus Green. De skulle riket Sverige styra och råda
på konungens vägnar, beställa om myntet och tullen i
riket, att det hölles, som derom i Stockholm i rådets
närvaro blifvit beslutadt. »Och gifvom vi dem», heter
det, »full makt att skicka skäliga, goda män till,
som rätter skola och måga hålla öfver allt riket och
hvad tid de det göra skola och hvilka de vara skola
uti hvart biskopsdöme och hvad pligt de lida skola
som ej vilja sig låta nöja åt lag och laga domar. Och
när de fyre eller förskrifne värduge fader erkebiskop
Niklis med två af dem eder sammankallande varde, vårt
och rikets bästa och bestånd att förhandla, då bjudom
vi eder alla och hvar och en, att I dem deruti höruge
och följaktuge våren, liker vis som oss sjelfvom».

Från Lödöse begaf sig Christofer till Norge, der han i
Opslo kröntes af erkebiskopen i Trondhiem Aslak Bolt.

Ifrån Norge kom konungen åter till Lödöse, det var
i Augusti 1442. Han ämnade sig nu till Danmark och
utfärdade ett bref till Sveriges rikes inbyggare,
erkebiskop, biskopar, prelater, riddare, svenner,
köpstadsmän och menige allmogen, att lag och
rätt skall råda, våld och orättvisa strängeligen
bestraffas, konungens fogdar och embetsmän vara
ansvarige för öfverträdelser, och förbrytare i det
ena riket ej skyddas i något af de andra. Dermed
skildes Christofer den gången från Sverige.

I Danmark skedde konungens kröning den i Januari
1443. Den egde rum i Ribe i Jutland och skall hafva
varit utmärkt af en ovanlig prakt och ståt. Tyska
furstar buro regalierna. Hertig Adolf af Sleswig bar
svärdet, hertig Wilhelm af Braunschweig kronan, en
hertig af Schlesien spiran och en hertig af Bayern
äplet. Men vigtigare för Danmark än kröningen med
dess ståt och lustbarheter är en annan omständighet
som icke bör förbigås. Det är att Köpenhamn blef
Danmarks rikes hufvudstad.

<i>Köpenhamns</i> historia må väl förtjena några rader
i dessa berättelser. Första gång namnet Köpenhamn
förekommer i danska krönikor är år 1027. Knut den
store var då konung i Danmark och befann sig på en
Romresa. Olof den helige från Norge -- berättas det --

kom då tiil Seland och lät stämma ting vid <i>hamnen,</i>
köpmanshamnen, som danskarne kallade den; eller
Selands hamn, som den kallades af utländingar. Olof
talade här till den församlade menigheten och
uppbjöd hela sin vältalighet för att vinna folket.
En gammal gråskäggig bonde steg då fram ur mängden
och svarade konungen och utbredde sig öfver konung
Olof sjelf och hans ovanliga egenskaper. Härunder
förgick tiden och det sades till Olof, att stora
fartyg började visa sig i farleden. Konungen blef
något orolig, men den gamle bonden bad honom vara
vid godt mod. »Det är köpmansskepp», sade han, »och
sådana komma här alltid vid denna tid i mängd för
handelns skull.» Olof lugnade sig och började åter
underhandla, men då kom ett nytt bud, som omtalade
detsamma som nyss om de stora fartygen. Bonden sökte
åter betaga honom all fruktan, men nu var Olofs
misstanke väckt och han skickade ett pålitligt bud
till stranden att taga reda på förhållandet. Detta
kom genast tillbaka och bekräftade konungens tanke,
att det var krigsskepp. Han aflyste derför tinget,
i det han förebrådde bonden att denne sökt bedraga
honom. »Dock är det sant», skall denne hafva svarat,
»hvart ord som jag har sagt. Dessa äro just de rätta
köpmän, när man vill handla om Danmarks rike, och de
hålla det falt för godt jern och stål!» Den norske
konungen lyckades emellertid undkomma.

Köpenhamn var till en början endast ett fiskläge,
tills konung Valdemar den store gaf detta jemte
omliggande trakt och en stor del af Amager åt biskop
Absalon, hvilken egentligen var den som anlade
staden. Hamnen var beqväm och låg beqvämt till både
för fredliga värf och krigets. Biskop Absalon anlade
derför här en befästad borg och omkring densamma
samlade sig småningom det ena huset efter det andra,
tills det blef en ansenlig stad. Biskop Absalon
testamenterade denna stad till Roskilds biskopsstol
och alla biskopar der voro synnerligen måne om den
raskt uppblomstrande staden.

Christofer II bortpantade slutligen, fastän han icke
egde denna stad, Köpenhamn till grefve Johan och
derefter kom staden, som förut är berättadt, till
konung Magnus Eriksson i Sverige. Konung Valdemar
Atterdag lyckades genom svek narra till sig staden
från Magnus Eriksson och förmådde äfven biskopen i
Roskild att till en viss tid afstå staden åt Danmarks
konung. Det var år 1341.

Sedan var Köpenhamn under de följande hundrade
åren ett ständigt tviste-äple mellan biskopsstolen
i Roskild och danska kronan. Men Valdemars dotter
Margareta var icke den som i brådkastet släppte ur
händerna hvad hon kunde behålla, och icke heller
konung Erik lät på något vis förmå sig att återlemna
Köpenhamn, der han ofta vistades. Då inträffade år
1441 i Roskild en brand, som förstörde konungaboningen
samt en stor del af staden och domkyrkan. Konung
Christofer lyckades då komma till en slutlig
uppgörelse med biskopen, och samma år han der tog
sitt konungasäte, gaf han staden en ny och förbättrad
stadsrätt. Det var år 1443 den 14 Oktober.


Sin första stadslag fick Köpenhamn af erkebiskop Jakob Erlandsen 
1254.

I Danmark tillbringade konung Christofer hela det nämnda året 
1443. Någonting af vigt tilldrog sig icke. Men ur Sveriges historia 
försvinner ett i de föregående tiderna ofta förekommande namn. Biskop 
Thomas i Strengnäs, den gamle, allvarlige Engelbrektsvännen, dog den 
28 Januari 1443. Huru innerligt han älskade bondehöfdingen, 
befriaren, det veta vi af det föregående. Hans lefnads afton fördystrades 
genom Erik Pukes död. Han skall derefter icke hafva haft någon 
glad stund, ehuru han icke förtröttades i utöfningen af de pligter, som 
då ansågos tillhöra en svensk biskop. Huru varmt han brann för det 
sanna och rätta, derom tala hans sånger. Men att han äfven djerfdes 
i förebrående ton föra ordningens talan inför den mäktigaste, derom 
vittnar ett af hans bref till Carl Knutsson, hvari han bland annat 
yttrar: »Jag vill gifva dig ett godt råd, gör så mycket i dag, som du 
kan med lika och ära svara i morgon, och så i år, att du kan svara 
åt året. Tag dig ett annat sinne och förskona Gud och den heliga 
kyrkan.» -- Slutorden tyckas utvisa att den stränge biskopen haft att 
klaga öfver något förfång för kyrkan från Carls sida. Denne skall en 
gång hafva yttrat, »att han skulle göra det, som skulle spörjas i 
hundrade år», må hända med afseende på de mäktiga prelaterna. Man 
håller också före att detta bref skrefs med anledning af Erik Pukes 
död. Huru dermed må vara känner man icke med visshet.

Bland den svenska kyrkans biskopar var biskop Thomas på sin 
tid en bland de mest framstående, och ensamt det förhållande, hvari 
han stod till Engelbrekt, ger visshet om att hans minne sent skall 
slockna.

För öfrigt må, hvad året 1443 beträffar, endast nämnas, att 
underhandlingar pågingo med den afsatte konung Erik på Gotland. 
Christofer ville förmå honom att afsäga sig de tre rikenas kronor. 
Underhandlingarna bedrefvos äfven från Lybeckarnes sida, hvilkas sändebud 
satte sig i förbindelse med svenska riksråd. Särskildt skrefvo de bref 
till Gustaf Sture, hvarom man upplyses genom ett bref från riddarne 
Bengt och Bo Stenssöner, Erengisle Nilsson och Johan Carlsson, skrifvet 
i Kalmar den 29 Juni 1443 till herrar Vilhelm van Caluen och 
Jacob Bramsteten, lybska rådets sändebud.

Dessa underhandlingar, till hvilka vi återkomma här nedan, ledde 
icke till något af vigt. Af de nämnde svenske riddarne dog Gustaf 
Sture i början af år 1444. Det året återkom konung Christofer till 
Sverige. Underhandlingarna med Erik fortsattes, och derunder egde 
ett stort rådsmöte rum i Kalmar på sommaren. Man känner icke 
anledningen till detta möte, men det är sannolikt att förhållandena 
till den afsatte konungen varit ett af ändamålen med detsamma. Likväl 
är det något helt annat än underhandlingarna med den fördrifne 
konungen, som häfderna hafva upptecknat om detta möte, hvilket egde 
rum i Juni månad och bevistades af konung Christofer, en mängd 
rådsherrar samt andra riksens herrar och män från både Danmark och 
Sverige.

Erkebiskop Johan Laxmand i Lund dog 1443 och efterträddes af 
<i>Tuvo Nilsson</i>, en man af ringa härkomst, men som det oaktadt åtnjöt 
ett högt anseende. När denne erkebiskop Tuvo nu kom till Kalmar 
för att öfvervara det stora herremötet, lät han bära framför sig korset 
såsom ett tecken på sin värdighet. Enligt påfliga stadgar egde en 
erkebiskop icke rätt att låta bära korset framför sig utom sin egen 
kyrkoprovins. Men erkebiskop Tuvo betraktade sig som Sveriges primas 
och ansåg sig som sådan ega rätt till denna ära.

Vi veta redan, att man sedan längre tid tillbaka i Sverige var 
missnöjd med detta den lundensiske erkebiskopens primat öfver den 
svenska kyrkoprovinsen, och vi påminna oss att erkebiskop Johannes 
Jerechini uppträdde mot samma anspråk. Erkebiskop Tuvos uppträdande 
i Kalmar uppfattades af de närvarande svenska biskoparna som 
ett försök att låta visa sina företrädesrättigheter, och de voro 
ingalunda sinnade att genom sitt stillatigande liksom godkänna dem.

Sveriges erkebiskop var icke närvarande, men biskop Nils i 
Linköping, biskop Thomas' efterträdare i Strengnäs, Erik Birgersson, och 
biskop Lars i Vexiö föranstaltade ett sammanträde, till hvilket kallades 
en notarius publicus, som skulle uppsätta de svenska biskoparnes 
protest emot lundensiska primatet, en rättighet, som genom tidens längd 
och urminnes häfd förlorat all betydelse. Just som notarien höll på 
att uppsätta denna protest, inträdde erkebiskop Tuvo i samlingsrummet. 
De församlade läto sig dock icke störas, utan en af de svenske 
biskoparne tillkännagaf ändamålet med deras sammanträde och sporde 
erkebiskop Tuvo till, »hvarför han låtit bära korset framför sig utom 
sin kyrkoprovins, till förklenande af erkebiskopen i Upsala». -- 
Erkebiskopen svarade härpå, »att det var ett andaktstecken, att han låtit 
bära korset framför sig, emedan konungen var närvarande, men 
alldeles icke emedan han dermed velat förklena erkebiskop Nils i Upsala; 
att han icke dermed åsyftat att tillegna sig någon primats- eller 
företrädesrätt öfver Sverige och att erkebiskop Nils skulle få bruka samma 
frihet i Danmark».

För ögonblicket lugnades de svenske prelaterne af dessa erkebiskop 
Tuvos ord, men då han fortfor att låta bära korset framför sig, 
uppsattes sex dagar derefter en formlig protest, på det att detta icke 
måtte tjena till något ingrepp i svenska kyrkans frihet. Såsom vittnen 
underskrefvo Bengt Jönsson (Oxenstierna), lagman i Upland, Magnus 
Green, som då innehade Stockholms slott, Ragvald Puke, lagman i 
Östergötland, och Nils Kyle af vapn, äfvensom några prester.

I Kalmar utfärdades äfven en stadga, hvari konung Christofer 
förebrår vissa häradshöfdingar och fogdar, att de tillvällade sig 
häradenas saköresmedel samt räntorna af häradsallmänningarna, utan att 
de gjorde räkning derför och utan häradets tillstånd; allt sådant 
förbjöds nu på det strängaste öfver hela Linköpings
biskopsdöme, Östergötland, Småland, Öland och Möre.

Man eger många minnesmärken, som tala om denne konungs
goda vilja att upprätthålla lag och ordning. Så väl
detta som den omständigheten, att intet missnöje
på grund af lagarnes kränkning visade sig under
Christofers regering, länder honom till beröm. Om
hans verksamhet i lagstiftningsväg hafva vi förut
talat. Strax efter sin kröning i Sverige, sedan han
från Upsala återkommit till Stockholm, utfärdade
han ett påbud om att noggrant efterlefva lagen. Han
förmanar deri alla sina undersåtar, så högre som
lägre, att lefva fredligt med hvarandra och söka sitt
försvar i lagen, så kärt det vore dem att se sig
oförderfvade till lif och gods. Han förbjuder vidare
all våldgästning hos klerker, bönder och landtboar,
vid den påföljd af öfverträdelse häremot som stadgas
af lagboken i konungsbalken. Vägfarande skola mot
betalning erhålla hus, mat, öl och foder. Vapen fick
ingen föra med sig i kyrka eller köpstad, synnerligast
då konungen var närvarande, undantagandes de som voro
i konungens råd eller konungens embetsmän. Men bönder,
landboar och deras hjon fingo icke föra armborst,
svärd, bredyxa, spjut eller andra skadevapen hvarken
till kyrka, ting eller andra samqväm, vid förlust af
vapnet och 40 markers vite.

Man finner af denna förordning, huru svårt det var
för den frie mannen, äfven om han icke frälst sin gård
från skatt till kronan, att bortlägga dessa vapen,
som varit den fribornes rättighet och kännemärke så
långt tillbaka som saga eller sång kunde gå. Men ur
en annan synpunkt var det till en del just denna
omständighet, som räddade vårt land och bibehöll
för detsamma ett sjelfständigt lif, när Danmarks
konungar, den ene efter den andre, sökte göra det till
ett lydrike under Danmark. När hvarje bonde, hvarje
landbo och till och med deras hjon, såsom det säges i
konungens förordning, egde sina egna vapen och visste
att bruka dem, då egde Sverige lika många krigare,
som det egde manliga invånare -- på presterne när --
att uppställa till sitt försvar. Seden att hvarje
man var beväpnad kunde medföra mycket ondt, men
ännu mera godt, och först af allt det, att Sveriges
målsmän aldrig behöfde spilla tid med värfvande af
folk. Sveriges här stod färdig, när dess sakförare
läto budkaflen gå, att faran hotade Sveriges land.

Oaktadt emellertid missnöjet icke visade sig i
uppror under Christofers regering, så fans det dock
och rimkrönikan sparar icke på bjerta färger i sin
framställning deraf. Så heter det deri:

<poem>
Medan marsken mäktig var,
då var i riket de bästa år,
som man ville önska af vår herra;
strax konungen kom, vart det värre.

Ä medan han rådde, var stor hunger,
ty hatade honom gammal och unger.
Bönder och bokarle<footnote>»Brokarlar» var detsamma som landtboar
eller landtbönder, det vill säga hälftenbrukare, arrendatorer.</footnote> alla
honom barkakonung kalla.
</poem>


Af gammalt var det, som vi veta, en sed hos svenska folket att 
tillräkna konungen allt hvad som timade, både godt och ondt. Den 
seden fortfor då och ännu länge efter denna tid. Deraf kommer 
rimkrönikans sammanställning af konungen och marsken med afseende 
på den missväxt, som rådde under Christofers tid.

Dock var det något mera än blotta missväxten och den deraf 
föranledda hungersnöden, som vållade konung Christofers onda tillnamn. 
Det är när öfverflödet hålles nöden under ögonen, som denna kännes 
så tung, att bitterhet födes. Konung Christofer drog öfver landet med 
stort och lysande följe och många hästar. Det fordrades ej mindre än 
fem läster korn för natten åt deras hästar. Tänkom oss nu konungen 
med de åtföljande herrarne rida in på en gård, der de beslutat 
taga qvarter öfver natten. Bonden dukar upp, ölet flödar och skämt 
och glädje råder vid den kungliga taffeln. Och när och fjerran ifrån 
komma vagnar med foder åt de många hästarna, som frustande under 
sitt glänsande hull skrapa jorden med sina hofvar. Magra, aftärda 
menniskohamnar ila som skuggor förbi de upplysta fönstren. Det är 
män och qvinnor, som hungra till döds, medan konungen och hans 
herrar frossa i kräslighet af det, som skulle utgjort bondens lifsuppehälle 
för en lång tid.

<poem>
Der gafs full illa mången åt,
som åter sutto i jämmer och nöd
och hade hvarken öl eller bröd
utan bark, der skulle de vider lefva
och konungens hästar kornet gifva.
</poem>

Den bitterhet, som i följd häraf grodde i folkets hjertan, gaf sig 
dock endast luft genom att tillägga konungen namnet <i>barkekonung</i>. 
Något uppror var ej tal om.

Konung Christofer var, när han kom till Sverige, i sin bästa 
ålder. Han hade ännu icke fylt trettio år. Till lynnet var han glad 
och vänlig och visste väl att skicka sig i sitt umgänge med folket. 
Vid hans hof gick det muntert och lustigt till och sjelf var han ej 
den förste att lemna dryckesbordet. Men hans utseende var ej sådant 
som svensken älskar att se hos sin konung.

<poem>
Konung Christofer var middelmåtta hög
och i ond om rådom flög;
-- -- -- -- -- -- -- -- -- -- -- -- --
han var ganska fet å lif.
Han var mycket hastig i sitt sinn,
mest alla nätter öfver midnatt han drack,
skörhet och boveri var hans sak.
</poem>

Sådant skänkte honom föga anseende. Må hända ligger det dock 
öfverdrift i rimkrönikans beskrifning om konungen. »Dygd», säger 
hon, »vet jag ej om honom att säga, och bättre är att tiga än skrifva 
lögn.» Men oaktadt denna kraftiga försäkran finnas dock minnen, 
som uttala ett godt vittnesbörd om konung Christofer, och vid sidan 
af dessa förlorar rimkrönikans mörka målning en
god del af sin verkan. Den skugga, hon kastar öfver
Christofer, har dels sin grund i den ovilja mot de
främmande konungarne, som var folket liksom medfödd,
dels i den tillgifvenhet krönikeskrifvåren hyste för
»marsken».

Strax konungen kom till Sverige, var han mycket
omgifven af utländingar, synnerligast Bayrare, hvilka
han gynnade på allt sätt, både med förläningar
och rika skänker. »Guld och silfver och de skönaste
hästar» -- hette det -- »allt skulle konungens Bayrare
hafva; hvad än de beddes af konungen, så fingo
de. Ville någon län af konungen få, så skulle det ske
genom någon Bayrares förord, och detta kunde endast
vinnas genom kosteliga skänker.» Detta var dock något,
som icke ensamt rörde Sverige. Äfven i Danmark fördes
samma klagan, och i båda rikena gjorde rådsherrarne
konungen föreställningar härutinnan. Christofer
skall hafva upptagit dem mycket onådigt, hastig till
sinnes som han var. Men när vreden hade lagt sig,
insåg han det billiga uti hvad som af honom kräfdes,
och uppfylde båda sina rikens önskningar.

Han afskedade sina Bayrare och lät dem fara hem. Länen
gåfvos endast åt infödda och äfven i sitt hof omgaf
han sig med svenskar eller danskar.

Rörande länen är en annan sak att märka. Konungen
erfor snart, huru begärliga de svenske herrarne voro
efter län, »huru den ene eftergick den andre, och huru
den ene ville uttränga den andre», och han beslöt att
begagna sig häraf till sin fördel. Hvad ingen förut
hade tänkt på, det blef nu sedvanligt -- att konungen
återtog efter behag de län han utdelat. Hvarken lagen
eller hans konungaförsäkran lade hinder i vägen
härför. Nu måste förläningsbrefven betalas ganska
högt, och en hvar, som hade fått en förläning, måste
af konungens kansler utlösa sitt förläningsbref. Och
sådana förläningsbref funnos alltid att lösa, äfven
om det rörde ett län, som några dagar förut var
bortgifvet.

Så fort någon anhöll om ett län, gaf den muntre konungen med 
leende min ett jakande svar, och så fick brefvet utlösas. Härigenom 
kunde det hända -- berättar Ericus Olai -- att ett län stannade i 
samma hand blott några dagar eller veckor, och var det en månad, 
så ansågs det redan vara mycket, så att ett och samma län under 
årets lopp kunde hafva gått genom åtta eller tio händer. Tvänne saker 
vunnos genom detta sätt att gå till väga: oenigheten underhölls mellan 
de svenska herrarne och konungens skattkammare riktades.

Till år 1445 var konung Christofer ogift. »Då började konungen 
hugsa uppå, hvar han en drottning skulle få.» I Brandenburg i norra 
Tyskland lefde då en kurfurste, som hette Fredrik. Hans äldste son, 
markgrefve Johan af Brandenburg, var en synnerlig vän af den då i 
högt rop stående <i>alchymien</i> eller konsten att göra guld och finna <i>de 
vises sten</i>. Han kallades också derför »Alchymista», men förlorade 
genom denna sin sysselsättning sin faders förtroende,
så att denne i sitt testamente beröfvade honom
kurfurstendömet.

Denne Johan Alchymista hade en dotter som vid denna
tid blott var 14 år gammal, men skall hafva varit af
en utmärkt skönhet, om man får tro rimkrönikan. Hennes
namn var <i>Dorothea.</i> Till denna grefvinna friade konung
Christofer, och markgrefve Johan beviljade hans
anhållan och lofvade derjemte sin dotter 30,000 gulden
i hemgift. Dorothea erhöll deremot löfte om 15,000
gulden från hvartdera af de tre förenade rikena, om
hon efter konung Christofers död ville återvända
från Skandinavien. Dertill erhöll hon lifgeding i alla
tre rikena; i Sverige Örebro, Nerike och Vermland.

Någon hemgift erhöll dock aldrig Christofer med sin
drottning. Johan Alchymista hade nog annan utväg för
sina 30,000 gulden.

I Köpenhamn firades bröllopet år 1445. Det var
ståtligt som man kan föreställa sig, ehuru det varade
blott tre dagar, något som i rimkrönikeskrifvarens
ögon var ett stort fel. »Det hofvet», säger han, »kan
ej prisas mera, ty det stod ej i fulla tre dagar.»
På en söndag skedde vigseln och på måndagen kröntes
den unga drottningen.

Många furstar och förnäma herrar voro närvarande:
Drottningens fader, markgrefve Johan, hertig Vilhelm
af Braunschweig, landtgrefve Ludwig af Hessen, hertig
Fredrik af Bayern, hertig Balthasar af Schlesien och
grefve Ernst af Hohenstein. Af svenska herrar, som
voro närvarande, känner man endast Jöns Bengtsson
(Oxenstierna), en son af den ofta nämnde Bengt
Jönsson, och Biskop Erik från Strengnäs. Jöns
Bengtsson var då domprost i Upsala.

Vid kröningen begagnade man sig af en krona,
som för detta ändamål var lånad från Vadstena
kloster. Konungens egen kaplan, mäster Clas Ryting,
hade sjelf hemtat den dyrbara klenoden och framfört
konungens begäran att klosterfolket måtte i sina
böner bedja om lycka för sin kunglige broder i hans
äktenskap.

Dock tyckte sig de danske och svenske herrarne finna
att de väl mycket »trängdes till bordsändan». De
främsta platserna, de största vänskapsbetygelserna
voro förbehållna åt de främmande herrarne, och när
festdagarne voro till ända, måste de svenske herrarne
till högt pris betala hvad de och deras folk derunder
behöft, medan allt rikligen östes öfver de främmande.

Det var dock icke alldeles utan beräkning, som konung
Christofer visade sig så bevågen mot de furstliga
bröllopsgästerna. Vi skola snart finna det, då vi nu
gå att betrakta de förhållanden till grannstaterna,
som under Christofers tid kunna vara att märka.

Härvid mötas vi först af dem, som uppstodo med
anledning af den fördrifne konung Erik.

<b>Konung Erik på Gotland.</b>

Ända sedan år 1436 hade konung Erik, som vi veta,
haft sitt hufvudtillhåll på Gotland, och sedan han
1439 förlorat alla utsigter

att behålla sina riken, alldeles bortglömmande
i sin vrede de trogne norrmännen, slog han sig i
allo ned på den härliga ön, betraktande den som sin
enskilda tillhörighet. De följande tio åren af sitt
lif tillbringade han företrädesvis här på Visborgs
slott, utan att de missöden, han rönt, på minsta
sätt kufvat hans sinne. Om sina förra undersåtar
talade han i de bittraste ordalag, glömde aldrig de
oförrätter, som han påstod att de tillfogat honom,
och hans frände, som blef hans efterträdare på de
förenade rikenas troner, kallades af honom till en
början aldrig annat än »hertig Christofer».

Den förste, som han vände sig till med sina klagomål
och på samma gång den ende, som han kunde vända sig
till, var Tyska orden och dess högmästare. Medan
konung Christofer var sysselsatt med de jutländska
böndernes kufvande och medan man i Sverige rustade
sig att mottaga honom för första gången, sedan han
der blifvit vald till konung, låg konung Erik i
underhandling med Tyska orden om afträdande till
densamma af Gotland mot vederlag af något område,
som gränsade till hans arfland i Pomern. Han begaf
sig också sjelf på våren 1441 öfver till Danzig,
der Tyska ordenshögmästaren befann sig jemte en stor
samling ordensriddare. På Eriks förslag att afträda
Gotland vågade högmästären icke ingå, emedan det
ofelbarligen skulle hafva medfört krig med Christofer,
som nu var konung både i Danmark och Sverige. Men då
Erik utfor i de bittraste klagomål emot danskarne,
som beröfvat honom hans tron, och begärde att få
underställa orden sin tvist med dem, erhöll han
högmästarens löfte om bemedling. Från Danzig begaf
sig Erik till Pomern, der han från Rügenwalde
skref ett bref till högmästaren, hvari han upprepar
sin begäran, sägande tillika »att Tyska orden
egentligen vore stiftad för att försvara furstar,
riddare och väpnare». Efter sin återkomst från Pomern
till Gotland fortforo klagomålen till högmästaren
och uppfordringarna att skaffa honom upprättelse
för de lidna oförrätterna. Mest af allt synes det
hafva grämt honom, att de danske rådsherrarne läto
på kyrkodörrarne i Lybeck uppspika kungörelsen om
orsaken till hans afsättning. Emellertid öppnades
äfven underhandlingar mellan konung Christofer och
högmästaren om ett ömsesidigt förbund på tio år, så
att högmästaren i följd deraf måste finna sig ganska
besvärad af den förgrymmade konung Eriks ständiga
klagomål. Dock gjorde han hvad han kunde.

Men Erik å sin sida inskränkte sig icke endast
till klagomål. Han utrustade fartyg, som borttogo
handelsskeppen i de nordiska farvattnen, skonande
dervid hvarken de preussiska sjöstäderna eller de
längre vesterut belägna hansestäderna. Dessa kapare
voro stundom ganska närgångna. De lade sig upp i
Södermanlandsskären vid Elfsnabben på lur och borttogo
der en gång -- det var i Juli 1442 -- en mängd varor
från olika orter i Sverige. Hände någon gång att en
riddare var med på köpmansfartyget, så fördes han
som fånge till Visborg och måste med en dryg summa
klingande mynt köpa sin frihet. Så tillfångatogs om

våren 1442 den svenske riddaren och rådsherren Bo
Knutsson (Griphufvud) jemte hans följe. Den andre
Juni utfärdade Erik ett lejdebref för den fångne
riddarens fränder att komma till Gotland och utlösa
honom mot 5,000 gyllen. »För ödmjuk bön och begärans
skuld herr Bo Knutssons, som vår fånge är» -- skrifver
konungen -- »hafve vi det nu tillåtit, att han nu
sände bud in i Sverige efter sin husfrus fader, Mats
Ödgislesson, Erengisle Nilsson och Ficke Bylow, att
de skulle komma hit öfver till honom och oss (omkring
S:t Olofs dag) och medföra till det minsta 5,000 nya
gyllen, som herr Bo oss i god tro lofvat hafver». Det
var, som vi finna, ett uppenbart sjöröfveri. Folket
benämnde också den fordrifne konungens kapare med det
gamla namnet fetaliebröder, och i ett bref från rådet
af år 1441 beskylles konung Erik uppenbarligen för
sjöröfveri. »Item kommo för vår nådige herre och oss»,
heter det, »stor käromål, att I låten edra tjenare
röfva och skinna riksens inbyggare till sjös. Oss
tyckes råd vara, att I låten dess af<footnote>
Att I upphören dermed.</footnote> och skipen
dem deras igen som mist hafva.»

Ungefär samtidigt med Bo Knutssons tillfångatagande
kom ordensriddaren Fredrik von Eppingen öfver
till Sverige såsom sändebud från högmästaren. Vid
pingsten var då det stora mötet i Lödöse, der
rådsherrar från alla tre rikena voro närvarande och
der Christofer blef vald till konung i Norge den 20
Maj. Ordensriddaren medförde bref från högmästaren
till konungen och deruti bifogades en klagoskrift
från konung Erik öfver svenska rådet, hvarjemte
riddaren å högmästarens vägnar föreslog konungen,
att orden skulle mot en viss summa underhålla konung
Erik i Preussen efter hans stånd och värdighet, och
att orden skulle erhålla Gotland såsom säkerhet för
denna summas riktiga utbetalande.

Samma dag, som Christofer utfärdade den ofvannämnda
förordningen om riksföreståndare i Sverige under hans
frånvaro -- det var aposteln Barnabas' dag eller den
11 Juni -- besvarade han äfven högmästarens bref, men
öfverlemnade såväl detta som konung Eriks klagoskrift
till de församlade herrarne<footnote>
Ordensriddaren synes hafva träffat konungen i
Stockholm, der denne, som bekant är, efter slutad
eriksgata den 2 Maj stadfästade den omarbetade
landslagen. Sannolikt sände konungen, sedan han
tagit kännedom om brefven, dessa på förhand till
Lödöse, der herrarne må hända voro samlade några
dagar före konungens ankomst. Endast på detta sätt
låter det förklara sig, att rådsherrarne i sitt
svar tala om »det bref, som deras nådige herre
konung Christofer sändt dem från Stockholm, med en
afskrift af högmästarens bref och en innesluten,
kopia af en konung Eriks klagoskrift öfver ridet
till högmästaren».</footnote>. Desse uppsatte genast
en skrifvelse till ordensmästaren, undertecknad af
de tre rikenas erkebiskopar samt Erik Nilsson, Bengt
Jönsson (Oxenstierna) och Siward Jonsson, drots i
Norge. »De kunde icke inlåta sig» -- skrifva de --
»på någon sådan rättegång, som konung Erik begärt,
förr än han skickat qvitt och fri till Sverige igen
de konung Christofers riddare och knektar, bland
hvilka Bo Knutsson, som han tagit tillfånga, samt
återstält till honom och de

öfriga den röfvade egendomen; först då ville de
förmå konung Christofer att lyssna till den genom
högmästaren gjorda framställningen, och då skulle
det nog visa sig, hvad grund konung Erik hade för sin
klagan, erkännande tillika och tackande högmästaren
för hans goda vilja.»

Naturligtvis blef det ingenting af denna rättegång,
men konung Eriks kaperier tilltogo så, att, när
konung Christofer efter sin kröning i Norge kommit
öfver till Danmark, fann han sig nödsakad att gripa
till allvarsamma mått och steg mot sin morbroder. Från
slotten utmed Östersjön utrustades på hans befallning
krigsskepp för att uppfånga konung Eriks kapare och
äfven afbryta all handel med Gotland.

Det var derefter under året 1443, som hansestäderna
uppträdde och erbjödo sin bemedling för att
åstadkomma en förlikning mellan konungarne Erik
och Christofer. Den senare ingick villigt derpå,
icke så Erik; han fortfor med sitt sjöröfveri
äfven medan de hanseatiska sändebuden befunno sig i
Visby. Dock lät han förmå sig till ett stillestånd,
hvarom de hanseatiska sändebuden underrättade Gustaf
Sture och de andra svenska herrarne i Kalmar. Dessa
underhandlingar ledde dock till intet. En hertig
Barnim, som konung Christofer skickade till Erik,
lyckades väl att förmå Erik att lemna sitt bifall till
en fredssammankomst, men något sådant blef ej af, och
Erik fortfor att klaga sin nöd för högmästaren. Han
tog sig äfven för att skrifva ett bref till svenska
rådet, hvari han högeligen klagar öfver danskarne, att
de behandlade hans tjenare som sjöröfvare. »De voro»,
säger han, »konungaödare och gamla kattebitare,
sådana hade de och deras föräldrar varit.»

Ett möte, som skulle hållas 1444, blef ej af,
emedan Christofer icke tillkallat ombud från
hansestäderna, inför hvilka Erik nödvändigt ville
framlägga bevis för sin rättvisa sak. Christofer
sände då några af sina förnämsta rådsherrar till Erik
på Gotland. De skulle spörja om orsaken till hans
uteblifvande och underhandla om förlikning. Konung
Erik mottog högdraget och med mycken köld de bugande
herrarne. »Hvad är edert ärende?» var hans korta
fråga, och sedan han fått den besvarad, sporde han
ytterligare: »Huru viljen I att en sådan förlikning
skall tillgå?» Herrarne svarade, »att konung
Christofer och hans rådgifvare ville för lifstiden
tillförsäkra honom besittningen af Gotland och
dertill en årlig lifränta af 3,000 lybska mark. »Då
upplågade konungen af vrede, förbannade både herrarne
och deras konung och utropade med ett hånleende på
sina läppar: »Gotland är redan min egendom, jag har
inlöst det från preussiska orden, och för en ränta af
3,000 mark kan jag ej uppgifva mina konungariken.»
Man kan lätt föreställa sig, huru sådana ord skulle
taga sig ut inför dessa herrars öron. Utan att afbida
något yttrande af dem afvisade Erik dem med följande
ord: »Jag vill aldrig hålla något möte med hertig
Christofer!»

Sålunda uträttades icke heller den gången något och
ett par år förgingo, utan att förhållandena på minsta
sätt förändrade sig. Konung Erik förblef på sin ö,
hans sjöröfvare gjorde fortfarande hafvet osäkert,

och härskepp utgingo från de svenska kustborgarne
för att söka stäfja det onda. Bland dem, som nu
utrustade skepp, var äfven en af Eriks gamla vänner,
Magnus Green i Stockholm.

Men innan vi afsluta berättelsen om, huru sakerna
rörande sjöröfvarkungen utvecklade sig, vilja vi
kasta en blick öster ut och följa Christofer, då
han återvände till Sverige ifrån Danmark, der han
tillbringat största delen af år 1445.

<b>Slutet af Christofers regering.</b>

Den 19 Januari år 1446 rådde en ovanlig
liflighet i Vadstena, och man kunde på de stora
anstalter som vidtogos se, att något utomordentligt
förestod. Konungen och hans unga drottning skulle den
dagen komma till Vadstena, och klosterfolket ville
hedra sin kunglige broders gemål, på samma gång som
allvarsamheten hos abbedissan, Bengta Gunnarsdotter,
och klostrets confessor, Magnus Unnonis, en i
klostrets angelägenheter djupt bevandrad man, hvilken
äfven varit klostrets ombud på Baslermötet, tycktes
antyda, att man med de glänsande tillredelserna äfven
hade något annat än drottning Dorotheas hedrande
i sigte. Ett visst bekymmer hvilade äfven öfver
Johannes Borquardi och den forne confessorn Erik
från Öland. Den senare var en mäkta gammal man. Han
hade förut varit klostrets confessor och frivilligt
nedlagt denna befattning år 1439. Han skildras i
öfrigt som en enkel, saktmodig och klok man, hvilken
högeligen vårdat sig om kyrkans och klostrets byggnad<footnote>
Båda dessa, sistnämnda, för Vadstena kloster
vigtiga män dogo det följande året 1447, Erik inom
klostret, Johannes Borquardi i Finland.</footnote>.
Äfven abbedissan var kommen till hög ålder och
hade i 65 år tillhört klostret. Hon var en bland de
första, som deruti inträdde. Vid hennes sida såg man
furstedottern Ingeborg, hertig Gerhards af Sleswig
dotter, hvilken såsom helt ung genom drottning
Margaretas föranstaltande insattes i klostret. Hon
blef icke långt efteråt Bengtas efterträdarinna som
abbedissa<footnote>Sannolikt redan 1447.</footnote>.

Nu kommo de kungliga. Klostergården fyldes af riddare
och svenner och ståtliga hästar i guldbroderade
täcken. Klostrets korridorer genljödo af klingande
sporrar och slamrande vapen. Trängseln var stor, ty
konungen hade en stor skara af riddare med sig både
från Danmark och Sverige. Utan att beskrifva högtidens
särskildheter vilja vi blott nämna att S:t Birgittas
»hufvud» bars i festlig procession ända ut till fältet
och hennes helgedomsskrin till kyrkogården<footnote>
Detta efter ordalydelsen i klostrets dagbok.</footnote>.
Detta var något så utomordentligt, att det är det enda,
som ansågs värdt att antecknas i klostrets dagbok.

S:t Birgittas skrin var en dyrbarhet, som sökte sin
like. Det var af ett konstrikt arbete, helt och hållet
af silfver och skall hafva vägt 429 marker. Riddarne
Thure och Bengt Stenssöner skola hafva låtit

förfärdiga det och år 1412 nedsattes det framför
högaltaret i klosterkyrkan. Det nämnes uttryckligen
att detta skrin och helgonets hufvud buros för att
visa drottningen klosterfolkets ärebetygelse.

När drottningen derefter steg öfver tröskeln in i
kyrkan, uppstämdes: <sp>Te deum laudamus</sp> (O Gud, vi lofve
dig!).

Sedan fortgingo några dagar, utan att glädjen och
belåtenheten på något sätt stördes. Konungen begaf
sig till Jönköping, der han befann sig den 21 Januari,
bland annat afgjorde en tvist mellan riddaren Anders
Johansson och Birger Trolle. Men klosterfolket hade
anhållit att få andraga några besvärspunkter inför
konungen, och denne hade lofvat höra dem. Torsdagen
infann han sig derför åter i Vadstena och inträdde
i refectorium, som brödernes matsal kallades, för
att uppfylla sitt löfte, och då framburos klostrets
klagomål. Först klagados öfver, att klostrets
landtbönder och borgare icke fingo njuta den frihet,
konungen lofvat, men konungen låtsade icke höra denna
klagan. Vidare anhöll man, att af den bröllopsgärd,
som var pålagd klostrets landtbönder, en del måtte
få behållas till att upphjelpa klostrets koppartak,
som behöfde lagas. Härtill svarade konungen nej.

Slutligen klagade munkarne för konungen, att
åtskillig skada skedde klostret af flera herrar och
riddare. Konungen svarade härtill, att saken skulle
afgöras af honom och riksens råd på den herredag, som
följande månaden skulle hållas i Stockholm. Derpå
lemnade konungen med de få riddare, hvilka då
voro honom följaktiga, refectoriet. Kort derefter
lemnade han med sin drottning och sitt lysande följe
Vadstena.

Klosterbröderne och systrarna utsago oförtöfvadt
den ofvannämnde Johannes Borquardi jemte en lekman,
som också var broder, Johannes Magni, att afgå till
herremötet i Stockholm. Der bedrefvo de klostrets sak
med klokhet och framgång, ehuru ej allt återvans af
det, som klostret ansåg sig hafva förlorat.

Synnerligen mycket vann således icke S:t Birgittas
klostersamfund af detta sm kunglige broders besök.

Konungen begaf sig från Vadstena uppåt mellersta
Sverige. Han var den 25 Januari i Örebro och den i
Februari i Arboga.

I Stockholm sammanträdde den nämnda herredagen
i Februari 1446. Man känner föga af hvad som
här förehades. Men tiden var bekymmerfull. Pest
och hunger härjade landet; den förra rasade
synnerligast 1444, den senare 1445. Dertill voro
underrättelserna från den östra grannen långt ifrån
goda. Sammanstötningar hade egt rum på gränsen af
Finland, mellan Carl Knutsson på Viborg och ryska
adelsmän i granskapet. Detta skall hafva skett redan
1444. Fångar, som Carl tagit, utlöstes af ryske
storfursten Alexander Wasiliewitsch.

Men det var ej blott Finland, som oroades af
Ryssarne. Äfven söder om finska viken visar sig tidigt
fruktan för den mäktiga grannen och behof att söka
skydd emot honom. Nu kom en biskop Ludolf öfver från
Ösel till Sverige att söka skydd mot ryssarne och
inleda underhandlingar om ett förbund mellan konung
Christofer och

Svärdsorden. I båda dessa afseenden hade biskopen
framgång. Den 16 Juli erhöll biskopen på Stockholms
slott ett bref af konungen, hvari han lofvade honom
sitt hägn, och följande året afslöts ett förbund
mellan Svärdsordens härmästare och Christofer.

Förbundsvilkoren voro hufvudsakligen följande:
»Förbundet skulle taga sin början med nästkommande
pingst och räcka i två år, och under tiden skulle
intet sammanträde med ryssarne tillåtas från någondera
sidan enskildt, utan gemensamt. Kriget skulle begynna
nästkommande midsommar; då skulle härmästaren anfalla
Nyslott och Coporie och konungen samtidigt anfalla
Nöteborg, Landskrona och Wolchow. Under hela den tid,
förbundet varade, skulle man draga försorg om att
ingen tillförsel skedde till ryssarne.»

Vi hafva anfört förbundsvilkoren här för att få
berättelsen om dessa förhållanden samlad på ett
ställe.

Vida vigtigare voro dock de förhandlingar, som
helt visst vid detta möte i Stockholm egde rum med
afseende på Gotland och konung Erik. Det var något,
som äfven borde oroa konungen personligen, enär han
i sin konungaförsäkran hade lofvat att återbringa
Gotland under Sveriges krona. Man känner intet af
dessa förhandlingar, men utan tvifvel var det här,
som ett formligt krigståg till ön beslöts.

Till den ändan sändes äfven befallning till Carl
Knutsson på Viborg att med skepp och manskap infinna
sig i Stockholm.

Vi finna af rimkrönikan, att marsken, efter erhållen
gisslan, villfor konungens begäran. När han,
åtföljd af ett talrikt och lysande följe, anländt till
Stockholm, mottogs han af konungen med all möjlig
vänlighet. För den ytlige betraktaren var det forna
spända förhållandet mellan konungen och den mäktige,
rike mannen alldeles försvunnet. Carl bjöds ofta
till gäst vid konungens bord, och äfven drottningen
visade honom den största uppmärksamhet. Hon tycktes
finna mycket behag i umgänget med den ståtlige mannen,
hvilken också ej blott genom sin manliga skönhet utan
äfven i ridderligt och höfviskt skick öfverträffadde
de flesta af sina samtida. »Månget ett gammans
ord hade drottningen med honom», säger rimkrönikan.

Carl å sin sida höll ett lysande hof i
Stockholm. Drottningen förärade han kostbara skänker
och likaså hennes hoftärnor. En gång tillstälde
han ett så lysande gästabud, att alla prisade det
som något utmärkt. Konungen och drottningen voro
närvarande och äfven sändebud från främmande länder.

Från lustbarheterna i hufvudstaden bröt man upp för
att verkställa det beslutade tåget mot konung Erik på
Gotland. Åtföljd af tre biskopar och flera riksråd
samt de lifländska sändebuden, steg konungen ombord
på flottan, som utgjorde 40 skepp. Hären var 2,000
man stark.

Den 18 Augusti ankrade flottan i Vestergarns hamn. Här
blef hon liggande i 12 dagar, och huru underligt det
låter, inskränkte sig krigståget till detta. Konung
Erik ankom nämligen till Vestergarn,

och ett sammanträde hölls i herrarnes närvaro mellan
de båda konungarne på öppna fältet. Det var deras
första möte, och är det sant, hvad konung Christofer
yttrade i sitt bref till svenska rådet, när han erbjöd
sig att blifva Sveriges konung, att konung Erik fattat
ett oförsonligt hat till sin syster och hennes son --
så var det helt visst en svår pröfning för den stolte
Erik att här nödgas underhandla med den föraktade
»hertigen». Men den godmodige Christofer gjorde
säkert sammanvaron drägligare för sin morbroder,
än denne kunde vänta, äfvensom förhållanden funnos,
hvilka på samma gång de gjorde det nödvändigt för
Christofer att visa svenska folket sin beredvillighet
att uppfylla sitt löfte rörande Gotlands återvinnande,
äfven nödgade honom att dervid gå hofsamt till väga
och så godt som inskränka sig till att blott visa sin
goda vilja. De bestämmande krafterna i dessa senare
förhållanden voro i första rummet hansestäderna och
i det andra tyska orden.

Sammanträdet på öppna fältet räckte i fyra timmar,
Det berättas i ett bref till tyska ordenshögmästaren
af en ordensembetsman, som var närvarande på Gotland,
och som fått i uppdrag att inberätta till sin herre
om konung Christofers styrka och hvad som för öfrigt
tilldrog sig under hans vistande på ön -- det berättas
i dennes bref, »att konung Erik fordrat Linköpings
biskopsstift för sin lifstid eller ock en summa af
200,000 mark silfver». I följd deraf kunde ingen
verklig förlikning åstadkommas, men ett stillestånd
afslöts, som skulle räcka från den 8 September till
samma tid 1447 ocn ännu ett halft år derutöfver, om
ej under tiden fullständig förlikning kunde uppgöras.

Sedermera hade båda konungarne ett enskildt
sammanträde med hvarandra, hvilket enligt det
ofvannämnda brefvet synnerligen skall hafva förtrutit
Carl Knutsson. Denne skildras som en mycket mäktig
herre och kallas »Sveriges hufvudman». Det är af
mindre vigt, men visar hvilket intryck mannen gjorde
äfven på utländingen.

Om Gotlandståget är för öfrigt intet mer att säga. På
återvägen drabbades konung Christofer af en olycka,
som så när kostat honom lifvet. Konungen ämnade sig
från Gotland till Kalmar för att derifrån begifva
sig till Danmark, men vinden gick öfver till storm
och dref fartyget in i skärgården utanför Tjust. I
grannskapet af Idön och Idasund stötte fartyget på en
blindklippa och sjönk så godt som ögonblickligt. En
mängd menniskor förgingos, deribland många af
frälset, och det var med yttersta nöd, som konungen
sjelf lyckades kasta sig i en båt och sålunda rädda
sig. Han hade blott hunnit kasta en tröja öfver sig,
och i detta tillstånd kom han till Stäkeholm. Fartyget
säges hafva varit lastadt med stora skatter. »Konung
Christofer miste», säger rimkrönikan, »sina bästa
klenodier och många kistor fylda med guld och
silfver.»

Från Stäkeholm begaf sig konungen till Kalmar,
der han sammanträffade med sin drottning, hvarpå
han begaf sig till Danmark, såsom hans afsigt var,
då han for från Gotland.


Carl Knutsson for till Upland, så gjorde ock flera
af de svenska herrarne. Anländ till Svartsjö,
tillredde han der vid Michelsmessan sin dotter
<i>Christinas</i> bröllop med <i>Erik Eriksson (Gyllenstierna),</i>
en dansk, som blef stamfader för den svenska
<i>Gyllenstierne-ätten.</i> Alla mottogo med glädje bjudningen
till bröllopet på Svartsjö.

Brudgummen skildras som en ung och skön herre och
kallas äfven from, ett ord som man vanligen hör
tilläggas medeltidens riddare.

Vid bröllopet befann sig äfven en gråbroder, som
hade rykte om sig att vara gudelig och kunna förutse
tillkommande ting. Under bröllopsglädjen gick denne
munk fram till Carl, der denne stod omgifven af
riddare och andra förnämliga herrar, och sade helt
högt: »Herr Carl, I våren beredd deruppå, innan try år
här att konung vara; jag säger eder det uppenbarligen,
det är visserligen Guds vilja att skilja konung
Christofer från riket!» -- Carl svarade utan dröjsmål:
»Fader, tagen eder till vara för slikt tal; får
konungen det höra, skall det säkert stå eder dyrt.»
Men gråbrodern svarade utan räddhåga: »Jag vårdar ej,
hvem det höra vill, eller ho deröfver gråter eller
ler; konung Christofer kommer aldrig till Sverige
mer!» -- Och dermed vände munken de förvånade herrarne
ryggen och försvann bland de öfriga gästerna.

Sedan bröllopet var till ända, drog Carl öfver till
Viborg. Här började han bygga både utan och innan,
och gjorde de skönaste gemak, så »att skönare slott
kunde man ej finna». Dertill anlade han en karp- eller
ruddam, något som var alldeles nytt då för tiden.

Men konung Erik satt qvar på Gotland och
sjöröfverierna fortforo liksom förut, något som
alldeles icke väcker ens förundran, när man känner
opålitligheten hos denne konung. Denna osäkerhet
fortfor, så länge Christofer var konung och derom
är icke mycket mera att säga. Men under denna tid
pågick en underhandling om Gotlands öfverlemnande
till tyska orden, som här må vidröras.

År 1447 kom en pomersk grefve, Albrekt von Neugarten,
öfver till Gotland. Han kom egentligen som ombud för
de pomerska städerna till Erik, men han hade äfven
ett hemligt uppdrag från ordenshögmästaren att göra
sig underrättad om Eriks inkomst af Gotland och liksom
af sig sjelf framkasta förslag, att konungen skulle
öfverlemna det till tyska orden. Grefven utförde också
högmästarens uppdrag och började derför försigtigt
ställa sina spörsmål till konungen. Men denne tycktes
genast ana, hvarom fråga var, ty han frågade med
häftighet, »om grefven fått någon befallning af
högmästaren». Grefven försäkrade väl att så icke
var förhållandet, men efter ytterligare något tal,
hvarunder grefven ännu en gång framkastade en fråga om
landet och dess lägenhet, sade konungen: »Jag menar
du har fått dig något anbefaldt af högmästaren,
eftersom du spörjer om landet.» Ännu en gång
försäkrade grefven att detta icke var händelsen,
utan att en herr Nickeritz gerna ville veta det, och
då sade konungen: »Landet gifver mig årligen 15,000
gulden.» -- Vidare yttrade konungen sig

mycket fördelaktigt om orden och högmästaren. »Hör,
du skall veta», sade han, »jag är en gammal man och
är mästaren och orden huld: vill mästaren gifva mig
i Pomern så mycket, som detta landet gifver mig,
och en summa penningar dertill, så unnar jag ingen
landet hellre än honom och hans orden»<footnote>.
Konungens ord under detta samtal finnas återgifna
i ett bref, som ännu finnes i behåll i Geheime-arkivet
i Königsberg.</footnote>.

Någon tid efter den pomerske grefvens besök hos konung
Erik infann sig hos honom -- det var mot slutet af år
1447 -- ett sändebud från högmästaren för att formligen
underhandla om Gotlands afträdande. Sändebudet
tackade konungen å sin herres vägnar för det
välvilliga yttrandet till grefven af Neugarten,
hvilket denne omtalat för en annan riddare,
och konungen syntes till en början höra honom
med nöje. Med mycken ifver framhöll han Gotlands
fördelaktiga läge och omtalade, att äfven lybeckarne
velat köpa det, hvarpå han omnämnde sina anspråk för
afträdandet.

Så långt var allt godt och väl. Men nu framkom
sändebudet med vissa fordringar från sin herres
sida. Han begärde återlemnandet af alla skepp
och varor, som konungens uteliggare tagit från
preussiska undersåtar. Konungen svarade härtill,
»att hans uteliggare hade intet annat att lefva af,
ty sjelf gaf han dem intet». Sändebudet varnade
vidare konungen för att fortsätta med denna rörelse,
men då rann sinnet till på konungen och han svarade:
»Säg din herre, att han sticker händerna i barmen
och låter mig stå mitt kast!» -- Ytterligare klagade
sändebudet öfver ett kort förut utfärdadt påbud, att
för hvar fjerde marks värde af varor, som infördes
på Gotland, skulle 1/2 mark silfver i utbyte mot 4
mark penningar inlemnas å myntet i Visby. Men härpå
svarade konungen: »Lybeck tager accis, Tyska orden en
tull, som är ännu drygare än denna. Jag är en fattig,
fördrifven konung, och mitt rike är litet; jag måste
också hafva något att lefva af. Den som kommer hit,
får betala; den som ej vill betala, må blifva hemma.»

Dermed slutade den påbegynta underhandlingen mellan
högmästaren och konung Erik. Det blef sedan fråga om
en krigsrustning mot Erik af orden och hansestäderna
gemensamt, men det stannade vid blotta förslaget.

Det säges om konung Christofer, att han yttrat om
den fördrifne konungen och hans sjöröfverier: »Min
morbroder sitter på ett skär, han måste ock hafva sin
bergning». Yttrandet påminner så lifligt om konung
Eriks egna ord till högmästarens sändebud, att man
vore frestad tro, det han haft ungefär samma yttrande
till konung Christofer vid de båda konungarnes
sammanträffande på Gotland. Må hända sväfvade dessa
ord, som inneburo ett urskuldande så väl inför honom
sjelf som inför verlden -- må hända sväfvade de ofta på
konungens läppar. De kunde sedan af konung Christofer
upprepas inför någon, som klagade öfver undergånget
våld, utan att Christofer sjelf deraf

behöfde låta beveka sig, att lemna ofoget
onäpst. Att Christofer med detta yttrande skulle hafva
velat liksom gäckas med den klagande -- det strider
helt och hållet mot hans skaplynne och torde böra
anses som en följd af rimkrönikeskrifvarens bekanta
ovilja mot den som stält sig emellan Carl Knutsson
och konungakronan.

Vid skildringen af konung Erik på Gotland och hans
sjöröfverier hafva vi berört Tyska orden och dess
förhållande till unionskonungen. Vi hafva äfven
omnämnt förhållandet till unionens grannar i öster,
Svärdsorden och Ryssarne. Det återstår att kasta en
blick på hansestäderna.

Någon vän af hansestäderna var aldrig Christofer. Han
följde i detta afseende sin företrädares föredöme och
sökte liksom denne gynna Holländarne. Christofer
synes hafva velat göra sina riken oberoende af de
myndiga köpmansstäderna och sökte till den ändan
befordra de inhemska näringarna, synnerligast i
Danmark och Norge. Dessa båda riken voro också i
sjelfva verket mindre utsatta för ofördelaktiga
följder af något afbrott i den hanseatiska handeln
än Sverige. Hos oss hörde man litet emellan, när
kriget störde denna handel, klagomål deröfver, och
en af de första åtgärderna, när befrielsekriget mot
konung Erik begynte, var att återknyta förbindelserna
med hansestäderna. »Alla de der vårt rike i Sverige»,
heter det i rådets bref till Norge och hansestäderna
år 1434, »vilja söka med deras köpenskap i kärlek
och vänskap, de skola Gudi och oss välkomna vara,
och alla oskäliga tullar och tunga, som till denna
tiden i vårt rike Sverige varit hafva, viljom vi
efter skälighet aflägga»<footnote>
Man torde dock märka att vid detta tillfälle de
politiska förhållandena äfven verkade till detta
mål. Klokheten bjöd ett närmande till konungens
fiender. Jmfr rådets bref till Norge och hansestäderna
år 1434.</footnote>.

Hansestädernas privilegier blefvo derför i Norge och
Danmark aldrig af konung Christofer bekräftade<footnote>
Åtminstone har man icke funnit någon sådan
bekräftelse för dessa riken.</footnote>. Hvad
Sverige beträffar, sökte Christofer äfven i det
längsta undandraga sig att stadfästa hansans tryckande
företrädesrättigheter. Men då lybeckarnes sändebud
vid Christofers kröning åter framkommo med begäran om
bekräftelse af deras gamla privilegier, kunde han ej
längre komma ifrån dem. Lybeck, Stralsund, Rostock,
Wismar, Danzig och Thorn jemte alla, som då voro
i deras tyska hansa, blefvo då stadfästa i de fri-
och rättigheter, som de af ålder åtnjutit, med vilkor
att svenska undersåtar skulle åtnjuta samma fördelar
i hansestäderna.

I följd häraf var redan från början förhållandet
spändt mellan Christofer och hansestäderna. Konungen
sökte stärka sig genom förbund med de nordtyska
furstarne, och ju lifligare denna vänskap syntes,
desto oroligare blefvo städerna, och i första rummet
Lybeck. Vi påminna oss huru vi sågo en mängd af dessa
tyska furstar omkring konungen så väl vid hans kröning
som vid hans bröllop. En af de kraftfullaste bland
dessa var hertig Otto af Braunschweig, och det var

till och med fråga om att denne skulle mottaga en
slags beställning hos unionskonungen som riksråd
med 500 rhenska gulden i årlig lön och dessutom
underhållskostnad för sig och sitt folk, när han
kallades till konungen.

Under en resa, som konungen kort derefter företog till
vallfartsorten Wilsnach, sammanträffade han med denne
hertig Otto och åtskilliga andra tyska furstar. Nu år
1447 företog konungen tvänne resor till Tyskland. På
den sista af dessa hade han stämt några furstar sig
till mötes i Lybeck och anhöll hos magistraten om lejd
och qvarter. Men lybska magistraten var ingalunda
böjd att mottaga konungen och furstarne. Christofer
erhöll ett nekande svar. Man fruktade -- heter det --
ett anslag mot staden. Äfven staden Wismar afslog en
dylik begäran af konungen.

Man synes hafva fruktat fiendtligheter från konungens
sida, och efter Christofers död gick i Lybeck
det talet, att han på sin dödssäng yttrat sådant
till sina rådsherrar. »Jag märker nog», skall den
döende konungen hafva yttrat till de kringstående
herrarne, »jag märker nog, att I betrakten mig med
onda och misstänksamma ögon, emedan jag vill följa
min morbroders exempel och resa ur landet, sedan jag
hoplagt så stora skatter. Men det har aldrig varit min
tanke, och jag ville önska, att det icke varit ert fel
snarare än hans, att han öfvergifvit sina riken. För
öfrigt, allt hvad jag kunnat sammanskrapa, äfven
med indragning af mina dagliga utgifter, ligger allt
redo och i behåll att nyttja till krig mot Lybeck,
och kunnen I sjelfva begripa, huru farlig denna stad
är för våra riken. Men Gud har nu beslutat lykta mina
dagar, det blir eder sak att söka eder en konung,
som kan styra och gagna rikena.»

Det är numera omöjligt att säga, om ett anfall
på Lybeck verkligen varit konung Christofers
afsigt. Något skriftligt intyg på tillvaron af en
sådan plan har man icke funnit.

Huru hansestäderna uppträdde med afseende på
Gotland hafva vi sett af det föregående. Oaktadt
det spända förhållandet till unionskonungen och
oaktadt all misstro voro de icke obenägna att vara
honom behjelplige mot Erik på Gotland. Denna hjelp
inskränkte sig blott till bemedling af fred. Men
på detta område möttes konungen och hansestäderna
liksom tyska orden. Alla hade de der fördelar att
bevaka, faror att förebygga. Må hända var det just
den omständigheten, att de tre icke kunde sluta
sig tillsammans, som möjliggjorde Eriks långvariga
vistande på Gotland såsom röfvarhöfding. Den ene
misstrodde den andra, den ene fruktade att den
andra ville med hans hjelp göra sig till herre öfver
Gotland, och så väl hansestäderna som stormästaren
sågo gerna, att Gotland, denna sköna perla, icke
blänkte i unionskonungens krona.

Men huru det var med det ena eller det andra,
konung Christofer gick bort från all oro och lemnade
lösningen af sin tids frågor åt andra män.


Konungen hade sammankallat en herredag till Jönköping
i början af år 1448. På färden till denna herredag
insjuknade han plötsligt i Helsingborg. Det var --
säges det -- en »frisma», som vållade konungens
död. Frisma anses betyda en böld.

Det var den 4 Januari 1448 som konung Christofer
dog. Han var då i sin bästa ålder, omkring 34 år
gammal.

Samma dag konungen dog säges en förfärlig storm med
ljungeld och ondt väder hafva rasat. Rimkrönikan
omtalar, att östra gafveln i Svartbrödernes
klosterkyrka i Skeninge instörtade äfvensom
hvalfvet i höga koret, hvarifrån två munkar utdrogos
döda. »Stormvädret gick långt genom riket», heter det
vidare, »det blåste omkull så mången skog och mången
skorsten nederslog.»
</chapter>
<chapter name="4. Carl Knutsson.">
<h2>4.

Carl Knutsson.</h2>

Vi hafva tillryggalagt sextio år från det ögonblick,
då drottning Margareta Valdemarsdotter satte
den tredje konungakronan, Sveriges, till de två,
som redan prydde hennes hufvud. Låter man tanken
genomlöpa det tidsområde, som sålunda ligger bakom
oss, stannar man ganska snart vid handlingar, som
till sin art äro sådana, att de bebåda upplösningen
af det verk, som denna qvinliga herskaresjäl gjorde
till sin lifsuppgift. Betraktar man tidsskiftet
från unionsregentens sida, finner man också snart,
att det egentligen var denna qvinna ensam, som
sökte verkliggöra tanken om de trenne rikenas
förening. Hennes närmaste efterträdare synes taga
saken såsom afgjord och känner i sjelfva verket
för litet sina folk för att kunna frigöra sig från
denna föreställning, ej ens när man öppet visar och
bevisar honom, att han brutit mot lag och gammal god
sedvänja. Möjligheten af unionens upplösning kan från
slutet af konung Eriks regering stödja sig på ett
formligt beslut, fattadt på ett unionsmöte i Kalmar<footnote>
År 1438. Fullmäktige från Norge voro icke
närvarande.</footnote>.

Det är ofta så, att man först då, när olyckan är
för handen, börjar söka efter medel att motverka och
förekomma densamma. Också börja unionsmötena, der man
söker arbeta på möjligheten för unionens bestånd,
först då komma i bruk, när sådana händelser tima,
hvilka oemotsägligt lade i dagen, att ingenting var så
förrädiskt som att tro på en förening af riken, der
det enas eller andras lag och frihet och gamla goda
rätt trampades under fötterna. I samma stund detta
blef följden af eller vilkoret för unionens bestånd,
i samma stund var denna en omöjlighet, och allt arbete
för densamma blef derefter blotta försök, en byggnad,
hvars sköra hvalf sprängdes af nationalmedvetandets
mäktiga ström.



Engelbrekt och hans medhjelpare voro de förste,
som uttalade och i handling visade den sanningen,
att Sveriges folk icke lät sig förtryckas. Så gjorde
äfven Carl Knutsson. Den tredje unionskonungen hade
svårt att vinna Sveriges krona ur den sistnämndes
kraftiga hand, och att denne konung i ro bar den
till sin död har sin förklaring endast deruti,
att han städse i Sverige uppträdde såsom Sveriges,
aldrig som Danmarks konung.

Men för unionens förverkligande gjordes af denne
konung intet. Man kan snarare säga, att han bidrog
till dess omöjliggörande, då han bekräftade den lag,
som efter honom fick sitt namn, och som i Sverige
skulle och måste gälla ofvanom allt hvad förbindelsen
med de främmande rikena kunde göra önskligt -- en lag,
i hvars första balk var stadgadt att till Sveriges
konung skulle väljas en <i>infödd</i> man.

De händelser, som nu följa, skola visa oss, huru
de tre »förenade» folken allt mera skilja sig från
hvarandra, och, hafva de någon gång gemensam konung,
är hans tid såsom unionskonung så kort, att dessa
skiften liksom bilda undantag från regeln. Det är
nu, såsom vi få se, <i>riksföreståndarne,</i> hvilka stå i
spetsen för Sveriges folk och leda dess öden.

<b>Carl Knutsson kommer till Stockholm.</b>

De svenske herrarne voro, som vi påminna oss, samlade
i Jönköping, dit konung Christofer stämt dem sig till
mötes. Konungen kom icke, men i stället bref från
danska rådet. Det innehöll ett tillkännagifvande om
konungens död samt en begäran om ett sammanträde i
Halmstad för nytt konungaval. En sådan anhållan stod
i öfverensstämmelse med det i Kalmar 1438 fattade
beslutet, enligt hvilket efter en unionskonungs död
fullmäktige från de tre rikena skulle sammanträda och
först afgöra om gemensam konung skulle väljas eller
om hvartdera riket skulle välja en särskild. Vid
konung Eriks afsättande hade detta stadgande i 1438
års dagtingan uraktlåtits. Må hända ville de danske
herrarne nu godtgöra sitt fel. Sverige hade visat,
att det egde kraft att gå sin egen väg oberoende af
Danmark. Det kan då vara ganska naturligt, att de
danske herrarne sökte undvika det, som kunde stöta
den mäktige unionslemmen för hufvudet.

Med bestörtning mottogo de i Jönköping församlade
herrarne underrättelsen om konungens död. Den kom
alldeles oväntad, de voro ej beredde derpå. Han
hade ryckts bort i sin kraftigaste ålder, utan att
våldsamma brytningar, såsom krig eller uppror, satt
hans lif i fara och sålunda kunnat varnande rikta
deras tankar på framtiden för att vara beredda på hvad
som då kunde inträffa. Något bestämdt svar lemnades
icke det danska rådet. Hvad man först synes hafva
varit betänkt på, var att ordna sakerna så, att ej
makten måtte gå det parti ur händerna, som nu innehade
den. Såsom naturligt var, hade den aflidne konungen
företrädesvis omgifvit sig med unionsvänlige män,

och vi veta, inom hvilka slägter vi hafva att söka
dessa -- Vasa, Oxenstierna, Natt och Dag. Utan tvifvel
var det förnämligast detta parti, som hade medlemmar
samlade på mötet i Jönköping.

Det blir då också klart, hvad detta möte först hade
att göra -- att försäkra sig om styrelsen och befästa
sig i den, synnerligast mot det motsatta partiet,
hvars målsman väl icke länge skulle låta vänta på sig,
så fort underrättelsen om konungens död hade nått den
aflägsna vrå af riket, der han befann sig. Och som
detta motparti var mäktigt, emedan, såsom vi veta, det
företrädesvis förde Sveriges talan, och dess målsman
Carl Knutsson drefs framåt af sin ärelystnad, var
det nödvändigt att fatta ett skyndsamt beslut. Carl
Knutsson var dessutom rikets förnämste embetsman
och hade redan såsom sådan ett medel i händerna,
som jemte hans rikedom och de öfriga egenskaper,
hvilka gjorde honom kär för folket, var egnadt att
väcka unionsvännernas bekymmer.

Men det visar sig här, såsom städse både förut och
efteråt, att det var underlägsenheten hos detta parti
som gjorde det till unionsvänligt, till danskt. Man
ville för egen räkning sätta sig i spetsen för
Sveriges rike, och blott när detta misslyckades,
blef man en anhängare af unionen. Så beslöto de
nu församlade herrarne att först och främst välja
riksföreståndare. De förbigingo drotsen. Detta kunde
nu hafva sin grund deri, att det redan blifvit sed,
såsom vi här ofvan yttrat, att riksföreståndare skulle
styra konungalöst rike. Men Carl Knutsson kom icke
ens i fråga vid riksföreståndarvalet. Han kunde det
icke heller, såsom vi lätt finna, då mötet bestod af
personer, hvilka voro hans motståndare.

Tvänne bröder af Oxenstierne-slägten blefvo valde till
riksföreståndare. De voro Bengt Jönsson till Salestad,
lagman i Upland, och Nils Jönsson till Djursholm,
begge bekante från det föregående, den förre med ett
godt namn om sig, den senare med ett motsatt. »Dessa
skulle förestå riket» -- heter det vidare -- »tills
alla kunde få bud och man kunde komma tillsammans
och bättre förvara riket. Hade marsken varit der,
så hade han blifvit vald den gången.» Man beslöt, att
ett stort möte skulle hållas i Stockholm i Maj. Dermed
slutade mötet, och herrarne skildes åt.

Den, som framför andra greps af underrättelsen om
konung Christofers plötsliga död, var erkebiskopen
Nils Ragvaldsson. Han var innerligt fästad vid
konungen och sörjde honom djupt. Väl kunde han ock
förutse den oro och de strider som nu stundade. Både
det ena och det andra påskyndade hans bortgång ur
tiden. Han dog några veckor efter sin konungslige vän,
den 17 Februari 1448, och begrofs framför högaltaret
i Upsala domkyrka.

Domkapitlet sammanträdde genast till nytt
erkebiskopsval, och detta föll på den
ene riksföreståndarens son, <i>Jöns Bengtsson
(Oxenstierna).</i> Jöns Bengtsson var då domprost i
Upsala. Han hade studerat utrikes och der blifvit
»magister». Kyrkomötet i Basel, som vi

känna från det föregående, hade visserligen upphört
efter 12 års verksamhet år 1443, men några få prester
qvarstannade och sökte upprätthålla mötets verksamhet,
och desse stadfästade det af Upsala domkapitel gjorda
valet. Som under sådana förhållanden mötets rättighet
att stadfästa biskopsval kunde anses tvifvelaktig,
fortsatte en af de svenska ombuden resan till påfven
Nicolaus för att äfven utverka hans stadfästelse af
valet. Denna erhölls också, men först det följande
året.

Erkebiskop Jöns Bengtsson var en hersklysten,
lidelsefull och hämdgirig man, stolt och oböjlig
så väl i förhållande till sin konung som till sin
närmaste förman, erkebiskopen i Lund. Att han hörde
till unionspartiet eller det dansksinnade, framgår
blott och bart af det sköldemärke, som han bar.

Men vi få i det följande tillräckligt tillfälle att
lära känna denne man. Vi öfvergå nu till den för
ögonblicket mäktigaste mannen i Sveriges rike, den,
till hvilken både vänner och fiender blickade upp,
bäggedera med spänd väntan.

Midt under sina fredliga sysselsättningar på
Viborgs slott, midt under sina byggnadsföretag,
sina förbättringar och försköningar och sina park-
och dam-anläggningar, träffades Carl Knutsson af den
plötsliga underrättelsen om konung Christofers död.

Först var det genom sina närmaste vänner, som
Carl fick veta både att konungen var död och hvad
som med anledning deraf herrarne företagit sig i
Jönköping. Sedermera kom väl kungörelse derom till
Finland liksom till rikets öfriga delar. Men Carl
började genast rusta sig att draga öfver tilll
Sverige. »Skynda dig öfver till riket» -- låter
rimkrönikan Carls vänner säga -- »ty de som förestå
riket äro dina största ovänner; konungen drog dem
fram i stor makt, dig att förderfva, och alltid,
när han drog till främmande land, befalte han dem
att förestå riket» <footnote>
Har afseende på de riksföreståndare konung
Christofer utnämnde, när han lemnade Sverige.</footnote>.

Carl gjorde en stor och kostsam tillrustning både
i folk och skepp. Omkring 800 riddare och svenner
gingo vid pingsttiden ombord på flottan i Viborg,
och alla, som sågo den stolta riddareskaran och de
många skeppen, prisade den mäktige mannen. Pingstdagen
den 12 Maj 1448 lade Carl ut ur Viborgs hamn.

När så Carl kom seglande förbi en ö vester ut i
skärgården utanför Viborgs län, mötte honom en hans
tjenare, som kom från Kalmar. Tjenaren medförde från
priorissan vid ett nunnekloster i Kalmar ett bref,
som han öfverlemnade till Carl. Brefvet, som Carl
genast bröt och läste, omtalade en uppenbarelse, som
»en gudelig menniska haft i klostret jula natt». Innan
nästa år gått till ända, skulle »marsken» vara konung
i Sverige; det vore Guds vilja, och fullgjorde Carl
ej denna, skulle Guds hämnd drabba honom. Brefvet
var skrifvet fjerdedag jul<footnote>
Den 28 December 1447.</footnote>.
Dess innehåll väckte,
såsom naturligt var, allas förundran,

och den ökades, när man såg, huru naturen sjelf
tycktes gynna Carl. Gynsamma vindar fylde seglen,
liksom ljusa förhoppningar tändes i Carls och hans
vänners bröst, der de stodo på skeppsdäcket i sina
blanka harnesk och vajande fjäderbuskar. Efter
elfva dagars lycklig resa seglade skeppen fram på
Stockholms redd, det var »helge likarna dag» den 23
Maj. Med oförstäld glädje mottogs Carl af folket
i hufvudstaden. »Nu skulle goda år återkomma!» --
yttrades uppenbart, och liksom för att stärka detta
folkets hopp föll, just som Carl landsteg, ett stridt
vårregn, det första för året. Det hade förut liknat
sig till att blifva »det största oår och ett span
mjöl gälde 12 öre och mången menniska fick svälta.»
Nu kunde man hoppas igen; himlens välsignelse var
tydligt med »marsken».

<b>Konungavalet i Sverige.</b>

Det var i slutet af Maj, således ungefär samtidigt
med Carls ankomst, som man samlade sig till den
herredag, som man i Jönköping beslutat skulle hållas
i Stockholm. En mängd rådsherrar, riddare och svenner
infunno sig och äfven köpstadsmän och allmoge, så
att staden visade en tafla af mycken liflighet och
rörelse. Slottet innehade de båda riksföreståndarne,
sä att Carl tog in i de bästa husen deromkring. Så
stodo de åter emot hvarandra de båda gamla partierna,
ehuru det ena under andra hufvudmän än fordom!

En strid förestod, hvari båda partierna skulle
mäta sina krafter. Frågan gälde, hvem som skulle
blifva Sveriges konung. Uti en punkt synes man med
afseende härpå hafva varit ense, deruti att man
borde välja en infödd man till konung, och som en
hvar kunde förutse, att Danmark ej skulle beqväma
sig att taga en svensk herreman till konung, var i
och med detsamma all fråga om förbindelsen rikena
emellan skjuten åt sidan. Stridsfrågan blef således
egentligen, ur hvilketdera partiet konungen skulle
tagas, om ur det unionsvänliga, Oxenstiernornas,
eller ur det fosterländska, det hvars hufvudman Carl
Knutsson var. I förra fallet skulle naturligtvis
lotten falla på en af Oxenstiernorna, i det senare
på Carl Knutsson.

Att Oxenstiernorna vågade låta frågan afgöras genom
ett val och ej genast från början arbetade för
unionens upprätthållande, det visar, att de ansågo
sitt parti nog mäktigt för att kunna hoppas på
framgång. Deras parti hade stärkt sig tillräckligt
mycket under Christofer, och deras motståndare
hade under tiden stått nog mycket i skuggan, för
att han skulle nu såsom förr en gång, då det gälde
Christer Nilsson, vinna seger öfver dem. Partiets
hufvudmän hade dessutom det försteget framför Carl,
att de redan såsom riksföreståndare hade makten i
sina händer; de och deras vänner innehade tillika
de förnämsta slotten. De kunde gå försvarsvis till
väga. Carl måste anfalla.

Men dessa herrar började snart nog finna, att de hade
missräknat sig, och då började åter det gamla talet
om att icke förhasta sig utan afbida, hvad de andra
rikena ämnade göra. Den minsta skymt af

motgång gjorde partiet åter unionsvänligt. Och ju
tydligare det visade sig, att segern skulle gå dem
ur händerna, desto hätskare uppträdde de mot sina
motståndare, ja, det talas till och med om, att man
varit färdig att afgöra saken med blanka vapen.

»Man kunde icke med heder skrida till konungaval» --
skola herrarne af detta parti hafva yttrat -- »utan
att det skedde i samråd med herrarne från Danmark
och Norge till efterlefnad af Kalmareunionen;
äfven om man icke ville göra afseende på föreningen
mellan rikena, borde likväl intet val ske, förr
än derom blifvit kungjordt öfver hela riket, och då
fullbordades på utsatt dag med vanlig högtidlighet.»
Det sist anförda skälet synes hafva haft god grund
för sig, men Carl och hans vänner insågo faran af
hvarje uppskof. Konung borde väljas, medan de nu
voro samlade, och der borde ske »rätt konungaval»<footnote>
Med »rätt konungaval» menas naturligtvis ett
val efter Sveriges lag, således en infödd svensk
man, hvilket väl också var det som hufvudsakligen
åsyftades. Ty med iakttagande af de öfriga i lagen
stadgade formerna var man ej så noga. Dock kunde
omständigheterna dertill äfven bidraga. Nödvändigheten
att få frågan genast afgjord tillät nemligen icke
ett möte vid Mora Stenar, såsom lagen föreskref.</footnote> --
dervid höll sig detta, det fosterländska
partiet. »Danmark hade redan förut», yttrade detta
parti, »valt sig en konung enskildt för sig, då de
valde Christofer till konung efter Erik; det funnes nu
ingen anledning att hysa undseende med Danmark, utan
borde man genast skrida till konungaval.» Sådant tal
vann mera genklang hos de församlade, synnerligast hos
de ofrälse, köpstadsmännen och bönderna. De hade ej
skäl att hysa förtroende för en främmande konung, huru
grant det än lät, talet om de tre rikenas förening.

Flera dagar skola hafva förgått, innan denna fråga
blef afgjord. Men den var också stridens kärnpunkt. Så
hade sakerna stält sig under stridens fortgång, att
bägge partierna insågo, det allt hängde på beslutet
om konungaval utan uppskof. Till slut segrade dock
härutinnan det fosterländska partiet, och man stannade
vid det beslut -- det var om onsdagen den 19 Juni -- att
man följande dagen skulle skrida till val af konung,
hvilket skulle ega rum i S:t Gertruds gillestuga.

Med mycken förbittring skildes herrarne af
Oxenstiernepartiet den dagen från samlingsrummet. De
samlades alla på slottet, och der gåfvo de sin ovilja
fritt lopp. Synnerligast utmärkte sig den nyvalde
erkebiskopen. Han tycktes sakna ord för att fullt
uttrycka sin vrede och sitt hat mot denne man, hvilken
skulle rycka konungakronan från hans faders hufvud. Ty
det kunde hvar man se, huru valet skulle utfalla.

En stund derefter såg man erkebiskopen häftigt upprörd
lemna slottet och sedan i spetsen för sitt talrika
följe rida ut ur staden på väg till Stäket. Hvad
som var hans afsigt med detta sitt aflägsnande från
sjelfva valet, om han dermed ville hindra detsamma,
eller om hans stolta sinne ej kunde lida att vara
med om det nederlag, som han visste förestå, det kan
icke afgöras.


Arla om torsdagsmorgonen kommo emellertid alla
tillsammans, såsom beslutadt var. Man började med en
innerlig bön till Gud om hans nåd att så taga verket
före, som vore riket nyttigt. Sedan skred man till
valet. Två biskopar och två riddare skulle upptaga
rösterna, och alla svuro en dyr ed att välja efter
bästa samvete utan afseendp på vänskap, frändskap
eller räddhåga, endast med rikets verkliga väl för
ögonen.

Det var em högtidlig stund, och ehuru man kunde
förutse valets utgång, afbidades denna med spänd
väntan. Det var alldeles tyst i gillestugan, man
hörde endast de tvänne biskoparnes och riddarnas
hviskningar, då de upptogo de afgifna rösterna samt
ett doft sorl af den utanför samlade menigheten,
hvilken väntade på utgången med ännu mera spänning
och oro, eftersom den var mindre invigd i herrarnes
strider.

Slutligen voro alla rösterna -- de voro sjuttioen
till antalet -- afgifna och antecknade. Ett ögonblick
förgick under deras hopräknande. Nu var det gjordt och
med ljudelig stämma kungjorde den ene af valförrättarne,
att Carl Knutsson fått sextiotre röster. De
återstående åtta hade fallit på tvänne andra, må hända
Oxenstiernorna, men något namn anföres icke.

Ett fröjderop genomgick salen, det spridde sig till
menigheten derutanför, och från tusendes läppar
hörde man ropas: »Vi vilja aldrig annan herre hafva,
utan blifva vid marsken alla daga!» Men den nyvalde
konungen hyllades af de församlade och leddes derpå
in i  kyrkan, der <sp>Te deum</sp> afsjöngs.

När då saken var afgjord, återkom erkebiskopen
Jöns Bengtsson till Stockholm. Han blef med mycken
ynnest emottagen af konungen, som ökade hans län
med Olands och Norunda härad i Upland. Samma ynnest
visade konungen sina motståndare i allmänhet. Så fick
erkebiskopens fader, Bengt Jönsson, eftergift på någon
skuld, hvari han befann sig till kronan. Han hade
nämligen såsom riksföreståndare användt »något guld
af rikets skatt» för egen räkning. Också erkebiskopen
lofvade med dyra eder att alltid vara på konungens
bästa. »Det vore för långt», säger rimkrönikan, »att
omskrifva allt det goda, erkebiskopen då lofvade.»

Kort derefter drog konung Carl till Upsala, der han
hyllades vid Mora stenar den 28 och kröntes i Upsala
domkyrka den 29 Juni 1448. Kröningen förrättades
af biskopen i Linköping <i>Nicolaus König</i> med biträde
af biskop <i>Erik</i> i Strengnäs, biskop <i>Åke</i> i Vesterås
och den gamle, högt ansedde biskop <i>Magnus Tavast</i> i
Åbo. Till ökande af högtidligheterna slog konungen
trettiotre förnäma herrar till riddare.

Dagen derpå, som var en söndag, invigdes erkebiskopen
i sitt embete af de nämnda biskoparne och den 2
Juli förrättades drottning Katarinas kröning af
erkebiskopen. Vid alla dessa högtidligheter sparades
ingenting i prakt och kostlig undfägnad. »Alla de
der voro», heter det, »fingo nog», och länge derefter
talade man om konung Carls

kröning i Upsala, den förste infödde svenske konungen
allt sedan Magnus Eriksson och hans söners tid. Hvad
som synnerligen bidrog att fästa denna högtidlighet
i folkets sinne, var den omständighet, att ingen
kröningsgärd upptogs, utan all ståten kunde gå för
sig utan något betungande för folket. Konungen sjelf
bestod nemligen alla kostnader.

I afseende på lagligheten af det här ofvan skildrade
konungavalet hänvisa vi till de för detsamma gällande
former, hvilka vi förut anfört ur Uplandslagen och
hvilka hufvudsakligen voro desamma i Christofers
lagbok. Vi återkomma till detta ämne i öfversigten
af medeltiden.

<b>Konungavalet i Danmark.</b>

Man känner icke med visshet, hvem som öfvertog
styrelsen i Danmark efter konung Christofers död,
om det var rådet, eller om det var drottningen,
hvilket senare af yngre danska historieskrifvare anses
sannolikt. Emellertid synes det, som om man denna
gång verkligen velat afbida svar ifrån svenska rådet
om ett gemensamt sammanträde för att afgöra, huruvida
en gemensam konung skulle väljas eller icke. Det blef
dock snart, äfven utan någon sådan öfverläggning,
tydligt, att man i Sverige icke var sinnad att välja
någon gemensam konung med Danmark. Man började då i
detta rike se sig om efter en konung.

En sådan kunde finnas på nära håll. Det lefde
då i Danmark en riddare, ung, rik och ansedd och
dertill nog mäktig att våga kasta sina blickar på
Valdemarernes och Margaretas krona. Det var <i>Knut
Henriksson Gyldenstjerne.</i> Han hörde till samma slägt
som Carl Knutssons i Sverige måg, och man kan icke
undgå att finna en viss yttre likhet mellan dessa
båda mäns sträfvanden, äfven om man icke derför tror
på någon hemlig öfverenskommelse dem emellan. Sjelfva
enkedrottning Dorothea, säges det, skall med välvilja
hafva sett den unge sköne riddarens sträfvanden och
lofvat att gifva sin hand åt den nye konungen. Som
derigenom hennes lifgeding skulle komma att förblifva
under kronan, fick hennes tycke och önskan en högre
vigt, än hvad som eljest skulle hafva varit fallet.

Flertalet af de danska herrarne kunde dock ej
förlika sig med den tanken, att en deras jemlike
skulle blifva deras herre och konung, huru mycket än
denne jemlike kunde vara drottningen till behag. De
kastade sina blickar på en aflägsen anförvandt till
det gamla konungahuset, hertig <i>Adolf</i> i Sleswig. Vi
känna denne hertig Adolf från det holsteinska kriget
under konung Erik. Han var den ende qvarlefvande
af hertig Gerhards trenne söner. Den äldste brodern,
den kraftfulle och tappre Henrik, sågo vi stupa vid
försöket att storma Flensburg år 1427, den yngste,
Gerhard, påminna vi oss såsom anförande den stora
hanseatiska flottan, som år 1428 förgäfves försökte
taga Köpenhamn. Äfven denne Gerhard dog innan krigets
slut år

1433, så att derefter hertig Adolf innehade ensam
Holstein och, såsom ärftligt län af Danmark, Sleswig,
hvilket sistnämnda län han fått bekräftadt af konung
Christofer, då denne valdes till konung. Men det var
ej blott frändskapen till det gamla konungahuset, som
talade till förmån för den sleswigske hertigen. Han
var äfven beslägtad med den norske konung Olof, och
man kunde derför hoppas på Norges tillträdande till
detta val, och framför allt, man kunde på detta sätt
bäst återförena Sleswig med Danmark. På dessa grunder
blef man till slut ense om att erbjuda hertig Adolf
Danmarks krona.

Men hertig Adolf var ej lik de tyska furstarne, som
af begärlighet efter en konungakrona voro färdige
att lofva hvad som helst och äfven offra något, han
ville ej mot det lysande konunganamnet utbyta det
lugn, hvari han nu lefde. Ända från sin tidigaste
ungdom, under en följd af trettio år hade han kämpat
för sitt lilla lands oafhängighet, och dessa år
hade skänkt honom en rik erfarenhet och låtit honom
känna ljufheten af tretton års fred allt för högt,
för att han skulle velat vid sina år -- han var nu
omkring 47 år gammal -- kasta sig in i de nordiska
rikenas stormar. Dessutom var han barnlös. Han afslog
derför det danska riksrådets anbud, förebärande
sin ålder. Men han hade en systerson, som han högt
älskade, grefve Christian af Oldenburg, och han
föreslog de danske herrarne att välja denne. Till
en början mötte väl detta förslag motstånd, men
hertig Adolf infann sig sjelf i Köpenhamn, och hur
det var, så gick man -- säger en dansk författare --
»tiggargängen åt Tyskland till med Danmarks krona».

Grefve Christian var vid denna tid tjugutvå år
gammal. Han var af en reslig växt samt i allmänhet af
en skön och ansenlig kroppsbyggnad; hufvudet högre
än den längsta man, säges det, och så stark, att han i
sin ena hand kunde fatta en med harnesk fullt beväpnad
man, lyfta honom upp öfver sitt hufvud och sakta
sätta honom ned på jorden igen. Han tog ofta, heter
det vidare, en handfull nötter och knöt handen om
dem så hårdt, att kärnorna runno ut mellan fingrarne.

Denne unge grefve hade intet emot att antaga den
erbjudna kronan. Han lemnade danska riksrådet sin
handfästning, fördes till Viborgs ting och blef
der hyllad den 28 September. Följande månaden
kröntes han i Köpenhamn af erkebiskop Tuvo, och
den adertonåriga enkedrottningen räckte honom sin
hand, sitt löfte trogen att erkänna den nyvalde
konungen för sin husbonde, fast hon väl hade tänkt
sig löftets uppfyllande med en annan husbonde än
konung Christian.

Sålunda kom den <i>Oldenburgska konungaätten</i> på Danmarks
tron. Den har innehaft densamma oafbrutet, led efter
led, intill våra dagar.

<b>Konungavalet i Norge.</b>

Liksom vid konung Eriks afsättande i Sverige och
Danmark norrmännen i det längsta höllo fast vid
denne konung utan att synnerligt mycket fästa sig
vid unionen och dess betingelser, så visade de
sig äfven vid konung Christofers död benägna att
återvälja sin forne konung. Men den nyvalde konungen
i Danmark kastade genast sina ögon på de båda andra
rikena och i första rummet på Norge. Detta rike var
äfven för den nyvalde svenske konungen begärligt,
och alla hade de sina medhållare inom Norge. Der
funnos således tre eller till och med fyra partier,
om man till de ofvannämnde lägger det, som ville
hafva Sigurd Jonsson till konung.

Som dock hvarken konung Erik var att räkna på,
ej heller Sigurd Jonsson synes hafva eftersträfvat
den vanskliga äran att i dessa stormuppfylda tider
bära Norges krona, var det egentligen mellan de
två, Carl i Sverige och Christian i Danmark, som
striden fördes. Det nordanfjällska Norge var det
som företrädesvis önskade en förening med Sverige,
medan det sunnanfjällska gynnade Christian i
Danmark. Erkebiskopen i Trondhjem, den myndige och
kraftfulle Aslak Bolt, var Carls förnämste anhängare;
biskop Jöns i Opslo, som var erkebiskopens personlige
motståndare, äfvensom Hartvig Krummedik på Aggerhus
voro de förnämste på Christians sida.

Båda dessa partier, som vi kunna kalla det svenska
och det danska, voro verksamma. Det senare skickade
Hartvig Krummedik och biskop Jöns till Danmark för
att underhandla med Christian om hans utväljande till
konung, och ungefär samtidigt -- det var i fastlagen
den 26 Februari -- sammanträdde det svenska partiet
i Bohus och beslöt att befordra Carl Knutssons val,
»dels», heter det, »emedan detta val bäst motsvarade
Norges gagn, dels emedan de voro underrättade om
att erkebiskopen af Trondhjem jemte flera biskopar
och riddare samt en stor del af allmogen ansågo
det för riktigast». Emellertid ankommo mot slutet
af Maj Eggert Frille och Åke Axelsson (Tott) med
nya försäkringar och löften från Christian till
Norges råd, som då var församladt i Opslo, och --
något som för framgången af deras ärende var det
vigtigaste -- de förde äfven krigsfolk med sig. Man
utfärdade bref till Christian, hvari man samtyckte
till hans val och uppmanade honom att i medlet af
Juni infinna sig i Marstrand för att mottaga rådets
hyllning och underskrifva sin handfästning. Äfven
erkebiskopen underskref detta bref; dock säges det,
att han dertill blifvit tvungen genom våld.

Detta sätt att gå till väga skildras af det svenska
partiet såsom i hög grad förrädiskt mot Norges
rike. »Och hafva de danskvännerne (motpartiet)» --
skrifver Erik Sämundsson till den norske allmogen --
»sådant svek och förräderi gjort uppå Norges rike,
att ingen lefver, den der sådant svek hört hafver
förr i Norge gjordt; förty de hafva

sammankommit väl 2,000 män och vilja så föra den tyska
och danska konungen in uppå Norges rjke och gifva oss
fattiga nordmän i en skadlig och evärdelig träldom.»
Erik uppmanar allmogen till kraftigt motstånd, så
vidt Norges lag och frihet var allmogen kär. Samtidigt
vistades bröderne Herrman och Johan Moltke i Norge,
och de samlade allmogen till ett ting, der man
uppsatte bref till Carl Knutsson med erkännande
af hans val till Norges konung och anhållan, att
han snart ville infinna sig med en krigsmakt för att
tillbakadrifva de danska. Detta bref uppsattes den 1
Juni, rådsherrarnes i Opslo den 3 Juni 1449.

Det synes, som om det nu berott på de båda konungarne
sjelfva, hvilkendera skulle vinna Norges krona. Ett
raskt och kraftigt upptträdande i Norge, och saken
borde vara afgjord. Konung Christian infann sig
också efter ett par veckors förlopp och utfärdade
från Marstrand den 3 Juli sin handfästning samt
mottog hyllningar och försäkringar om trohet. Tillika
utfärdades af norska rådet ett bref till allmogen med
underrättelse, »att konung Christian blifvit antagen
till konung öfver allt Norge, såsom född af äkta,
värdigt, norskt konungablod. Vid midsommar följande
året skulle den nye konungen infinna sig i Trondhjem
för att låta kröna sig. Till dess skulle styrelsen
föras af erkebiskop Aslak och Sigurd Jonsson.»
Christians seger kunde nu anses för gifven. Men
då inträffade plötsligt en händelse, som gjorde om
alltsammans.

Naturligtvis afsåg konung Christian med erkebiskopens
utnämnande till riksföreståndare att närmare binda
denne mäktige och inflytelserike man vid sig. Må hända
skulle detta också hafva lyckats, och för någon tid
finner man erkebiskopen till utseendet åtminstone
handla i samdrägt med den danske kungen.

Då hände sig frampå högsommaren, att en tvist uppkom
mellan erkebiskopen och Hartvig Krummedik. Den
senares tjenare hade, medan han sjelf befann sig i
Danmark, öfverfallit några af erkebiskopens folk och
fråntagit dem deras gods. Sedan dess hade nu flera
månader gått, men om sommaren, när erkebiskopen kom
tillsammans med Krummedik, klagade han öfver det
begångna våldet. Krummedik erbjöd sig att ersätta
värdet af det förlorade och skickade derför några
riddare med penningar till erkebiskopens boning. Den
stolte erkebiskopen vägrade att emottaga penningarna
och fordrade sina varor tillbaka, hvilket då var
en omöjlighet, emedan det plundrade godset genast
blifvit deladt. Erkebiskopen hotade då att gifva lika
mot lika. »Jag vill så handla med Hartvig Krummedik»,
sade han, »att han må kunna förtälja, huru nordmännen
behandla holsteinare och utländingar!» -- till följd
af detta hot gick Hartwig ombord på sitt skepp och
blef der öfverfallen af erkebiskopens folk. Väl blef
anfallet tillbakaslaget och ett stillestånd ingånget,
men erkebiskopen gick nu öppet öfver till Christians
motståndare. Han skref till Carl Knutsson och båd
honom infinna sig i Norge, och på hans

tillskyndande skref också allmogen i Bergens biskopsdöme till
Carl, klagande öfver att rådet ville hylla konung
Christian, men förklarande att man hellre ville vara
förenad med Sverige, hvarför man bad Carl ju förr
dess hellre komma Norge till hjelp.

Nu bröt Carl upp för att begifva sig till Norge
och mottaga den krona, som der väntade honom. Men vi
vilja dessförinnan se, hvad som sysselsatt honom på
annat håll, sedan hans kröning i Sverige,

<b>Tåget till Gotland.</b>

Det som i första rummet tog den nye svenske konungens
verksamhet i anspråk var Gotland. Allt hade rörande
denna ö och konung Erik blifvit lemnadt oafgjordt
och i sitt förra lagstridiga skick. Oaktadt konung
Christofer i sin konungaförsäkran ej blott erkänt
Sveriges rättigheter till ön, utan äfven utfastat sig
till att med alla medel åter bringa den under Sveriges
krona, veta vi, huru detta löfte helt och hållet
inskränkte sig till ett löfte på papperet. »Vilja vi»
-- heter det i denna försäkrans 9:de punkt -- »med
all makt och troskap dertill hjelpa och derpå arbeta
och arbeta låta, att Gotland kommer strax fritt till
Sverige igen och der vidblifver, så som det med rätta
bör att vara.» Så obestridd var då Sveriges rättighet
till Gotland!

Att nu med kraft och på fullt allvar göra slut på
denna sak, att taga ön i besittning och tvinga den
afsatte konungen att upphöra med sina röfverier,
det var utom all fråga något, som skulle i hög grad
slå an på det svenska folket. Och konung Carl dröjde
icke att lägga hand vid detta verk.

En månad efter kröningen eller den 29 Juli 1448
landade svenska flottan vid Gotland, i Flensvik<footnote>
Man vet ej, hvilken hamn som rimkrönikan menar
med denna Flensvik. Enligt andra skall landstigningen
hafva skett vid Vestergarn.</footnote>.
En här af 2,000 man gick i land från flottan. Men
hvad som i hög grad måste förvåna oss är den man,
hvilken leder landstigningen, och hvilken genom
sin omgifning af riddare och svenner framstår såsom
härens öfverbefälhafvare. Det är den för oss från det
föregående väl bekante Magnus Green. Att finna denne
gamle motståndare till konungen, denne, som i så
hög grad visat sig konung Erik tillgifven, i spetsen
för ett företag, som gälde tillintetgörandet af hans
forne väns och konungs sista tillflyktsort inom sina
forna riken, det har man svårt att förklara. Det
blef dock icke, som vi få se, den enda gången,
då Carl till sin egen skada satte förtroende till
sina motståndare. »Nu», heter det, »satte Carl till
denne man det största förtroende och förlänade honom
Åbo, att han skulle vara honom trognare<footnote>
Åbo slott och län hade Magnus Green redan fått
1446, hvadan denna uppgift af rimkrönikan icke får
tagas efter orden.</footnote>,
och herr
Magnus lofvade att ej spara sitt lif.» Bland de
öfriga herrarne, som omgåfvo Magnus Green vid detta
tillfälle, var herr Birger Trolle den förnämste.


Konung Carl seglade sjelf med flottan från Sverige,
men tog af inåt Kalmarsund och gick i land på Öland,
der han drog in på Borgholms slott. Hit kommo sedan
några utsände från danska rådet, hvilka bado konung
Carl draga sitt folk tillbaka från Gotland, emedan
ön hörde Danmarks rike till. Härtill svarade Carl,
»att han det ej ville, och det förundrade honom att
de kunde framkomma med slikt tal». Då det led mot
hösten, begaf sig konungen upp till Stockholm för
att rida sin eriksgata.

Konung Erik försökte att hindra svenska härens
landstigning och slog den tre gånger tillbaka,
men vid det fjerde anfallet blef han tillbakaslagen
och nödgades draga sig tillbaka inom Visby och det
väl befästade slottet Visborg. Magnus Green ryckte
framåt och inneslöt staden och slottet från landsidan,
med flottan hindrande all tillförsel från sjön. Så
gingo Augusti, September och Oktober månader, utan att
något annat från Gotland förspordes än ett eller annat
utfall från slottet, som blef utan något väsentligt
inflytande på belägringen. I November lemnade Magnus
Green jemte flera af riddarne hären och återvände till
Sverige. Då var Birger Trolle den högste befälhafvaren
öfver belägringshären.

Denne begagnade sig af den mindre noggrannhet, med
hvilken vakthållningen kring stadens murar bedrefs
efter de svenska herrarnes afresa -- sannolikt
emedan konung Erik trodde den egentliga faran
vara öfverstånden -- och bemäktigade sig Visby med
storm. Konung Erik drog sig tillbaka till slottet. Det
skedde om natten den 4 December. Han hade förut
i sin strid mot Christofer vändt sig till tyska
ordenshögmästaren med anhållan om hjelp, till och
med på vilkor att till orden öfverlemna hela ön. Då
var orden den enda, till hvilken han i sådant ärende
kunde vända sig; nu fans en konung utom den laglige
rättsinnehafvaren till Gotland, en konung, som gerna
skulle vilja komma i besittning af ön och som derför
borde vara benägen att lemna Erik hjelp. Det var
den nyvalde danske konungen. Det skall hafva varit
vetskapen om de öppnade underhandlingarna mellan Erik
och konung Christian, som väckt den förbittring inom
svenska hären, hvilken hade Visbys intagande till
följd. »De skulle taga Visby eller också sätta lifvet
till», skola de svenska krigarne hafva utropat.

Så snart konung Christian fick reda på, huru sakerna
på Gotland stodo, utrustade han genast en liten
flotta att gå till Gotland. Men under tiden fann
sig konung Erik nödgad att ingå i underhandling med
svenskarne. Han befann sig, när han började dagtinga,
säger rimkrönikan, »rätt i nöd, honom brast både öl
och bröd, och 60 hästar hade han måst nedslagta». Den
21 December afslöto Birger Trolle, Johan Carlsson och
Lambrekt Vestfal, borgmästare i Stockholm, m. fl., ett
aftal med konung Eriks ombud, enligt hvilket Borgholm
med Öland skulle öfverlemnas till konung Erik under
hans lifstid, men konung Erik deremot öfverlemna
Visborgs slott åt Birger Trolle. Bud skickades härom
till konung Carl, som vid mottagandet deraf befann
sig på

sin eriksgata. Carl synes snart hafva fattat
sitt beslut, huru svårt det än kunde falla sig
att öfverlemna Öland. Men det var dock af de två
onda tingen det minst onda. Hotfulla bref, som han
mottog från konung Christian, bidrogo ock att göra
honom benägen för denna medelväg, hvarigenom dock
både Erik och danskarne utestängdes från Gotland.
»Gud hade i sin milda försyn så fogat», skref
han till sin måg, Erik Eriksson (Gyllenstierna),
som var höfvidsman på Borgholm, »att det är kommet
till en vänlig endrägt mellan konung Erik och oss,
så att konung Erik skall hafva i sina lifsdagar vårt
slott och land, som är Borgholm och Öland med alla
konungsliga rättigheter», och befalte han denne sin
måg att öfverlemna slottet och ön. Detta bref skrefs
den 25 Februari 1449. Öfverlemnandet af slottet
skulle ske 8 dagar efter påsk.

Kort efter aftalet mellan konung Erik och Birger
Trolle lofvade prester, domare och allmogens menighet
på Gotland lydnad och trohet åt konung Carl, »förty
att vi kännoms det, att detta Gotland fordomdags
Sveriges krona med rätta hafver tillhört, efter ty
som vår krönika uppenbarligen bevisar och betygar». --
Sålunda syntes utsigterna ljusa för konung Carls
företag mot Gotland.

Den flotta, som konung Christian utsändt till Eriks
undsättning, öfverfölls i Östersjön af en svår storm,
så att 4 stora skepp med manskap och allt gingo
förlorade. De återstående fortsatte vägen till Visby,
men märkte snart; att staden var i svenskarnes händer
och gjorde sig derför redo att afsegla. Det säges,
att konung Erik då besökt de danska skeppen och der
kommit öfverens om planen att sedan lemna Visborg åt
konung Christian.

Kort derefter uppsade konung Erik stilleståndet. Det
skedde, emedan, som han påstod, stilleståndsvilkoren
blifvit brutna. Magnus Green hade öfverkommit med
nytt folk från Sverige och uppfordrat konung Erik att
genast öfverlemna slottet, innan han hade emottagit
Borgholm. Enligt Ericus Olai skall orsaken hafva varit
den, att Erik Eriksson vägrat öfverlemna Öland och
låtit fängsla dem som kommo för att i konung Eriks
namn taga ön och slottet i besittning. Vare härmed
huru som helst, kriget utbröt ånyo, och svenskarne
inspärrade åter Visborg samt stängde inloppet till
hamnen genom neddrifna pålar.

Sådant var förhållandet, då vid påsktiden åter
en dansk flotta visade sig utanför Gotland. Olof
Axelsson (Tott) förde befälet. De i hamnen nedslagna
pålarne hindrade flottan att inlöpa, och denna lade
sig framför slottet. Här hade konung Erik låtit
gräfva en lönngång under muren ned till stranden,
och genom denna infördes manskap, lifsmedel och
krigsförnödenheter på slottet, utan att de belägrande
visste derom eller kunde hindra det. Sedan detta
var gjordt, öfverlemnade konung Erik slottet åt Olof
Axelsson, steg ombord på ett färdigliggande skepp,
som var lastadt med allt hans gods och penningar,
och seglade till Pomern.


Härmed lemna vi också för alltid denne konung,
hvars minne derför aldrig skall dö, att det
är förknippadt med Engelbrekts. Han dog i
Rügenwalde år 1459. Han bär såsom svensk
konung ordningsnummern: <i>den trettonde.</i>

Men öfver Viaborg svajade nu Dannebrogen
och konung, Christian vai dess herre.

Så länge en svensk krigsmakt fans på ön, och så
länge Visborgs slott ensamt var den enda danska
besittningen, kunde icke Christian anse sig som
herre öfver Gotland. Han dröjde icke heller att för
detta ändamål vidtaga kraftiga mått och steg. Men,
medan han tillrustade en betydlig landstigningshär på
Gotland, ville han afleda Carls uppmärksamhet derifrån
och splittra hans krafter. Han gjorde derför vid
pingsttiden ett infall i Småland. Hans här uppskattas
af Vadstenamunken, som antecknade händelsen i
klostrets dagbok, till 10,000 man. »Han (Christian)
ville underlägga sig Småland, Östergötland och
omsider hjela riket, men den allsmäktige Guden
tillät honom det icke; ty då de voro i Torpa socken,
kom en stor sjuklighet öfver dem och mycken oenighet,
hvaraf de skingrades och vände om hvar och en till
sitt.» Utom denna i dagboken omnämnda orsaken till
konung Christians återtåg veta vi af det föregående,
att de norska angelägenheterna kallade honom närmare
detta rike, der han också infann sig i början af
Juli.

I slutet af sistnämnda månad utlopp från danska och
tyska hamnar en stor flotta, som en tid låg till
ankars vid Bornholm för att invänta konung Erik,
hvilken lofvat att deltaga i tåget. Konung Erik kom
också, men fordrade öfverlemnandet åt sig af de
slott, hvilka danskarne lofvat honom i ersättning
för Visborg, och då detta vägrades, vände han om
till Pomern igen. I stället ankom konung Christian
sjelf. Flottan skall nu hafva utgjort 150 skepp
med en landstigningshär af 6,000 man ombord. Han
lyftade genast ankar och fördes af gynsamma vindar
till Gotland

Hit hade ny förstärkning ankommit från Carl, som var
högeligen förtörnad öfver hvad som dittills tilldragit
sig på Gotland. På hans befallning hade derför
efter konung Eriks afvikande belägringen fortsatts
med all kraft. Slottet var omslutet af vidlyftiga,
väl bemannade verk och alla landstigningsställen
på öns vestra kust voro besatta. Konung Christian
insåg genast omöjligheten af en landgång, om man
icke ville använda list. Han sände derför sin broder,
grefve Gerhard af Oldenburg, och Olof Axelsson till
Vestergarn för att öppna underhandlingar om
stillestånd. Desse lyckades också med Magnus Green
afsluta ett stillestånd på ett års tid, hvarunder
ett möte skulle sammanträda af tolf svenska
och tolf danska riksråd och afgöra, hvilketdera
riket hade största rättigheten till Gotland. Under
tiden skulle Olof Axelsson innehafva Visborg, Magnus
Green Visby och ön.

Men plötsligt, innan ännu stilleståndsfördraget
var af konungen bekräftadt, fick Magnus Green se en
mängd båtar lägga ut från de

danska skeppen och styra mot land. Det var den danska
landstigningshären. Herr Magnus blef orolig och
yttrade sina farhågor för Olof Axelsson; men denne
försäkrade att här icke kunde vara fråga om några
fiendtligheter, »han ville förr mista sitt lif än
tillåta, att konungen icke gaf sitt samtycke till
stilleståndet». Härmed lät sig herr Magnus nöja och
drog sig tillbaka till Visby, medan konungen utan det
minsta hinder landsatte sitt folk -- ett handlingssätt,
som, om det väl icke kan få namn af förräderi, dock
visar mannens fullkomliga olämplighet för det värf,
som här ålåg honom.

Konung Christian följde honom i hack och häl och
gjorde halt utanför Visby. Han sände genast bud till
staden med uppfordran till magistraten att infinna sig
i hans läger och hylla honom. Magistraten svarade
att man kort förut aflagt trohetsed till konungen
af Sverige, och att man derför icke kunde utan hans
samtycke erkänna någon ny herre. Man vidblef detta
svar, äfven sedan konungen öfvergått till hotelser. Då
gaf konungen befallning till storm. Magnus Green
synes äfven nu icke hafva varit på sin vakt. Murarne
bestegos och den danska hären stod så godt som
midt i staden, innan man ännu hunnit sätta sig till
motvärn. Härunder stacks staden i brand och ett utfall
från slottet ökade förvirringen. Striden blef dock
blodig. Svenskarne stridde tappert. Fyrahundra man
föllo. Men segern var dock på den danska konungens
sida. Det var den 28 Juli 1449.

Nu underhandlade man återigen, eller rättare, konung
Christian föreskref nu vilkoren och Magnus Green måste
antaga dem. Denne utfäste sig nu att ofördröjligen
med sitt folk lemna ön; vapenstilleståndet, hvarom
man öfverenskommit i Vestergarn, skulle vara till
Mårtens dag 1450, och den första nästkommande Maj
skulle 12 rådsherrar från hvartdera riket sammankomma
i Halmstad och afgöra frågan om Gotland samt undersöka
de klagomål, som man i öfrigt förde mot hvarandra.

Magnus Green framställes af rimkrönikan, såsom
man kan förmoda, i de mörkaste färger. Hon anför
också några bevis derför, såsom att han förrädiskt
skulle hafva ingått dagtingan med Olof Axelsson,
som oförhindradt och till de svenskes stora missnöje
fått landsätta sitt folk och nedbryta de uppkastade
förskansningarne. »Sådana verk voro onödiga, när nu
fred var slutad», skall Olof Axelsson hafva sagt,
och Magnus Green skall hafva förklarat den för en
förrädare mot sin konung, som satte sig deremot. Sedan
emellertid allt sålunda var förberedt för danske
konungens ankomst, skall herr Olof hafva sändt bud
till denne, hvarpå stadens intagande och det slutliga
stilleståndet skulle blifvit uppgjordt. Huru härmed
verkligen förhåller sig, är svårt att afgöras. Något
uppenbart förräderi lärer icke kunna tillvitas Magnus
Gren, ehuru man finner det alldeles naturligt att
förbittringen hos de svenska krigarne likasom hos
den svenska befolkningen i allmänhet lätt kunde taga
sig en sådan ton om Magnus Green som den, hvarur

rimkrönikan talar, helst som dennes följande historia
icke svär deremot, utan tvärt om synes bekräfta
rimkrönikans slutord om hans vistelse på Gotland,
då hon säger:

<poem>
Än mer oära han då hafde,
konung Christian troskap och manskap sagde,
och gjorde det med tolka liste
att inga svenske deraf visste.
</poem>

Men Gotland med Visby och Visborgs slott öfverlemnade
konung Christian åt Olof Axelsson, dels såsom
belöning för gjorda tjenster vid eröfringen, dels
för försträckta penningar.

<b>Kröningen i Trondhjem.</b>

Gotland och kriget med Erik och Christian -- se der
hvad som sysselsatte Carl och hindrade honom att
verksammare gå norrmännen till mötes under år 1448
och större delen af är 1449. När det led emot julen
år 1448, red han sin eriksgata. I afseende på den må
vi blott nämna den skatt, som för densamma utgick af
riket enligt konungens bref derom af den 10 Oktober
1448. Sex skattebönder skulle utgöra en gärd och tolf
landbönder likaledes. Hvar gärd skulle sammanskjuta
6 spann malt, 2 spann sigtadt rågmjöl, 3 lass hö,
en fjerding gryn, 2 pund fläsk, 1/12 pund smör, 2 pund
får- eller kokött, 2 pund fisk, 1 nöt, 2 får, 2 gäss,
12 ägg, två tomma tunnor och 1/2 mark penningar till
humla och salt. Dessutom skulle hvar man i gärden
utgöra 2 spann i hästekorn, 4 ljus och 2 lass ved,
när de derom af vederbörande blefvo tillsagde.

Stadd på sin eriksgata, kom Carl den 15 December
till Vadstena, der han emottogs med mycken
högtidlighet. När konungen inträdde i kyrkan,
uppstämde munkarne, hvilka stodo med reliker i
händerna rundt omkring S:t Birgittas skrin i midten
af kyrkan, första versen af: <sp>Te deum laudamus</sp> (O
Gud, vi lofve dig) och, när munkarne slutat denna
vers, togo nunnorna vid och sjöngo den andra, och
så ömsevis hvarannan vers, tills man kom till slutet
af den fjerde, då bröderne inträdde i koret och der
sjöngo det öfriga i sina stolar. Sedan sången var
slutad, framträdde confessorn och uppläste messan
öfver treenigheten, välsignelsen samt versen:
<sp>Domine salvum fac regem</sp> (O Gud, vår konung lyckliggör)
jemte böner öfver treenigheten och för konungen. --
Dagen derpå, som var en måndag, inträdde konungen i
refectorium och lät sig der föreläsas klostrets
författningar samt lofvade sitt beskydd. Men då
ankommo bref från konung Christian, som helt och
hållet störde högtiden. De voro fulla af hot och
väckte konung Carls bekymmer. »Han måste uppskjuta
klostrets angelägenheter», sade han, »tills han
komme i lugn och fred!» -- Konungen bröt genast upp
och fortsatte sin väg omkring riket, som lagen
föreskref:

<poem>
Då det mot julen led,
konung Carl sin eriksgata red
</poem>

<poem>
i hvarje lagsaga, som lagen lyder,
manskap och hyllning honom alla bjuda,
om julen han i Skara var
och strax efter till Stockholm far.
</poem>

I Skara vidtog Carl åtgärder för uppbyggande och
befästande af fem borgar, naturligtvis som en följd
af de hotande brefven från Danmark. Tre af dessa
slott lågo mot södra och vestra gränsen. De voro
Rumlaborg, Kinnaholm och Öresten. Rumlaborgs läge vid
sydvestra spetsen af Vettern känna vi, Kinnaholm och
Öresten lågo i det sydvestra Vestergötland och voro
afsedda att skydda gränsen mot Halland, det förra
i <sp>Frölunda</sp> socken med Kinds härad som underlydande
län, det senare i <sp>Örby</sp> socken vid en liten ström,
som från Öresjön flyter i vestlig riktning till
Viskan. De öfriga två fästena voro Ekholmen och
Skageholm. Ekholmen låg på en holme i Göta elf
ofvanför Trollhättan. Skageholm, nu Skagersholm,
låg upp vid Tiveden vid sydöstra stranden af sjön
Skagern.

Så ingick året 1449. Konung Christian gjorde allvar
af sitt hot och inföll i Småland och Östergötland,
således på sidan om de fästen Carl låtit upprätta
till gränsens försvar. Dessa fästen jemte det
krigsfolk, som för deras iståndsättande och försvar
var nödvändigt, äfvensom kriget på Gotland och
de förstärkningar, som gång efter annan sändes
dit, gifver en förklaring öfver möjligheten för
danska härens framryckande genom Småland och in i
Östergötland, i hvars sydvestra del vid sjön Sommen
Torpa ligger, liksom öfver overksamheten från svensk
sida. Rimkrönikan har intet att härutinnan anföra om
konung Carl annat än ett urskuldande, att han ej vetat
af fiendtligheten, utan trott på fred och vänskap. Vi
veta, huru Christian efter sitt återtåg begaf sig in
i Norge, äfvensom att så väl han som Carl, hvardera
från sina anhängare, mottogo bref med erbjudandet
af Norges krona. Christian infann sig i Marstrand,
hyllades som konung och forordnade om styrelsen under
sin frånvaro samt skyndade så till Gotland. Efter
fulländadt värf der firade han sin kröning i
Köpenhamn och sitt bröllop med Dorothea. Carl å sin
sida mottog kort efter underrättelsen om Gotlands
förlust de ofvannämnda brefven från erkebiskop Aslak
samt från allmogen i Bergens biskopsdöme. Det senare
är dateradt den 21 September.

Mot slutet af September sammankallade Carl ett möte
till Arboga, der han framlade brefven från Norge
och der det beslöts att han skulle draga dit. Hans
män hade infunnit sig fullt rustade, hvar fjerde
man med harnesk och häst. En del af hären sändes
ned åt Vestergötland att bevaka gränsen. Med fem
hundra man till häst bröt Carl sjelf upp och drog
genom Vermland in i Norge, der till följd af hans
förutskickade bref allmogen var samlad till ting vid
Hammer i Hedemarkens amt af Aggerhus stift. »Alla
de synan fjäldin (sunnanfjälls) voro» skulle samlas
dit. Bönderne strömmade till i stora skaror och bado
Carl »Gudi välkommen vara»; hvar han red fram,

hyllade de honom. Vid Hammer företogs konungaval. Det
var lördagen näst efter 11,000 jungfrurs dag den
11 Oktober, som då inföll på en fredag. Biskopen
af Hammer jemte många prelater och riddare voro
närvarande.

Fyra uppsattes här på förslaget till konung öfver
Norge. Första rummet erhöll konung Carl, det andra
konung Erik, det tredje konung Christian, det fjerde
grefven öfver Orknöarne. Svuro då alla riddare,
svenner, bönder och allmoge uppå Gud och S:t Olof,
att de ej kunde rättare finna för rikets bestånd och
allmogen nyttigast än att anamma konung Carl i Sverige
»till en fullmäktig konung öfver allt Norge och ingen
annan efter den sammanbindelse och kärlighet, som
långliga varit hafver mellan Norge och Sverige». Han
skulle hafva konunganamn och krona bära öfver hela
Norges rike, oskadd all den sämd och vördnad, som Gud,
helge Olof konung och Nidaros kyrka tillkommer. Bref
om det verkstälda konungavalet utfärdades i allmogens
namn i Hedemarken och Uplanden.

Med sådant bref infann sig några dagar derefter
Erik Sämundsson i Romerige, söder om Hedemarken i
det nuvarande Aggerhus amt. Äfven der var allmogen
samlad till ting vid Ullinshof, och, när brefvet om
konung Carls val vid Hammer blifvit uppläst, talade
herr Erik om samma ärende till de här församlade
bönderna. Han frågade dem, »om de blifvit tillsporde,
att konung Christian i Danmark skulle blifva Norges
konung, eller om de någonsin blifvit lagligen
tillfrågade, förr än somliga hemligen hade utvalt
honom och gifvit honom konunganamn emot Norges lag
och riksens inbyggares vilja». Härtill ropade alla
högljudt nej. »Aldrig hade det varit deras råd eller
vilja, utan af all deras fattiga makt hade de begärt
högboren furste och herre, konung Carl i Sverige,
till konung och icke konung Christian af Danmark. Men
ofta hade den fattiga allmogen der i Romerige varit
trängd och trugad att samtycka till konung Christian,
och somliga hade genom hotelser om landrådasak<footnote>Förräderi.</footnote>
tvungits att underteckna och besegla bref på allmogens
vägnar emot deras vilja och råd.»

Sådana voro de upplysningar, som allmogen här
lemnade, och hvilka sedan inflöto i det bref, som om
mötet uppsattes. Brefvet, som ännu finnes i behåll,
är mycket upplysande för Norges historia. Vi anföra
derur ytterligare följande yttrande rörande Christians
val: »Hafva ock månge gode män här i Romerige
hört af värduga fader med Gud, herr erkebiskopen i
Trondhjem, då han for till Opslo, och medan han var
i Opslo, att det var hans fullkomliga råd och vilja,
att högboren furste; konung Carl i Sverige, skulle
blifva fullmäktig konung i Norge och ingen annan;
och hvad sidvördnad, tvång och vedermöda förenämnde
herre, herr erkebiskopen, vederfors här i Opslo
och annorstädes, sedan han for från Opslo, om den
olagliga konungakostning, om konungen af Danmark,
det är många dandemän veterligt.» -- Om detta yttrande
också icke gifver vid handen, att erkebiskopen blifvit

fängslad, såsom af några uppgifvas, synes det
dock bekräfta, att man med våld aftvingat honom
hans samtycke, då brefvet till konung Christian
uppsattes i Opslo den 3 Juni.

Sedan härigenom blifvit upplyst, att hvad som
tillförene skett till förmån för konung Christian,
hade skett emot böndernes vilja, med trug odh tvång,
bad herr Erik allmogen sammanträda och ransaka med
fri vilja efter som Norges lag utvisade, hvilken
konung dem tycktes nyttigast vara att hafva till
Norges konung. Allmogen sammanträdde, öfverlade
och ransakade, och sedan framträdde alla inför herr
Erik och afsade och utsvuro med uppräckta händer och
vapnatag konung Christian och anammade konung Carl
med all den ära och vördnad, som trygg och trogen
allmoge bör sin rätta herre och konung efter lagen.

Derefter lemnade Carl det sunnanfjällska Norge och
begaf sig öfver Dovre fjäll uppåt Trondhjem. Han
qvarlemnade dock 200 man i Hedemarken till landets
skydd mot danskvännerna. Om fredagen näst efter
Mårtensmessan fick Carl Trondhjem i sigte, det var
den 14 November.

När han nalkades staden, kom erkebiskopen honom
till mötes och helsade honom välkommen, och hvart
konungens blickar foro, från erkebiskopen till
de omgifvande herrarne eller till de skaror af
allmoge och stadsinnevånare, som samlat sig utefter
vägen -- öfver allt såg han endast glädjestrålande
anleten. Här, liksom nar Carl kom öfver till Sverige
från Finland, talades om god äring efter en lång
tid af oår, hvilket tillskrefs konungens lycka. Så
förundrade det äfven mången, att konungen kunnat utan
all fara tillryggalägga vägen öfver Dovre, en väg som
så års plägade vara så otillgänglig till följd af
mycken snö, att ingen der kunde färdas med häst. Och
midt ibland den glädjedruckna mängden, åtföljd af
erkebiskopen och många svenska och norska herrar,
höll konung Carl sitt intåg i de norska konungarnes
gamla kröningsstad. Han tog in i konungsgården,
der allt var beredt till hans mottagande.

Den 23 -- enligt andra den 20 -- November verkstäldes
kröningen af erkebiskop Aslak, biträdd af biskop
Gunnar i Hammer jemte många prelater och klerker. Med
hvilken ståt och prakt en sådan högtid firades, är
oss redan bekant. Hvad de norska konungarnes kröning
beträffar, hänvisas till den skildring af en sådan,
som vi i det föregående anfört efter en samtida
upptecknare.

Efter kröningen följde som vanligt riddareslag, med
hvilken värdighet 15 vid detta tillfälle hugnades. Af
de högättade slägterna hade många infunnit sig. Dock
saknades företrädesvis de, som innehade slotten,
en omständighet, som väl kunde framkalla bekymmer
hos både konungen och hans vänner. De svenske herrar,
som omgåfvo konungen, voro Erengisle Nilsson, Greger
Bengtsson (Färla), Carl Magnusson, Eskil Niclisson,
Steffan Ulfsson, Åke Jönsson (Svarte Skåning) <footnote>
Förde i skölden en båt med två drakhufvuden.</footnote>, Knut

Bengtsson, Christer Bengtsson (Oxenstierna), Arvid
Klausson (sannolikt en Finne), Thord Bonde och Algot
Erengisleson. Desse svenske herrar undertecknade
också tillika med konungen den försäkran, som han
aflemnade, att styra riket efter lag och rätt med
råds rade samt med uteslutande af utländingar.

Tvänne norska herrar, Aslak Tursson och Einar
Fluge, förordnades att tillika med erkebiskopen föra
styrelsen såsom riksföreståndare under konungens
frånvaro.

På tredje dagen, när kröningsfesterna voro till ända,
beslöt konungen anträda återfärden öfver fjällen
till Sverige. Den väg, som han bestämt sig för
att taga, gick utefter Styra elf (Stjora elf?),
och han stod fast vid sin mening, oaktadt alla
afrådde honom derifrån. »I kommen der aldrig fram»,
sade bönderne, »den är icke födder, som minnes att
hon bar så års. Man plägar icke rida henne förr
än vid fastegångstiden; då fylles hon med snö så,
att isen lägges derofvanpå, af klart vatten kan hon
icke frysa, och utefter elfvabrädden kan ingen draga
för de stora isbergens skull.» Men konungen svarade:
»Gud och S:t Olof hulpo oss hit, och de hjelpa oss
väl till Sverige igen!» Och så måste i konungens
vilja ske. Om aftonen satt han och hans följe till
häst och red ut ur Trondhjem.

Det dröjde icke länge, förr än man kom till elfven,
der man måste rida öfver den, och till allas
förundran låg den frusen. »Klarare krystall man
aldrig såg än den is, som för dem låg.» Men man
hade mer än tio sådana ställen att öfvergå. Dock
gick ridten hurtigt framåt, och konungen upprepade,
att Gud och S:t Olof skulle hjelpa honom fram. Och
om än öfvergången var aldrig så vådlig, om än isen
ej låg bredare än en bro mellan forsarna, så bar den
dock konungen och hans följe. Och så gick det »alla
(hela) elfvena uti ända». En väg, som vanligen
räknades för tre dagsled, tillryggalade konungen
på fem timmar. De norrmän, som redo med konungen
till gränsen, hade en högst vådlig återfärd,
ty »dagen efter, sedan konungen ridit fram,
gick strax elfven åter klar». Efter att sålunda
hafva ridit upp genom Stjördalen (Stjoradalr),
en dal, som sträcker sig från Trondhjemsfjärden
i östlig riktning till fjällryggen, kom konungen
till Möraker (nu Merager), der han tog sig en
stunds hvila. Men före midnatt var han i Duneede.

<poem>
Det undrade hvar, den det förnam,
det han kom den vägen fram.
Det är hvarken hördt eller spordt,
att någon hafver så forna gjort.
</poem>

Sedan konungen kommit in i Jemtland, fortsattes vägen
genom detta landskap och vidare genom Helsingland
och Gestrikland. Den 13 December var konungen i
Stockholm.

Men dagen efter kröningen utfärdades af den i
Trondhjem församlade allmogen till konung Christian
ett bref, hvars hufvudinnehåll vi här anföra. »De
hade funnit af några bref, att Christian skref sig

för Norges konung, något som syntes menige allmogen
både nordan och sunnan Dovrefjäll mycket underligt
vara, då de aldrig varit kallade att välja honom till
konung i enlighet med Norges lag. Det var aldrig och
skulle aldrig varda deras goda vilja, att han skulle
blifva konung i Norge, mest derför, att han fört örlig
med Sveriges rike, och Sverige och Norge hafva af
ålder och alltid i sämja och kärlek sammanvarit; och
hade Gud dessa tu riken så landfast tillsammanfogat,
längre än uppå 400 och 500 mil ändalångs, hvart vid
annat, så att, skulle de nu åtskiljas, det Gud måtte
förbjuda, vore det mång otålige folks förderf i båda
rikena, men synnerligast i deras fattiga rike Norge;
ty vore det ingen vån till, att dessa tu riken skulle
någon tid i tvedrägt skiljas med deras vilja. Nästa
sommaren efter konung Christofers död, då några af
riksens råd skrefvo och bado erkebiskop Aslak komma
till Opslo, då läto de bedja honom, att han ingen
danskan eller tyskan skulle samtycka i Norges rike
till konung, ty de ville aldrig hafva någon tyskan
eller danskan konung.»

Sedan de derefter omtalat, huru de helst hade velat
hafva Sigurd Jonsson till konung och, om de ej kunde
få honom, deras gamle konung Erik, samt först, om
detta ej läte sig verkställas, konung Carl, och huru
de nu hade tagit honom till sin herre och konung,
anföra de vidare, »att de hade förnummit, huru biskop
Jöns och herr Hartvig Krummedik blifvit af Norges
råd sända till Danmark att underhandla om fred
och endrägt mellan de båda rikena, med uttrycklig
tillsägelse och högtidliga löften å deras sida att
icke företaga något annat, således icke heller att
välja någon konung. Sedan kommo de igen till Opslo
med en storan här af Christians folk, och vardt så
bestäldt, att erkebiskopen icke kunde komma ut ur
Opslo, hvarken till sjös eller lands. Han tvingades
så att fara med dem och sade så ja till Christians
val, på en olaglig ort, tvärt emot Norges lag och
deras vetskap och vilja. Carl hade deremot blifvit
vald och krönt på lagligt ställe. De bado till
allsmäktig Gud, jungfru Maria, Sancte Olof konung
och allt himmelrikes herrskap att unna dem honom med
lycka och glädje!»

»Item, hafva vi ock förstått» -- heter det mot slutet
-- »att I menen eder vara rätter arfvinge till Norges
rike, hvilket aldrig bevisas kan med vår rätta Norges
lag. Item, hafva vi ock förstått, att I menten komma
hit till Trondhjem om S:t Johannis tid nästkommande,
hvilket eder ej stort till nytta kommer, om I så
gören, för den skull att I finnen der i sanning ingen
den af allmogen i Norge bor, som eder någonsin med god
vilja hyllar, och måtte deraf komma en förderfvelig
stor skada uppå båda sidor, om I hit kommen. Ty
tycker oss råd vara, att I den resan afslagen, och
bedja vi eder, att I icke vredgens på oss för det,
som är emot vår lag och vilja. Vare Gud med eders
nåd både nu och jemnan!»

Bättre syntes icke Carls sak för ögonblicket kunna
stå rörande Norge.


<b>Mötena i Arboga och Halmstad.</b>

Till Stockholm kommo riksens råd från alla landsändar,
såsom konungen hade genom bud anmodat dem efter sin
återkomst från Norge. Hvad der förenades, finnes icke
omnämndt, men så vigtiga saker voro nu å bane, att
man ej behöfver söka efter ämnen, som fordrade att
föredragas inför rådet i sin helhet. Gotland och
det till våren förestående mötet i Halmstad, Norge
och dess bibehållande -- se der hvad som sysselsatte
konungen. Den framgång Carl haft i Norge var liksom
en ersättning för hvad han förlorat på Gotland; men
mycket återstod ännu i Norge att göra, för att Carls
välde skulle vara säkert. Den glänste härligt öfver
de norska fjällen, S:t Olofs krona, men det var att
se till, om den hvilade på klippfäst grund och ej
sväfvade blott på moln. Konung Christian hade der
många vänner, och de voro mäktiga, emedan de innehade
de fasta orterna.

Julen gick emellertid i Stockholm på vanligt
sätt »under glädje och gamman». Men redan fjerde
dag jul bröt konungen upp och drog åter till
Norge. Underrättelser hade ankommit, att Hartvig
Krummedik på Aggerhus börjat visa sig verksam
för konung Christian. Carl red denna gång genom
Vermland in i Norge och drog fram för Opslo, som han
började belägra. Här föreföllo visserligen strider och
fångar togos, men man har inga närmare underrättelser
derom. Ett stillestånd ingicks, enligt hvilket man
skulle afbida det instundande mötet i Halmstad. Herr
Hartvig skulle derunder hålla sig stilla inom Opslo
och ej besvära allmogen, men Carl behålla de fångar,
han tagit. Vid början af fastan var Carl åter inom
Sveriges rike, i Lödöse.

Ty värr dog kort derefter Carls fastaste stöd i Norge,
erkebiskop Aslak.

Från Lödöse skref Carl till svenska rådet att vara
honom till mötes i Arboga vid midfastan, den 22 Mars
1450, för att utse fullmäktige till det förestående
mötet i Halmstad. På utsatt dag samlades de svenske
herrarne i Arboga. Till fullmäktige utsagos:
biskoparne Nils i Linköping, Magnus i Åbo och Bengt
Gustafsson i Skara (ännu blott vald) samt djeknen
Helmich från Upsala. Af de verldslige herrarne
utsagos Erik Eriksson (Gyllenstierna), Nils Jönsson
(Oxenstierna) till Djursholm, Erik Axelsson (Tott),
Johan Carlsson<footnote>
Trenne män med detta namn lefde på denna tid,
alla tillhörande olika slägter, nämligen <i>Vasa, Färla</i>
och <i>Gädda.</i> Hvilkendera slägten denne Johan Carlsson
tillhörde, kan icke uppgifvas. Vanligen anses han
vara en färla och son af den Carl Nilsson, som Bo
Jonsson mördade i Riddarholmskyrkan.</footnote>,
Lars Snakenborg, Gustaf Ulfsson
(Sparre), Åke Jönsson (Svarte Skåning) och Simon
Körning.

Efter hvad man om dessa herrar känner, när man icke
blott efter en enstaka handling utan med blicken
fästad på hela deras lif söker göra sig ett omdöme
om dem, synas de öfverhufvud kunna hänföras

till danskvännerna. Biskop Bengt i Skara, en man af
adlig börd<footnote>Han förde tre rosor på send i vapnet.</footnote>,
var uppenbart emot konung Carl; biskop
Magnus, nu nära 90-årig, ville framför allt freden
och saknade må hända nog kraft att bestämdt uppträda
till förmån för Carl, till hvilken han i öfrigt stod
i det bästa förhållande. Biskop Nils König i Linköping
visade sig sedermera som en fiende till danskarne. Det
väcker ens förvåning att ej här finna den svenske
erkebiskopen, och när man vet, huru djupt beräknande
denne man var, har man svårt att frigöra, sig från
den föreställningen, att han äfven här på ett eller
annat sätt var verksam, ehuru i tysthet, bakom de
synliga figurerna, med hufvudtrådarne i sin hand. Var
månne Upsaladjeknen Helmich den person, genom hvilken
Jöns Bengtsson lät sin vilja uttalas? Man känner intet
om denne man, och vår framkastade fråga är blott och
bart en gissning, men den ligger så nära till hands,
att troligen hvarje läsare redan gjort sig densamma.

Bland de verldslige herrarne är det tydligt, att Nils
Jönsson skulle tillhöra sitt gamla parti, i spetsen
för hvilket nu allt mer och mer tydligt erkebiskopen,
hans brorsson, ställer sig. Erik Eriksson var Carls
måg, men dansk till börden, och hans frändskap till
konungen gjorde honom icke till svensk. Detsamma
kan på visst sätt sägas om Erik Axelsson. Han var
tvänne gånger gift med svenska qvinnor, Clara Lillie
och Elin Sture, och hade förut stått på Carls sida,
men hans bröder Olof Axelsson, hvilken vi känna från
Gotland, och Åke Axelson voro den danske konungens
män. Båda dessa män voro sålunda synnerligen lämpliga
för detta ärende, då man genom deras val kunde å ena
sidan synbarligen gå konungens önskningar till mötes
och å den andra vara förvissad om att i dem icke finna
motståndare till unionen, om de också icke voro att
räkna på såsom fiender till konung Carl.

Utan tvifvel ser man här på mötet i Arboga
fortsättningen af den gamla partistriden mot Carl,
och med utgången af Halmstadsmötet för ögonen
kan man svårligen förneka den omständigheten, att
unionsvännerne här hade öfverhanden och tillsatte
fullmäktige. -- Det måste å andra sidan väcka ens
förundran, att konungen ej utvecklade mera kraft och
omtänksamhet vid valet. Man känner ej rätt igen den
forne riksföreståndaren, man ville hafva hos konungen
något mera af den förres raskhet och förutseende
klokhet. Man frågar sig med viss förvåning,
huru han kunde anförtro sin och sitt lands sak
åt dessa män. Märkte han icke, han, som hade en
så rik erfarenhet af personer och förhållanden,
han, som sjelf varit så djupt inblandad i de
förra partistriderna, märkte han icke, att här
samma partier stodo emot hvarandra, eller kunde han
verkligen tro sig genom konungakronan med ens flyttad
utom eller ofvanom partierna? Var denna konungens
blindhet tydlig för motpartiet, så är det klart,
att dettas styrka derigenom

skulle tilltaga, och man finner då erkebiskopens
uteblifvande alldeles i sin ordning. Ty ingenting
skulle väl varit mera egnadt att väcka Carls vaksamhet
än denne mans personliga närvaro.

Af rimkrönikan synes det, som om de fullmäktige af
konungen erhållit en bestämd föreskrift för sitt
görande och låtande vid mötet. De skulle vaka öfver
Sveriges rätt till Norge och Gotland, och, om de
icke kunde komma till någon förlikning med Danmark,
skulle de hänskjuta afgörandet till påfvens dom. För
öfrigt skulle de arbeta på fred mellan rikena.

<poem>
Vid lydno förbjöd konungen då
dem ej dagtinga honom Norge frå,
han bad dem förr låtat i fara stå,
ehuru det täcktes Gud och kunde gå.
</poem>

Valborgsmessodagen, den 1 Maj 1450, samlades de från
Sverige och Danmark utsedde herrarne i Halmstad. De
danske fullmäktige voro erkebiskop Tuve i Lund samt
biskoparne Olof Daa från Roskild, Hennike från Odensee
och Johan från Århus; de åtta verldslige herrarne
voro Henrik Knutsson, Otto Nilsson, Eggert Frille,
Claus Nilsson, Peder Hofvenskild, Åke Axelsson,
Jeppe Lunge och Thorbjörn Bille.

De från mötet utfärdade urkunderna omnämna
ingen norrman såsom närvarande, men Vadstenadiariet
säger att äfven norske rådsherrar infunnit
sig. Öfverläggningarna började genast och fortgingo
under 14 dagar. Den 13 Maj uppsattes besluten. Hvad
som i första rummet upptog de fullmäktige och hvad som
blef mötets hufvudfråga var unionen mellan rikena.

Beslutet derom lydde så: »När så kan ske, att någon
af de nuvarande konungarne med döden afgått, så skulle
det rike, som först konung mist, för det andra kungöra
dödsfallet, hvarpå inom tolf veckor tolf rådsherrar
från hvartdera riket skulle sammanträda i Halmstad
och der öfverlägga, om den öfverlefvande konungen
skulle tagas till konung öfver bägge rikena. Kunde
man derom ej blifva öfverens, skulle en eller
flere riksföreståndare af infödde män utses i det
konungalösa riket att der förvalta riksstyrelsen,
tills äfven den öfverlefvande konungen med döden
afginge. Då skulle åter tolf rådsherrar från hvartdera
riket sammankomma i Halmstad och icke åtskiljas,
förr än en infödd man, dansk eller svensk, vore
vald till konung öfver bägge rikena. Efter dennes
död skulle den skickligaste af hans söner, om han
efterlemnade sådana, väljas till hans efterträdare,
och Danmark och Sverige aldrig mera åtskiljas. Dock
skulle hvartdera riket bibehålla sitt namn, sina
lagar, sina fri- och rättigheter, intet krig begynnas
utan båda rikenas samtycke, inga skatter föras ur
det ena riket i det andra, för så vidt som icke stor
nöd påkomme och rikets råd det tilläte. För öfrigt
skulle från denna tid en evig fred vara mellan båda
rikena, och skulle denna fred taga sin början med
nästkommande Olofsmessa.»


»Och när Gud så fogar», tillägges slutligen, »att
alla tre rikena komma tillsammans under en konung,
täckes då Norges rikes råd och inbyggare att vara
i samma förbund, då skola de med oss och vi med
dem njuta all den frihet och det förbund, som här
förskrifvet står.»

Men de unionella förhållandena voro icke för
ögonblicket de mest trängande. I beslutet rörande
dem har man egentligen intet synnerligt att anmärka,
utom det att herrarne tillräckligt mycket tillgodosett
sina fördelar, i det att allt skulle afgöras af de 12
utsedde herrarne utan afseende på Sveriges lag och
utan afseende på Sveriges allmoge -- hvilken senare
glömska tydligt nog visar, att äfven våra herrar
voro sig alltid lika utan att af den mest lefvande
verklighet låta sig något lära eller kunna förmås
att något glömma. Men ingendera konungens rätt var
förnärmad. Beslutet afsåg framtiden. -- Ett annat
var förhållandet rörande frågan om Gotland, som här
väntade sitt slutliga afgörande. En tredje fråga var
den om Norge. Carl var krönt konung der, och både han
och Christian hade anhängare inom landet. Nu upptogs
äfven denna fråga i Halmstad, och det beslut, vid
hvilket man stannade, uppsattes i ett särskildt bref.

»Vi etc.», heter det häri, »göra veterligt, att för
bägge dessa rikens, Sveriges och Norges, bästa och
bestånds skuld, och på det att dessa riken måtte
evärdeligen blifva tillsammans i förening, vänskap
och kärlek, så äro vi nu så fulleligen ens vordne
uppå vår nådige herre konung Carls och hans rikes
Sveriges innebyggares vägnar, att vår nådige herre
konung Carl vill med kärlek och vänskap upplåta
förenämnde högboren furste konung Christian all den
del och rättighet, som hans nåde hafver i Norge, och
vill aldrig efter denna tid göra honom eller någon
Norges inbyggare hinder eller förfång i förenämnda
rike. Detta lofva vi, riksens råd i Sverige, för
vår nådige herre, konung Carl, och för alla dem,
som för hans skuld vilja och skola låta förenämnde
konung Christian och hans ärliga råd af Danmark,
som här nu äro, alla med en samlad hand, stadigt,
fast och obrottsligt att hålla med tro, ära och
sanning utan all hjelpreda och arga list.»

»Yttermera lofva vi ock», heter det vidare, »med
detta samma bref uppå vår tro och sanning, att vår
nådige herre konung Carl skall sända sitt öpna,
beseglade paermens<footnote>Pergaments.</footnote> bref med hans hängande insegel
in till Helsingborg innan S:t Olofs dag nästkommande,
stadfästande detta samma bref och upplåta Norges
rike som förskrifvet står. Vore det ock så, det
Gud förbjude, att detta bref icke inkommer innan
förnämnda tid, då lofva vi, förnämnda riksens råd i
Sverige, att komma in till Helsingborg och ej dädan
draga utan med konung Christians vilja.»

Sålunda äfgjordes med ett penndrag Norges öde för
långliga tider. Att en så afgjord seger å de danskes
sida icke kunde vinnas utan

långa föregående underhandlingar, faller af sig
sjelft. En viss öfverlägsenhet såsom underhandlare
hafva danskarne alltid haft framför sina svenska
grannar; men här underlättades deras arbete af de
rådande förhållandena inom Sverige, hvaraf de visste
att klokt begagna sig. För de svenska unionsvännerna
var det af mycken vigt, att konung Carls makt
kringskars, och bättre kunde för tillfället detta ej
ske, än om stödet af det norska konungadömet rycktes
undan honom.

En annan omständighet bör här tagas i
betraktande. Konung Carl, såsom infödd svensk,
hade vid sitt tillträde till regeringen svurit den
konungaed som lagen innehöll, men icke utfästat sig
till något mera. Han hade icke såsom Christofer
utgifvit någon konungaförsäkran eller handfästning,
som det hette i Danmark. En sådan försäkran hade
blifvit en nödvändighet under och genom konung Erik
och hans olagliga regemente. Men för Carl kunde
ingen annan försäkran komma i fråga, än hvad som
innefattades i konungabalken och hans konungaed, till
följd hvaraf han kunde efter eget godtfinnande välja
rådsherrar och bortgifva län samt »landom och borgom
råda».

Detta var en nagel i ögat på de maktlystne herrarne,
och det var naturligt att de skulle omfatta första
gynnande tillfälle att härutinnan betrygga sig
mot konung Carl. Ett sådant var nu för handen,
och man uppsatte i Halmstad ett hemligt beslut,
enligt hvilket »Carl skulle tvingas att afstå från
sin kungliga rättighet att förläna slott och län;
sådana skulle bortgifvas endast med rådets samtycke,
och ingen skulle kunna mista sin förläning utan
föregående dom af rådet».

Detta beslut, som ej kan få namn af annat än en
förrädisk stämpling, påminner allt för tydligt
om de syften, som utaf gammalt lefvat inom den
svenska herreklassen, och hvaraf konung Magnus
Eriksson fick erfara så bittra prof samt efter honom
äfven konung Albrekt, för att man ej skulle sätta
tro dertill, äfven om underrättelserna derom äro
dunkla. Rimkrönikan, ledd af partihat, kan öfverdrifva
mycket, men hon kan icke rent af dikta, och i denna
sin uppgift vinner hon en bekräftelse af en annan
samtidig historieskrifvare, som snarare är partisk
för herrarne än för konungen och som berättar, att
konung Carl förebrådde de utskickade, att de velat
skilja honom från regeringen.

Dock skola icke alla de närvarande svenske herrarne
hafva deltagit i denna stämpling.

<poem>
Af de tolf voro tre eller flere,
som stämplade stor förrädelse mere,
</poem>

säger rimkrönikan, tilläggande, att de danske lofvat
vara behjelplige, och att, ehvad konung Carl ville
göra, skulle detta beslut framgå. Men rimkrönikan går
må hända för långt i sin slutsats; att de dansksinnade
herrarne, sedan de fått slotten i sina händer, skulle
hylla konung Christian och sätta honom till värn
mot konung Carl, ehuru visserligen de ädle herrarne
i detta afseende hade föredömen att följa.


Tvänne bref, säger rimkrönikan vidare, skulle
häröfver uppsättas, det ena att öfverlemnas till
konung Carl, det andra att gömmas för att sedermera,
när anslaget haft önskad framgång; öfverlemnas till
konung Christian.

Rörande Gotland fattades också ett särskildt beslut,
lydande på att uppskjuta frågan till ett nytt möte,
som skulle hållas vid midsommaren nästkommande
år. Båda konungarne skulle då infinna sig, Carl i
Kalmar och Christian i Sölvesborg, samt derefter mötas
i Ronneby eller någon annan för båda beqväm ort och
då afgöra, hvilketdera riket Gotland skulle tillhöra.

Och så redo herrarne från Halmstad.

Under vägen från Halmstad hände sig så, att herr
Nils Jönsson red vid gamle biskop Magnus Tavasts
sida. Efter några inledande spörsmål vände sig
riddaren till biskopen med följande ord: »Vi hafva
nu fred med de danska och hvad som vi nu tarfva
vid är ett godt regemente; jag spörjer eder, käre
herre, huru vi bäst skola slikt regemente få?» -- »Gud
gifve», genmälte biskopen, »att vi rätt kunde verka
för riksens bästa. Hvad jag förmår gör jag gerna nu
som förr, och mig hoppas att riket väl skall gå,
vi hafva en god herre och höfvidsman, som riksens
bästa väl ramma kan!»

Så redo de en stund, hvarpå riddaren åter vände
sig till biskopen och sade: »Jag vet ett godt råd,
och viljen I tiga, skall jag säga eder det, men
dessförinnan skolen I svärja att ej förråda mig.»
Biskopen såg forskande på riddaren, men gick eden,
som han ville, hvarpå riddar Nils omtalade det hemliga
beslutet. Men då tog biskopen illa vid sig. »Käre herr
Nils», sade han, »slikt ärende kan jag ej förstå;
söken råd när androm, det går för högt öfver mitt
sinne!»

Det blef ej vidare taladt om saken mellan herr Nils
och biskopen. Båda fortsatte sin väg till Arboga,
dit riksens råd på konungens kallelse skulle begifva
sig. De fullmäktige hade redan från Halmstad skrifvit
till konungen, »att de nu hade fred med Danmark,
men att de ej kunde skrifva, huru dermed gångit, utan
ville uppskjuta dermed tills rådet hunnit samlas vid
midsommar i Arboga, dit de bådo konungen sammankalla
rådet.» Till följd häraf sammankallade Carl ett möte
i Arboga och begaf sig sjelf dit.

Så snart konungen var anländ, begaf sig biskop
Magnus till honom. Bekymmer och oro hvilade öfver
konungens anlete, när det vändes mot den inträdande
biskopen. Men det var dock ett intet mot hvad konungen
sjelf kunde läsa på den nära hundraårige biskopens
fårade panna och i hans sorgsna ögon. Konungen gick
med sin vanliga vänlighet emot den gamle mannen och
räckte honom handen samt sporde, hvad det var, som
så tyngde hans sinne. »Jag må väl sörja», svarade
biskopen, »ty det är så, att jag nu måste blifva
menedare på gamla dagar. Jag vet eder skada, och om
jag tiger, blifver jag menedare mot eder. Yppar jag
åter det som är mig sagdt, så blifver jag en menedare
mot honom, som sade det för mig!»


Dessa ord väckte konungens förundran i hög grad, och
hans tankfulla öga hvilade forskande på biskopen,
hvars hufvud under tyngden af den hemlighet, som
pressade honom, böjde sig ned mot bröstet, så att de
snöhvita lockarne föllo framåt. Ett ögonblick förflöt
så under tystnad, men då höjde biskopen sitt hufvud
och såg lugnt och allvarligt konungen i ögat. »Gånge
med eden», sade han, »som det kan, jag vill vara eder
för en tro man!» Och derpå berättade han för Carl hvad
han visste om de hemliga stämplingarna i Halmstad,
allt som riddar Nils hade yppat för honom.

Till en början tycktes underrättelsen göra ett
smärtsamt intryck på Carl. »Jag trodde aldrig att
de kunde mig så förråda!» -- sade han. Men snart
flammade hans öga af vrede och hotande ord voro
nära att utsägas. Då lade biskopen sin hand på hans
arm och sade: »I faren sakta, käre herre! behåll det
nemligen i edert sinne, tills de förråda sig sjelfva,
sedan mågen I handla som eder tyckes!»

Derefter begaf konungen sig till rådets samlingsrum,
och ingen kunde se, när han der inträdde, att något
sådant hvilade på hans sinne som kännedomen om
att förrädare funnos bland hans män. Sedan konungen
tagit plats, började förhandlingarna. Först upplästes
beslutet om unionen och derefter om konungarnes möte
följande året, hvilka beslut afhördes af konungen,
utan att någon kunde se, hvad intryck de gjort. Nu
öfvergick man till beslutet om Norge. Detta verkade
annorlunda på konungen. Han blickade med förvåning
omkring sig och vägrade tvärt att afstå från detta
rike.

Men de förnämste af de närvarande herrarne, fyrtioen
till antalet, gjorde konungen uppmärksam på »det
förderf, hvari riket kunde komma för sådana märkeliga
fall skull, som nu på färde voro, om konungen icke
ville afstå från denna sin rättighet, och rådde honom
derför på den ed och tro, som de hade svurit honom,
att öfverlemna åt konungen af Danmark sin rätt till
Norge.» -- Carl insåg, att någon annan utväg än att
efterkomma herrarnes önskan och bekräfta beslutet
icke stod honom till buds. Han uppsatte derför
samma dag sin skriftliga afsägelse af Norge, »så
framt norrmännen sjelfve ville dertill bifalla, och
Sverige och Danmark derigenom kunde blifva tillsamman
i kärlighet och endrägt»; dock förbehöll han sig
att till sin död behålla titeln af Norges konung.

Sedan detta var tilländabragt, kom frågan om
förläningarna å bane. Härvid röjde sig erkebiskopen
tydligt såsom afvogt sinnad mot konungen, och likaså
erkebiskopens farbroder herr Nils och biskop Sigge
i Strengnäs. Men den gången hjelpte dem ej »det
förrädarespel».

Då tog Carls tålamod slut, och han utbröt i
förebrående ord mot de förrädiska herrarne. Att
sändebuden i Halmstad kunnat säga något sådant,
som att han (Carl) icke var lagligen vald till
Norges konung och att de icke med den trohet och
det nit bevakat sitt lands och sin konungs fördelar
i afseende på återförvärfvandet af Gotland -- det
var hufvudpunkterna af hvad han i kraftiga ordalag
anförde. Han

var häftigt upprörd, under det han talade, men
han bibehöll dock väldet öfver sig sjelf, och det
låg konungslig värdighet i hans blick och hela hans
hållning, när han slutligen vände sig till den mörke
erkebiskopen och förklarade honom förlustig de län,
dock icke alla, som han hade erhållit.

Samma straff drabbade äfven biskop Sigge i Strengnäs
samt Nils Jönsson och Magnus Green.

Så slutade mötet i Arboga. Det var icke med blida
känslor man der skildes från hvarandra, och man kunde
tydligt i erkebiskop Jöns Bengtssons anlete och hans
mörka blickar läsa, att den gamla bitterheten i
hans sinne mot Carl Knutsson återvaknat med förnyad
styrka. Fulla af hat skildes äfven biskoparne
i Strengnäs och Skara här från konung Carl. Men
bekymmer och oro nedböjde den åldrige Åbobiskopen
och tycktes äfven hvila öfver den milde och fromme
biskop Åkes hufvud.

Biskop Åke, en Vadstenamunk, som efter Olof Knop blef
biskop i Vesterås, hade dock liksom de förstnämnde
enskildta skäl till missnöje med Carl. Denne hade
nämligen beröfvat honom Fiholm, ett gods som då
tillhörde biskopsstolen, och under konung Christofer
hade han måst lemna biskopshuset, som denne konung tog
ifrån honom. Men man finner honom det oaktadt icke
invecklad i några stämplingar. Tre år efter detta
möte begaf han sig åter till sitt kära Vadstena,
iklädde sig åter den gamla klosterdrägten och dog på
en stråbädd å sjukstugans golf.

<b>Drottning Katarina.</b>

Ännu en förlust, men af helt annat slag, väntade
konung Carl detta år 1450.

Utan tvifvel voro de nu förflutna tio åren konung
Carls lyckligaste. Redan före det gångna  årtiondets
början var han, den mäktigaste mannen i riket, hade
väl nödgats draga sig tillbaka till Finland för konung
Christofer, men ingalunda med förminskadt anseende;
alla hans fienders försök att störta honom strandade,
huru benägen än denne konung var att lyssna till
anklagelserna mot honom, och innan tiotalet af år
var fullt, lyfte han tvänne af den döde Christofers
konungakronor på sitt eget hufvud.

Under hela denna tid stod vid Carls sida ett mildt och
fromt väsende, sorn deltog i hans bekymmer liksom i
hans glädje, hans sköna husfru Katarina. Var det i
stridens buller, såsom i lägret framför Stegeborg,
eller i gästabudssalen, medan de stolte herrarne
och prelaterne blickade upp till hennes man,
såsom den främste bland sig, eller var det
under de jemförelsevis lugna åren i Finland vid
parkanläggningarna och slottsinredningen på Viborg,
öfver allt var Katarina med, tröstande, uppmuntrande,
förljufvande, och intet hjerta i Sveriges land

klappade varmare än hennes, inga läppar uttalade
innerligare böner för Carls väl, när sedan kronan
sattes på hans hufvud i Upsala domkyrka.

Länge var det dock ej Carl förunnadt att få samlefva
med Katarina. Hön såg splitet och tvedrägten åter
resa sitt hufvttd och i sammanhang dermed den ena
konungakronan blekna bort från sin gemåls hufvud,
men så gick hon bort. Den 7 September 1450 utandades
hon sin sista suck. Det timade i Stockholm. Det var,
som om hon vikit undan för stormen, blott för att i
Carls minne lefva som ett vårdtecken af hans lefnads
lugnaste och lyckligaste år.

Carls och Katarinas sammanlefnad skildras som den
lyckligaste. Aldrig hörde man ett ondt ord falla dem
emellan. »De folk finnas ej ännu», heter det, »som
mera kärlek hade samman än de tu; det var aldrig
med minsta ord, som den ena något mot den andra
gjorde.» Rimkrönikan prisar högt drottning Katarinas
skönhet och milda sinne, och, huru benägen man än
är att vilja afpruta mycket af krönikeskrifvarens
lof öfver Carl Knutsson, så gifves det intet,
som förminskar trovärdigheten af detta lof, när det
träffar drottning Katarina. Hon stod utom partierna,
och syftet att upphöja sin hjelte skulle knappast
genom en digt härutinnan hafva vunnits. Man behöfver
derför icke vara blind för krönikans öfverdrifter
i sjelfva uttrycket. »Om man än letade bland all
verldens qvinnor», säger hon, »skall man ej finna
någon skönare än fru Katarina. Intet brast henne. Lif
och anlete voro de skönaste man ville se.» Särskildt
prisas hennes vackra händer. I sitt tal och sina
låter var hon blid och vänlig och hennes naturliga
glädtighet gjorde dansen till ett kärt nöje för
henne. Blotta åsynen af henne säges hafva haft ett
välgörande inflytande på månget sorgset sinne.

Fyra söner och fem döttrar egde Carl med denna sin
gemål, men alla sönerne och en dotter dogo före
modern.

Om vintern derefter fördes drottningens lik från
Stockholm till Vadstena, der hon begrofs i »konungens
kapell». Konungen hade nemligen låtit uppföra ett
nytt kor, som kallades »vårfru kor» och var då det
skönaste i kyrkan. I koret lät han uppföra »en
hög grift», och der nedlades drottningens stoft
i närvaro af »biskopar och klerker». Till altaret
skänkte konungen ett utomordentligt skönt ciborium
eller en liten himmel, uppburen af fyra pelare,
hvarunder monstransen plägade stå.

<b>Konung Christian och Magnus Green.</b>

Men lifvets allvar tillät icke Carl att fördjupa sig
i en omanlig sorg. Från sin Katarinas dödsbädd vände
han sig åter till lifvet, och de tider som stundade
gåfvo honom fullt upp ätt göra. Närmast framför honom
låg den handling, som otvetydigt visade honom, att ett
mäktigt och verksamt motparti fans. Dess hufvudmän
kände han och hade bestraffat. Af de förbrutna länen
gaf han Örebro, som varit

Nils Jönssons, åt Erengisle Nilsson och Åbo, som
varit Magnus Greens, åt Erik Axelsson (Tott).

Mot slutet af September var rådet sammankalladt till
Stockholm. Här framlade konung Carl åter de saker,
hvilka gåfvo honom rätt att klaga öfver trolöshet
och brottslighet, och tvang herrarne att åter svära
ny trohetsed intill döden. Härigenom återstäldes
enigheten för ögonblicket, och erkebiskopen och biskop
Sigge återfingo sina län. Månget fagert ord talade de
dervid om uppriktighet och trohet, och klokheten bjöd
Carl att tro derpå. Ty en strid med prelaterna var ej
detsamma som en med de verldslige stormännen. Kunde
de vinnas i godo, var det utan tvifvel att föredraga.

Bland de församlade herrarne saknade man en. Det var
Magnus Green. Så fort han kom öfver från Sverige till
Åbo, hade han utrustat skepp och manskap och flytt
derifrån, medtagande två års uppbörd af sitt län. Han
hade väl skrifvit till konung Carl och försäkrat,
att han inom kort skulle infinna sig i Söderköping
och der redogöra för uppbörden af länet, men hvarken
han sjelf eller uppbörden hade hörts af.

Nu framlade Carl denna sak för rådet, visade att
kronan hade niotusen mark i skatter och saköre att
fordra af den afvikne länsherren och öfverlemnade
åt rådet att döma, hvar och huru kronan skulle
få ersättning. Fyra biskopar och elfva riddare
utfärdade domen. Biskoparne voro: Nils i Linköping,
Sigge i Strengnäs, Åke i Vesterås och Magnus i Åbo;
bland riddarne märka vi Knut Stensson (Bielke),
Erengisle Nilsson (Natt och Dag i längden),
Erik Axelsson (Tott), Magnus Bengtsson (Natt och
Dag), Eskil Isaksson (Banér) och Greger Matsson
(Lillie). Herrarnes dom utföll så, att Magnus Greens
skuld skulle betalas af hans gods, löst och fast,
till två tredjedelar och den återstående tredjedelen
af hans hustrus gods.

Dermed slutade mötet i Stockholm.

Vi följa nu herr Magnus på hans flykt.

En gynnande vind fylde hans segel, och snart hade
han både finska kusten och de åländska öarne bakom
sig. Han höll kosan rätt söderut förbi Gotland, som
om han ämnade sig till Danzig. Der fick han sigte
på trenne segel, och det sjövanda ögat såg genast,
att det var köpmansskepp, som i allt lugn seglade
sin väg fram. Herr Magnus ögon gnistrade vid åsynen
häraf med samma tillfredsställelse som en gammal
sjöröfvares. De tre köpmansfartygen kunde icke mera
hafva gladt hans gamle vän och herre konung Erik, när
denne från Visborgs slottstorn spanade efter rof. Han
gaf genast befallning att sätta till hvarje segel.

Inom kort voro de tre skeppen hunna, och, som de
voro alldeles oberedda på fiendtligheter, blefvo
de ett lätt byte för riddaren och hans svenner.

Herr Magnus vände nu med sitt byte kosan
vesterpå, menande sig komma väl försedd till konung
Christian. Då stack ett nytt segel upp ur sjön. Det
var ett stort skepp, och, när det kom närmare,

kunde man se, att det tillhörde någon af
hansestäderna. På denna tid voro nämligen dessa rika
och mäktiga handelsstäder bekanta för sina ovanligt
stora skepp. Till och med i England stod dem efter
i denna sak.

Om det nu var riddaren eller det främmande skeppet,
som begynte striden, veta vi icke, men strid blef der,
och riddaren med sina 200 svenner blefvo fångar
och allt det röfvade godset togs. Det främmande
stora skeppet var från Lybeck och fördes af en,
som kallades »skeppar Gytan». Han visste ej rätt,
huru han nu skulle berga sig med sina många fångar,
utan lät derför landsätta en del och sände en del
till Danzig, hvilka der blefvo halshuggna. Herr Magnus
och 23 de förnämste af hans följe lät skepparen föra
om bord på sitt skepp, der de fastades med kedjor i
kölrummet. För full vind seglade derefter Lybeckaren
hem till sin stad. Här öfverlemnade han sina fångar
till rådet att straffas som sjöröfvare. -- Nu syntes
sålunda Magnus Greens dagar vara räknade; men ännu
var ej hans tid ute. Räddningen kom från ett håll,
hvarifrån ingen väntade sig den -- från konungen i
Danmark.

Medan konung Carl var sysselsatt med Arboga möte
och bestraffandet af förrädarne bland motpartiet,
begaf sig konung Christian till Norge för att enligt
Halmstadsmötets beslut sätta sig i besittning af detta
rike. Vi veta, att han der egentligen hade de höge
herrarne för sig, och nu var konung Carls förnämsta
stöd, erkebiskop Aslak, död. Detta var för konung
Christian en gynsam omständighet, ty konung Carl hade
ett stort parti inom landet och var dessutom redan
dess krönte konung. Hade de svenske herrarne icke
på nämnda mötet förbisett sitt lands och sin konungs
fördelar, och hade allt här hemma varit som det bort,
så att Carl kunnat med kraft uppträda i Norge och der
samlat sina anhängare omkring sig, är det sannolikt,
att konung Christians färd denna gången uteblifvit.

Nu deremot mottogs han med öppna armar af sina
anhängare, hvilka med segerglädje anordnade hans
kröning i Trondhjem den 29 Juli 1450. Den åtföljdes af
vanliga högtidligheter, och den i Augusti utfärdade
rådsherrarne en lång skrifvelse på latin, hvari de,
såsom man kunde vänta, förklarade Christian för deras
lagligen valde konung och Carl för en våldkräktare,
som emot lagar och valförrättningar trängt sig in i
riket och med tillhjelp af några orolighetsstiftare
tvungit erkebiskopen att kröna sig. Denna kröning
förklarade de för noll. Ingen hade rätt till Norges
krona eller kunde fordra lydnad af norrmännen utom den
lagligen valde Christian. I sin förtjusning gingo de
norske herrarne ännu längre och utfärdade fyra veckor
derefter en ny förklaring, hvari de förpligtade
sig att låta Norge för evig tid vara förenadt med
Danmark, så att bägge rikena skulle hafva en konung
och ömsesidigt understödja hvarandra af all makt,
och, när konungen doge, skulle danska och norska
riksrådet på ett möte i Halmstad välja en af hans
söner eller någton annan i hans ställe till gemensam
konung.


Men fastän sålunda herrarne hade fått sin vilja
fram, var det dock icke ännu alldeles slut med
Carls sak i Norge. Hedemarken, Gudbrandsdalen och
Österdalen voro afgjordt för honom, och, medan den
nykrönte konungen nu vistades i Bergen, inträffade
omständigheter som å ena sidan gjorde hansestädema
afvogt stämda mot honom, å den andra aflägsnade Norges
prästerskap från honom. Christian ville nämligen emot
domkapitlets önskan hafva en tysk, biskop Marcellus
i Skalholt på Island, till erkebiskop i Trondhjem,
och detta hade till följd, att en del af domkapitlet
sedermera vände sig till konung Carl med anhållan om
hjelp. Ett klokt begagnande af dessa omständigheter
kunde ännu åstadkomma en omskiftning till Carls
förmån.

Det var efter återkomsten från denna färd till
Norge som Christian fick underrättelse om Magnus
Greens flykt från Åbo, om hans tillfångatagande
och det öde som väntade honom i Lybeck. Han sände
genast bud till hansestaden för att underhandla om
riddarens utlösning, och hans bemödanden kröntes med
framgång. Riddaren försattes i frihet och begaf sig
till konung Christian, som tog honom i sin tjenst.

Det sades, att herr Magnus redan på Gotland lofvat den
danske konungen trohet, och den hjelp, som konungen nu
så obetingadt gaf honom, tyckes tala för sannolikheten
af detta tal.

Man förklarar vidare hans verksamhet till förmån
för Christian så väl före som under Halmstadsmötet,
der han enligt några skall hafva varit närvarande --
man förklarar detta såsom en följd af den förrädiska
hyllningen till Christian på Gotland. Under sådana
förhållanden väcker det icke någon förundran
att finna konung Christian skynda till den fångne
riddarens räddning. Vare emellertid härmed huru som
helst, herr Magnus var nu konung Christians man. Han
försvinner derför icke ur vår historia, icke heller är
han den enda skuggan, som faller öfver våra minnens
sköld. Många, till och med uslare och sämre än han,
hafva sudlat i smuts sitt svenska namn.

Rörande afträdandet af Norge och konung Carls
bekräftelsebref af hvad som derom beslutades på mötet
i Halmstad må vi slutligen anföra ett bref från danska
rådet af den 30 November 1450. Det är stäldt till
biskoparne och samtliga riksens råd i Sverige. »Veten,
käre vänner», heter det, »att, när vår nådige herre
kom från Norge, kommo vi här tillsammans, både de, som
med hans nåde i Norge voro, och andra, och då förde
herr Joachim Fleming eder herres stadfästelsebref
hit, som han nu sist sände till Helsingborg, hvilket
bref så lyder, som efterföljer.» Här införes hela
konung Carls bref från Arboga, och derpå fortsätta
rådsherrarne: »Käre vänner, efter ty, som detta
brefvet lyder, då tyckes oss, att det icke är så
hållet på eder sida, som det utvisar, som I oss
deruppå gåfvo i Halmstad, ty att eder herre skrifver
så, att han upplåter Norges rike, om dessa tu riken,
Danmark och Norge, blifva samman i kärlighet etc.,
och så visar icke edert bref (från Halmstad) ut; men
den endrägt och förbund, som mellan rikena gjordt
var, hoppas oss, att det är fast nog på ömse sidor,
som de

öppna bref deruppå gjorde utvisa. Item rörer eder
herre sist vid hans bref, att han vill behålla titulum
af Norge -- ty bedje vi eder, att I vele tänka dertill
att I hållen edra bref och löften, som I oss bebrefvat
och lofvat hafven.»

Brefvet tyckes här tyda på oro inom Danmarks råd, oro
öfver det nyförvärfvade riket och sättet att behålla
det. Den krona, som Norges stormän gifvit Christian,
kunde lika lätt halka ur dennes hand, som ur Carls den
krona, Norges allmoge gaf honom. Styrkans rätt kunde
slutligen blifva den enda gällande, både inom Norge
och mellan konungarne sjelfva, och det ville rådet
förekomma. Blefve de svenske herrarne sina löften
trogne, så väl de offentlige i Halmstadsbrefvet
som de hemliga till sina danska vänner, så var den
danske konungens seger gifven. I allmänhet finner man
Danmark under hela unionstiden gerna vilja förflytta
striden från slagfältet till underhandlingsbordet,
liksom de gerna nöja sig med underhandlingens eller
dagtingningens ofta tvetydiga rätt. Och man måste
medgifva att de på detta fält städse visade sig
öfverlägsna. Halmstadsmötet hade utfallit öfver
förväntan till förmån för dem; nu förestod ett nytt
möte, och äfven der borde deras arbete krönas med
samma framgång, om de understöddes från de svenske
herrarnes sida med samma tillmötesgående.

<b>Konungamötet i Avaskär.</b>

Det var det i Halmstad beslutade mötet, som nu
tillstundade vid midsommaren 1451. Men danskarne
funno sig besvikne i sina förhoppningar att der träffa
samma män som i Halmstad.

Enligt det nämnda Halmstadsbeslutet skulle konung
Christian infinna sig i Sölvesborg och Carl i Kalmar,
och skulle man derefter komma öfverens om ställe för
öfverläggningarna. Så skedde äfven, och egde första
sammanträdet rum i Ronneby, det andra i Avaskär,
en ort på gränsen mellan Bleking och Småland<footnote>
I närheten af det nuvarande Christianopel, der
man ännu finner ruiner efter en befästad borg och
efter kyrkan.</footnote>. Här
infann sig konung Christian sjelf, men från konung
Carl kommo tolf rådsherrar, och ibland dem ingen
af danskvännerna. »Det behagade de danska illa»,
heter det, »att ingen svensk förrädare var der.»
Men dessutom skola sändebud från hansestäderna hafva
varit närvarande. Carl skall kungligt hafva undfägnat
dem i Kalmar och förärat dem skänker af sköna hästar
och andra saker. Äfven en påflig legat, Johannes de
S:t Angelo, lär hafva infunnit sig.

Hufvudföremålet för mötet var, som vi veta, frågan,
hvilkendera konungen Gotland. skulle tillhöra. Men
en annan fråga bragtes å bane, den om drottning
Dorotheas morgongåfva. Denna utgjordes i Sverige af
Örebro, Nerike och Vermland, och nu ville Christian
utbekomma denna morgongåfva eller -- något som är
sannolikt -- en lösen derför i penningar. Ett bref
på latin upplästes, som handlade om

morgongåfvan, och de svenske herrarne begärde en bestyrkt
afskrift deraf på svenska, hvilket dock af danskarne
vägrades. Svenskarne ville då intet medgifva, och
Carl och hans rådsherrar vädjade till påfven och
kejsaren.

Rörande de öfriga tvistefrågorna, Gotland och Norge,
eller Carls anspråk på norska konungatiteln, så
kunde man icke komma till något slut, då ingendera
sidan ville något eftergifva. De danske »begynte
vrida och vränga och, ehvad drafvelssvar de gåfvo,
vid rätten ville de ej blifva».

Då begaf sig konung Carl, man vet ej af hvad
anledning, till Mortorp, ett par mil sydvest om
Kalmar. Derutaf togo sig danskarne anledning att
bryta upp från mötet. Det säges att ett rykte utbredt
sig om ett fiendtligt öfverfall af Carl, och att
Christian och danskarne derför flytt på skeppen samt
genast hissat segel och dragit sina färde. »Konung
Christian», säger rimkrönikan, »vod (vadade) i
sjön som en svala och tordes ej rida genom landet.»
När Carl efter några dagar återvände från Moratorp,
fick han underrättelse om danskarnes uppbrott.

Ännu i åtta veckor dröjde Carl qvar i Kalmar och begaf
sig sedan uppåt Vadstena. Men af det tilländagångna
mötet inhöstades icke den frukt, man väntade. Gotland
var förloradt, Norge likaså. Väl skulle enligt
beslutet i Halmstad freden bestå mellan rikena utan
afseende på utgången af detta möte, men det visade
sig snart, att freden numera var ohållbar.

Med skäl instämmer man vid tanken på allt detta
dagtingande, som endast medförde förluster för
vårt land, i den gamla Gotlandsvisan.

<poem>
Skorpio plägar leka,
med tungone smeka,
med stjertenom stinga,
så göra de danske,
så Gud dem vanske<footnote>Bättre.</footnote>
allt när de dagtinga
Svenske män,
I vakten eder än,
de vilja eder tvinga.
</poem>

<b>Kriget utbryter mellan Carl och Christian.</b>

Från Kalmar begaf sig Carl till Vadstena. Här
vistades han flera dagar, hvarunder klosterfolket
begagnade sig af tillfället att få åtskilliga ärenden
ordnade. Då beslöts äfven, att nunnorna skulle hvarje
vecka hålla förböner för rikets välgång, på det att
menigheten villigare skulle utgöra den så kallade
»vårfru-penningen» till klostrets underhåll.

Medan konungen ännu vistades här, fick han
underrättelse om att freden var bruten. Norrmännen
hade infallit i Vermland och plundrat. Carl skref
genast derom till konung Christian med begäran att
han ville straffa fredsbrytarne. Men i stället för
åtgärder att sålunda förekomma krig mellan rikena,
fick konung Carl snart andra tidender, som tydligt
ådagalade att här behöfdes annat än ord och bref.


Magnus Green kom nu med en hop folk seglande uppåt
Östergötland och landsteg vid Kolmorden. Detta var en
större fara än norrmännens härjningståg i Vermland.
Magnus Greens folk kände nemligen väl till alla vägar
och stigar och drogo derför, temligen oantastade,
skogsleden fram genom Östergötland och Småland ned
till Bleking, röfvande och plundrande. Det var således
blott en öfning till lands af det röfveri, hvari den
ädle riddaren redan aflagt sin lärospån till sjös.

Julen tillbragte Carl i Nyköping, der han vistades
till nyåret 1452. Dit kommo ytterligare tidender om
fiendtligheter. Olof Axelsson på Gotland hade gjort
landgång vid Stäkeholm och sköflat hela Tuna län,
bränt och härjat och bortfört bytet med sig till
Gotland. Nu kallade Carl rådet tillsammans till
ett möte i Stockholm till den 6 Januari 1452. För
de församlade herrarne redogör konungen för de
senaste tilldragelserna och uppvisar några bref,
som Christian skrifvit till norrmännen, och hvilka
blifvit uppsnappade. De innehöllo att norrmännen
skulle i Maj månad samlas i Marstrand och derifrån
inbryta i Sverige för att störta konung Carl. »Men»,
sade konungen, i det han lade handen på de upplästa
brefven, »vill Gud unna oss lycka, vi i skola nog
denna oförrätt hämna!» -- Och herrarne stämde öfverens
med konungen; »man borde manligen strida», menade
de. Det var en gång ett svenskt ord från ett svenskt
herremöte. Och man kan ej underlåta att fråga, hvar
Oxenstiernorna den gången höllo sig. Ty knappast
voro de med i Stockholm eller, om de voro det,
voro de så handfallne af den kraft, Carl visat efter
mötet i Halmstad, att de icke här vågade eller kunde
uppträda.

Bud utsändes då kringom riket att vara redo till
leding. Man eger i behåll ett bref om detta
uppbud. Det innehåller, att sju bönder skulle
utgöra den åttonde och sju landbönder likaledes;
de sju skulle utrusta sin man med pantsar, sköld,
jernhatt, armborst, glaf eller spjut och åtta tolfter
pilar. Frälset, köpstadsmän och bergsmän uppbådades
på samma sätt. Och konungens kallelser efterkommos,
»så att i mannaminne man ej såg en sådan här draga
ut ur Sverige». Man har äfvenledes uppgifter om
antalet. Vadstenamunken antecknade i sin dagbok 80,000
man, rimkrönikan angifver antalet 40,000 bönder utom
det ordnade manskapet. Men dessa båda siffror äro
utan tvifvel alldeles för öfverdrifna. Ett talar dock
ur dem, det att hären var utomordentligt stor. Det
var ett krig för fosterlandet, det var ett nationelt
företag, som slog an och som tillika visade att
Sveriges konung hade sitt stöd i Sveriges folk.

Markaryd i sydvestra Småland invid gränsen till
Skåne bestämdes till mötesplats för svenska hären.

Uti den lilla staden Wilsnach på brandenburgska
gränsen nära Havelberg, en ort dit man brukade
vallfärda från hela det nordliga Europa för att
tillbedja en undergörande hostia, var vid denna tid
ett stort möte af nordtyska furstar, och äfven konung
Christian och

hans morbroder, hertig Adolf af Holstein, befunno sig
der. Ehuru man icke annat än ryktesvis känner till,
hvad furstarne här hade för sig, kan man dock vara
förvissad om, att det icke var den undergörande
hostian som ditlockat dem. Deras sammankomster
höllos inom slutna dörrar, och man var så noga med
att bevara hemligheten af hvad som der förehades,
att icke en gång furstarnes kanslerer fingo tillträde
till sammankomsterna. Ryktesvis berättades, att
furstarne ingått i ett förbund till ömsesidigt
försvar. Särskildt säges det om konung Christian att
han tagit en mängd böhmiskt krigsfolk i sin sold.

Denna sista omständighet visar, att Christian hade
kriget i sina tankar, och, ehuru man måste inskränka
sig till blotta gissningar, så ligger det temligen
nära till hands att taga det förestående kriget med
den svenske konungen såsom den sak, hvarom Christians
underhandlingar med furstarne hufvudsakligen vände
sig.

Naturligtvis inskränkte sig dock icke konung
Christians krigsrustningar endast till hvad som kunde
uträttas här på furstemötet. I Oktober månad 1451 hade
han på en riksdag i Slagelse<footnote>
I vestra delen af Seland, mellan Soröe och
Korsöer.</footnote> fått sig beviljad en
allmän landshjelp, och pengarne skulle uppbäras så
skyndsamt, att de i Januari månad 1452 kunde vara
aflemnade hos vederbörande fogdar och länsmän. Det
var i nämnda månad konung Christian begaf sig till
Wilsnach.

Men medan han här som bäst öfverlade med furstarne,
fick han underrättelser norr ifrån, som gåfvo honom
annat att göra.

På utsatt dag -- det var i Februari månad -- infann
sig konung Carl vid Markaryd. Det var sträng vinter,
så att alla kärr och sjöar buro, hvarigenom härens
rörelser betydligt underlättades. Den sista Januari
hade konungen varit i Vadstena, och derifrån drog han
ned till Markaryd att sätta sig i spetsen för hären.

När konungen kom, var dock icke ännu allt folket
anländt. De närvarande rådsherrarne rådde då
konungen att invänta de antågande skarorna, innan
man öfverskrede landamäret. Men konungen svarade,
»att man derigenom endast skulle förderfva sitt eget
land; det vore bättre att samlas i fiendeland än att
göra allmogen en sådan tunga». Och så beslöt man att
med det redan samlade folket rycka öfver gränsen. På
sedöfligt vis skickade dock konung Carl dessförinnan
sitt fejdebref till konung Christian.

Utefter stora landsvägen gick tåget in i Skåne,
der man först kom in i Fagerhults socken. Konungen
fortsatte tåget i sydvestlig riktning ned emot Rönneå,
der han tog sitt högqvarter i Herrevadskloster. Här
hvilade han öfver två nätter för att kunna invänta
de efterkommande afdelningarna af hären, hvjlka
sannolikt utgjordes hufvudsakligen af allmoge. På
tredje dagen var hela hären samlad och ordnad efter
konungens skriftliga order till sin marsk.

Det fans ingen, som så förstod att ordna hären som
konungen sjelf, säger rimkrönikan. Han hade i sin
ungdom farit vida genom

främmande land -- Bayern, Ungern, Polen, Österrike,
Meissen och Saxen<footnote>
Meissen ligger i det nuvarande konungariket Saxen.
Det dåvarande Saxen låg mera norrut omkring den
numera Preussen tillhöriga staden Wittenberg.</footnote>
samt vid Rhen -- och derunder hade
han deltagit i många stormningar och strider. Han
kände också till de nämnda ländernas språk, »han
kunde målen tala och förstå».

Såsom konungen nu hade ordnat hären, gick
»skyrännarebanéret» främst. Det var skidlöpare. Så
kom »rännebanéret». På deras märke eller banér syntes
S:t Göran till häst i full rustning. Derefter kom
»skyttebanéret», hvars banér pryddes af Sveriges och
Norges skyddshelgon, S:t Erik och S:t Olof. »Der
red han då sjelf näst efter», omgifven af 200
hofmän till häst i blanka rustningar. Så följde
fältartilleriet. Det utgjordes af 20 kanoner eller,
som de då kallades, kärrebyssor med tillhörande
slädar, som förde krut och stenar, hvilka sistnämnda
begagnades i stället för kulor. Det är första gången
som kanoner omnämnas i något svenskt fälttåg.

Efter kanonerna tågade »hufvudbanéret». På dess
banér såg man »jungfru Maria i solgisslan» och
hon var afmålad med sin son i famnen. Med solgisslan
menas en gloria af strålar<footnote>
Ordet <i>Geisl</i> i isländskan betyder <i>stråle.</i></footnote>,
som var målad omkring
bilden. Tjugutre led gingo framför banéret. Banéren
voro enkla, »utan flärd» -- heter det - men dock
mycket dyrbara, och på dem alla var svenska vapnet
»tre kronor» måladt. Under hufvudbanéret redo riddare
och svenner, och så väl detta banér som de öfriga
hade fullgod betäckning af utvalda krigare.

Den stora massan af fotfolk följde efter
hufvudbanéret. Det var köpstadsmän och allmoge under
otaliga banér. »Jag kan ej tälja de banér, de hafva»
_- säger rimkrönikan. Tvåhundra riddare bildade
eftertruppen. Rytteriet utgjorde inalles 3,000 man,
men fotfolket »kunde ingen räkna». En del af allmogen
synes hafva varit beriden.

Sannolikt var det köpstadsmännen och allmogen, som
icke hunnit fram till Markaryd på utsatt dag och
som konungen inväntade i Herrevadskloster. Så fort
de hunno öfver landmärket -- heter det -- började de
bränna och skinna.

Tredje dagen på morgonen bröt konungen upp med
hären från Herrevadskloster. Vägen togs utefter
den frusna Rönneån samt sedan mera åt vester norr
om den s. k. Södra åsen öfver Quidingehed fram
emot Vegeholmsån rakt på Helsingborg. På två mils
afstånd från staden gjordes halt och först dagen
derpå ryckte konungen fram till staden. Der fick
fogden »stor sorg» vid åsynen af den stora hären,
och på konungens kallelse samt mot gifven lejd begaf
han sig ut till det svenska lägret.

Helsingborg var då en af Skånes mest betydande
städer, såsom vi ock kunna förstå deraf, att dess
namn är förbundet med minnen af de vigtigaste
tilldragelserna i den gångna tiden. Allt ifrån
den ridderlige konung Erik Menveds dagar och hans
bröllop med den svenska konungadottern Ingeborg,
hvilket firades på Helsingborgs slott,

hafva vi ofta sett Danmarks och Sveriges konungar och
män samlas i Helsingborg, än till lysande fester, än
till allvarsamma ofverläggningar. Här måste konung
Birger förödmjuka sig inför sina bröder vid
förlikningen år 1310, här sammanträffade hans brorsson,
den milde konung Magnus Eriksson med sin smilande vän,
konung Valdemar Atterdag, hvilken här i slottsgemaken
mången gång drömde om den förening af Nordens trenne
kronor, som hans dotter genomförde. Det slott,
hvars höga och fasta torn, det så kallade Kärnan, nu
aftecknade sig mot himlen för svenskarnes blickar,
var dock icke samma slott som Erik Menveds och
Magnus Erikssons. År 1318 nedbrann nemligen det äldre
slottet under en eldsvåda, och må hända var det först
derefter, som »Kärnan» byggdes. Under Magnus Eriksson
var dock slottet åter uppfördt och kom, liksom hela
Skåne, i Valdemars hand år 1360. Men jemt hundra år
efter den nyssnämnda branden öfvergick en likadan
olycka Helsingborg. Det var den 30 Juli 1418. Slottet
jemte staden och dess kyrkor lades då i aska. Endast
klostret skonades. Ett bevis på ortens vigt är dock
det, att Helsingborg, ganska snart synes hafva repat
sig efter olyckan. Det var här på slottet som konung
Christofer dog. Nu låg staden lika ståtlig som förr
framför konung Carls och svenska härens blickar.

Carl ville skona staden och, när fogden infann sig
hos honom, uppmanade han honom att öfverlemna staden
och slottet, då han väl borde finna omöjligheten af
ett försvar, helst som sundet var betäckt af is, och
i följd deraf ingen undsättning var att vänta från
Danmark. Men fogden gaf dock ett nekande svar. Då
lät konungen sitt folk rycka fram, staden antändes
och nedbrann i grund.

»Så fingo danskarne nog veta, hvar konung Carl befann
sig» -- utropar rimkrönikan, syftande på en skämtelek,
som då var bruklig i Danmark, och som bestod i att
leta efter konung Carl i ugnar och bänkar. Må hända
var den en följd af konung Christians framgångar
mot Carl så väl på Gotland som i Norge. Deraf tändes
både hos konungen och hos folket hoppet, att samma
öde snart skulle öfvergå Sverige, hvars konung
icke mött eller icke vågat möta Christian hvarken
i striden, såsom han kunnat på Gotland, eller vid
öfverläggningsbordet, när mötet stod i Avaskär.

Med begärliga blickar skådade Carl från Helsingborg
ut öfver sundet, der isen bildade en brygga öfver
till Seland. Men det var endast drifis, och den kunde
icke bära hären. Konungen väntade i hvarje stund,
att kölden skulle blifva så stark, att isen kunde
bära honom och hären öfver; han skulle då velat gifva
Christian en minnesbeta, som han hade fått svårt att
bota. Men kölden blef icke så stark, endast drifisen
hopade sig allt mera.

Då gaf Carl befallning till uppbrott. Tåget gick nu
till Landskrona, en helt ung stad vid en förträfflig
hamn, som i äldre tider kallades Landora. Orten hade
fordom ett hemskt rykte om sig. Det var nemligen en
gängse och allmänt trodd sägen, att ingen dansk

konung der kunde landstiga, utan att han förlorade
sitt lif inom ett år derefter. Det var ej längre
tillbaka än under konung Erik af Pomern som staden
Landskrona grundlades.

Tidigt andra morgonen efter aftågandet från
Helsingborg kom Carl till Landskrona, hvars invånare,
må hända skrämda af Helsingborgs öde, skyndade att
hylla honom.

Öfver tre nätter uppehöll sig Carl i
Landskrona. Sannolikt var det härunder som han sände
bud till erkebiskopen och den skånska allmogen att
infinna sig hos honom och dagtinga om hyllning.

Erkebiskop i Lund var då den för oss sedan Christofers
tid bekante Tuvo Nilsson. Han befann sig på sin
fasta biskopsgård i Lund, då budet från konung Carl
anlände. Den stolte, men ädle mannen öfverlade med sig
sjelf, huru han bäst skulle svara sin konungs fiende,
ty icke ett ögonblicks tvekan uppstod hos honom
att afvisa konung Carls uppmaning. Då inkom en af
erkebiskopens män med underrättelse, att herr Ivar
Axelsson (Tott) höll utanför staden och begärde att
komma till tals med erkebiskopen. Ett drag af vrede,
blandadt med harm, öfverskuggade härvid erkebiskopens
anlete. En tvist hade nemligen uppstått mellan
erkebiskopen och herr Ivar, och fiendskap rådde
således vid denna tid mellan dem. Men herr Ivar
var en mäktig man och åtnjöt mycket anseende hos
konungen. Erkebiskopen gaf derför till slut sitt
bifall till herr Ivars begäran att komma till tals
med sig.

Kort derefter inträdde herr Ivar hos erkebiskop
Tuvo. Han hade kommit med anledning af konung Carls
budskickning. »Nu», sade han, »må den enskilda
tvisten hvila, så länge fienden är i landet!» --
Detta var något som måste slå an på erkebiskopen,
och snart voro de båda herrarne inne på talet om
kriget och den svenske konungens uppmaning till
underkastelse. De blefvo också ense om hvad som borde
göras. Erkebiskopen ville försvara sin domkyrka och
sitt Lundagård, men herr Ivar tillstyrkte att icke
afslå ett fredligt möte med konung Carl, emedan det
kunde lyckas erkebiskopen att utverka några dagars
stillestånd, och dermed hade senast på Gotland allt
vunnits. Derefter red herr Ivar sin väg.

Samtalet mellan erkebiskopen och konungen egde
också verkligen rum, ehuru man icke vet, hvar det
skedde, om under konungens framryckande mot Lund,
eller efter hans ankomst dit, hvilket senare dock är
mindre troligt.

Konungen tågade från Landskrona i sydvestlig riktning
till Borreby vid Löddeån, en befästad gård, som af
gammalt tillhörde erkebiskopssätet. Ännu finnas
här underjordiska gångar och trappor som påminna om
fordom. Det fyrkantiga, tre våningar höga tornet,
»biskop Börjes torn», som det kallas, är sannolikt
yngre än dessa händelser<footnote>
Erkebiskop <i>Birger</i> (Börje) <i>Gunnarsson,</i> som säges
hafva uppfört detta torn, var Tuvos andra efterträdare
och innehade erkebiskopsstolen mellan åren 1497
ocn 1519.</footnote>.
Här må det nu hafva
varit som erkebiskop Tuvo infann sig hos konung Carl.


Med mycken vänlighet och många ynnestbevisningar
emottog konungen den ansedde mannen, och egde Carl,
såsom det påstås, konsten att vinna menniskor,
så uppbjöd han säkert vid detta tillfälle all
sin förmåga. Erkebiskopen svarade till en början
undvikande, men, då Carl genom stora löften sökte
vinna honom och förmå honom till undergifvenhet,
yttrade han sig bestämdt vägrande. Då öfvergick Carl
till hot, men icke heller detta verkade.

»Du kan», svarade erkebiskop Tuvo, »hvarken göra
mig större, än jag är, nemligen erkebiskop i Lund
och primas i Sverige, eller mindre än jag varit,
nemligen en fattig skolepilt, som sjungande tiggde
sitt bröd vid hvars mans dörr och skattade som en
lycka, om han någon gång kunde undan sina starkare
kamraters slängar rycka till sig en bit, fast det
vanligen kostade rifna kläder och smutsade fingrar!»
-- Det var ett ädelt och manligt svar, och Carl skall
hafva blifvit rörd deraf.

Men Carl vann intet för sig och sitt rike af detta
samtal med erkebiskopen. Denne blef sin konung
trogen, och kriget måste hafva sin gång. Erkebiskopen
begaf sig åter till Lund och konungen följde efter,
sedan Borreby blifvit brändt och trakten deromkring
förhärjad.

Lund var då en stor och rik stad med icke mindre
än tjugoen kyrkor, bland hvilka den praktfulla S:t
Laurentii eller domkyrkan var den förnämsta. Men all
denna prakt och härlighet fick nu en ända. Samma öde,
som öfvergått Helsingborg, drabbade äfven Lund. Staden
nedbrändes i grund. Af dess många kyrkor qvarstod
endast domkyrkan.

Erkebiskop Tuvo och herr Ivar Axelsson försvarade
Lundagård och domkyrkan, och det med sådan framgång,
att Carl måste lemna dem i fred. Han lemnade det
brinnande Lund, som aldrig mera återvann sin forna
glans, och begaf sig till Uppåkra, en fjerdedels mil
sydvest om Lund, på vägen åt Malmö.

Från Uppåkra var det Carls afsigt att tåga mot
Malmö. Han utsände emellertid rännebanéret och
skyttebanéret åt olika håll, att så vidt omkring
som möjligt verkställa landets förhärjande. Med den
öfriga hären skulle Carl tidigt om morgonen bryta
upp mot Malmö, då han fick underrättelse, att både
hofmän och allmoge hade samlat sig vid Dalby kloster,
en mil sydost om Lund. Med det folk Carl hade hos
sig<footnote> Rimkrönikan säger att det var blott 50 man.</footnote>
begaf han sig genaste vägen till Dalby, och
knappt hade han fått sigte på fienden, förr än han
anföll, och en häftig strid uppstod. Carl segrade
dock. Tvåhundra skåningar stupade, och 2,000 blefvo
fångna.

Men Malmö undgick faran af svenskarnes besök. Carl
vände sig, sedan han insamlat sina härafdelningar,
från Dalby norrut och tågade uppåt nordöstra Skåne,
der han brände Vä och brandskattade

Åhus<footnote>
Vä och Åhus voro under medeltiden stora och
blomstrande städer med många kyrkor och kloster,
men förlorade under konung Christian IV sina
stadsrättigheter i början af 1600-talet, då Åhus blef
lastageplats för det nyanlagda Christianstad.</footnote>
samt tog sitt högqvarter i Beckaskog, som
då var kloster. Hit kommo utskickade från bönderna
i Göinge härad, hvilka utverkade förskoning från
härjning för sig mot en lösesumma af 1,000 mark
silfver och löfte om kost och foder för konungen
och hans folk under tre dygn, på tåget genom deras
land till Småland. Och medan konungen vistades på
Beckaskog, höll han sträng krigstukt bland sitt
folk, så att Göingebönderne tackade honom högeligen
derför.

Dermed slutar konung Carls härjningståg genom
Skåne. Det hade varat i sex eller sju veckor, och
den kalla vintern hade derunder varit den bästa
bundsförvandt.

Carl drog från Beckaskog öfver landamäret till Sverige
igen.

Konung Carls krigståg till Skåne kan betraktas som
en profbit på sättet att föra krig denna tid, och
såsom det fördes här, så gick det till öfver hufvud
taget i hela Europa. Man sökte betäcka sitt lands
gränser genom att omgifva det med ödemark. Eröfringar
tänkte man i allmänhet mindre på. Ville man underlägga
sig ett land, så måste man försäkra sig om de fasta
platserna. Detta var icke händelsen här. Utan tvifvel
var det Carls afsigt att i grund förhärja Skåne och
derutinnan lyckades han äfven.

Men det var ej nog med Skåne, äfven dess båda armar
mot norr och öster, Halland och Bleking, måste undergå
samma öde, om hufvudsyftet skulle vinnas. När Carl
derför kommit in i Värend, afsände han sin svåger
Gustaf Carlsson (Gumsehufvud), som var höfvidsman på
Kalmar slott, och Birger Trolle med en del af hären
till Bleking; en annan del sändes under anförande af
Thure Thuresson, Eggert Krummedik och Gustaf Olofsson
(Stenbock) till Halland.

De båda förstnämnde utförde sin sak väl. De
togo Lyckeby och satte sig i besittning af det
underlydande länet. De tre herrarne deremot, som
ryckte mot Halland, visade icke samma ifver. Thure
Thuresson, som innehade Axevalla, var en grym och
hård man och kallades af bönderna »köttmanger»
eller slagtaren. Eggert Krummedik var slottsherre
på Rumlaborg och Gustaf Olofsson på Elfsborg. Den
sistnämnde var den siste af sin ätt, den äldre
Stenbockeslägten, och var troligen svåger med Thure
Thuresson, med hvars syster Anna han var gift. Hennes
och Thures mor var en Krummedik och den senare var
sjelf gift med en danska Ingrid Körning. Man finner
det sålunda mindre underligt, om dessa herrar skulle
dragas åt de danskvänliges sida.

Konung Carls befallning var att förhärja Halland
och bränna Lödöse, hvars invånare skulle tillsägas
att flytta med sitt gods in i riket. Blefve denna
befallning verkstäld, så vore det att hoppas, det
konung Christian skulle få en besvärlig färd, om han
ville anfalla Sverige, och hade han kunnat tränga in
i Småland, hvars berg och stridbara

befolkning dock utgjorde stora hinder, så mötte
honom vid Vestgötagränsen den kedja af befästade
borgar, som konung Carl der låtit uppföra eller
förbättra. Efter tidens sätt att se, synes sålunda
konung Carls försvarsplan vara väl beräknad. För dess
fullbordande återstod nu blott Halland.

Men de tre herrarne delade icke sin konungs åsigter
i detta afseende, och de handlade tvärt emot hans
befallning. De framtågade som vänner genom Halland och
förbjödo sitt folk vid lif och ära att göra fienden
någon skada.

Under tiden hade Carl begifvit sig till Stockholm för
att vidtaga försvarsanstalter för vestra kusten. På
hans befallning öfverkommo från Finland 45 fartyg,
»holkar och kräjare», hvilka lade sig vid Nyköping
och Söderköping. Dessutom utrustades i Sverige, i
Stockholm och flerstädes en stor mängd skepp. Hela
flottan hade fått befallning att vid pingsttiden,
då konungen väntade de danskes, anfall, lägga sig
vid Ölands norra udde.

Till dessa förberedelser för kriget med Christian kan
man äfven räkna en tilldragelse i Vadstena. Sedan år
1447 var der en utländsk furstedotter abbedissa. Det
var hertig Gerhards af Sleswig dotter Ingeborg, en
syster till konung Christians moder, äfvensom till
hertig Adolf af Sleswig. Hon var elfva år gammal,
när hon kom till klostret, och hade vigts till nunna
i drottning Margaretas egen närvaro. Det tycktes
således i allo vara en lämplig föreståndarinna för
en inrättning, som mottog i sitt sköte medlemmar ur
Nordens mäktigaste slägter och omhuldades af dess
konungar och drottningar.

Men icke förty kom från konung Carl den 25 April ett
bref till trenne bröder i klostret att afsätta så väl
abbedissan som confessorn, Magnus Unnonis. Man känner
icke orsaken till denna åtgärd från Carls sida, men
klart är att han icke vågat företaga sig något sådant,
om han icke haft giltiga orsaker dertill. Dessa
orsaker kunna icke hafva varit annat än något bevis
på delaktighet i stämplingar till förmån för de
danske, som kommit i Carls händer. Det är ganska
naturligt, att konung Christian, då han nu började
med allvar tänka på att vinna Sveriges krona, skulle
se sig om efter alla dem, på hvilka han dervid kunde
räkna. Att hans köttsliga moster dervid icke glömdes,
är gifvet. Hade emellertid abbedissan Ingeborg varit
den enda, som stämplat mot Carl, så hade han kunnat
vara trygg, men tyvärr funnos många förrädare utom
henne.

De tre munkarne, som fått konungens bref, »funno dock
ingen orsak till afsättningen», och undandrogo sig
derför att fullgöra konungens vilja. Äfven biskop
Nils i Linköping, till hvilken konungen likaledes
skrifvit om saken, kunde icke finna någon grund
till afsättning vid den visitation, som han för
ändamålet verkstälde. »På det att dock klostret»,
heter det vidare, »icke för deras skull och genom
konungens ogunst måtte något lida» -- afträdde både
den furstliga abbedissan och confessorn. Må hända
var det biskopens verksamhet, som

åstadkom detta, och, får man sluta af tidsutdrägten, var
det säkert icke något lätt arbete. Ty visitationen
hölls den 3 Maj, således kort efter mottagandet
af konungens bref, men abbedissans och confessorns
resignation egde icke rum förr än den 25 Maj.

Men vi lemna konung Carl och vända oss till den,
som nu hotade honom och Sveriges rike.

Konung Christian befann sig ännu i Wilsnach, när
han fick underrättelsen om, att konung Carl brutit
öfver gränsen in i Skåne. Ett hade han vunnit på
förstemötet -- bundsförvandter, och dessa lemnade honom
krigsfolk både till häst och fot och till bemanning
af flottan.

Mellan påsk och pingst, i början af Maj, gick den
danska hären öfver sundet till Skåne. Men Christian
fann landet så tilltygadt, att ett vistande der med
hären, äfven blott i ändamål att derifrån kunna öppna
fälttåget, var omöjligt. Han drog sig således derifrån
in i Halland, som egnade sig dertill förträffligt,
tack vare de svenska herrarnes sätt att föra kriget
och fullgöra sin konungs befallning. Den 15 Maj
var Christian i Halmstad och derifrån fortsatte han
sitt tåg norrut mot Elfsborg och Lödöse, sedan han
afsändt riksmarsken <i>Claus Rönnow</i> att utefter Ätraån
tåga in i Vestergötland och belägra Kinnaholm.

Det var en ståtlig här Christian förde med sig,
men det utländska folket, som icke kände Sverige och
svenskarne, var uppblåst af öfvermod och talade om
Sveriges eröfring, som om det varit ett lekverk. De
svuro att genast vinna Sverige. En mängd tyska furstar
och herrar omgåfvo konungen, och de delade sitt folks
åsigt; »Sveriges rike skulle inom året vara taget. Det
skulle gå som en dans!»

Dock fingo de snart nog erfara, att den dansen
kunde kosta en och annan blodig kyss, och det fastän
många hjelpare inom Sveriges land funnos. Claus
Rönnow kom först i erfarenhet deraf. När han genom
passet öfver skogen vid Mårdaklef kommit fram till
Kinnaholm, stormade han genast slottet, men blef med
förlust tillbakaslagen. Anfallet förnyades med samma
utgång. Besättningen på slottet utgjordes endast af
bönder, men deras bössor och pilar gjorde lika god
verkan, som om de varit krigare till yrket. Hvar
gång den storordiga fienden stormade, blef han
med förlust tillbakaslagen. Först femte dagen
lyckades det Claus Ronnow att skjuta eld på några
träbyggnader, som befunno sig inom vallarne. Detta
förmådde slottsfolket till en dagtingan, enligt
hvilken slottet skulle öfverlemnas till danskarne,
om det icke fått undsättning före den 1 Augusti.

På samma vilkor, men utan något försök till motstånd,
uppgaf Gustaf Olofsson Elfsborg åt konung Christian
sjelf, som derefter obehindradt framryckte till det
obefästade Lödöse. Borgarena i staden öfverlemnade
sig nu åt konungen, och denne började genast befästa
staden med grafvar och pallisader, samt beslöt att här
upplägga sina förråd för kriget. Hit skulle derför all
tillförsel från Danmark föras, och härifrån ordnade
han sitt infall i Vestergötland.


Men det var ej blott från denna sida, som Christian
anföll Sverige. Äfven den östra sidan hotades. Här
var det som flottan användes. Befälhafvare på flottan
voro Olof Axelsson på Gotland och Magnus Green. Med 40
skepp, inberäknade de, hvilka hertig Adolf sändt sin
systersson till hjelp, kommo de båda herrarne seglande
framför Öland, der de försökte en landstigning. Med
förlust tillbakaslagna, vände de sig mot Lyckeby,
men hade der ännu mindre framgång än vid Öland.

Då seglade de längs efter kusten och vände sig
norrut, görande öfverallt landgång och strandhugg,
tills de kommo till Stockholm, och så förtröstade
äfven dessa herrar på sin lycka, att de betraktade
Stockholms eröfrande som en afgjord sak, hvarom de
talade i bref till Holstein, redan innan de hunnit
fram.

Framkomna i Stockholmsskären, mötte de der den
svenska flottan, men denna drog sig undan, och de
vågade oförtöfvadt ett anfall mot den så kallade
»kransen» med sina bommar, eller det pålverk, som
omgaf staden utåt sjön. Men de blefvo tillbakaslagna
med stor förlust. De lade sig då gent öfver vid Vagnsö
eller den nu varande Skeppsholmen, hvarifrån de sökte
bemäktiga sig den närmast belägna Käpplingeholmen,
som genom en bro var förenad med fasta landet eller
»malmen».

Här mötte en bondehär, som väl till en början drog
sig tillbaka, men som, understödd af ett samtidigt
utfall från staden, snart vände om och dref danskarne
tillbaka. Det öfvergick snart till en oordnad flykt,
hvarunder danskarne i trängseln på den smala bron
mellan malmen och Käpplingen trängde hvarandra öfver
broräckorna i vattnet, »så att de plumsade utför som
andra hundar», medan den svenska pålyxan anstälde
en förfärlig förödelse i deras rygg. Jag tänker,
säger rimkrönikan, att mången tysk der betalade sin
sold. Danskarne bådo för sitt lif, men de svenske
bönderne ropade: »Blir du fången, så kommer du igen;
dör du nu, så gör du mig aldrig mera men!» De tyske
krigarne ropade: »Jadut! dat ik tho Sweden qvam!»<footnote>
O ve! att jag till Sverige kom!</footnote>.

Denna motgång betog herr Olof lusten att vidare den
gången söka bekomma Stockholm. Han lemnade äfven
Vagnsö, och, när han i detsamma från en hemlig
vän fick underrättelse om konung Carls antågande,
lättade han ankare och seglade från Stockholm samt
förenade sig med den öfriga flottan vid Härstäket.

Vi må nu, innan vi fortsätta skildringen af fiendens
rörelser, se, huru Carl sökte försvara sitt land.

<b>Carl Knutssons försvarskrig.</b>

Genast vid underrättelsen om, att konung Christian
gått öfver sundet, sammankallade Carl rådet och
framlade till öfverläggningsämne, om det vore bättre
att gå om bord på flottan och med ens flytta

kriget ned till Danmark, eller om man borde skynda
till gränsen och möta fienden, som tydligen hotade
Vestergötland. Rådet tillstyrkte det senare, och
konung Carl bestämde Tiveden på gränsen mellan Nerike
och Vestergötland till samlingsplats för sin här.

Carl skref äfven till Gustaf Olofsson på Elfsborg
och bad honom icke ingå på någon dagtingan utan
hålla sig i det yttersta, ty han skulle snart
få undsättning. Men konung Christian uppsnappade
brefvet, och vi veta att herr Gustaf på Elfsborg
vilkorligen uppgaf detta fäste, liksom att Christian
bemäktigat sig Lödöse. Sysselsatt med ordnandet af
hären för att rycka in i Vestergötland, fick då Carl
underrättelser om den fara, hvari Stockholm befann
sig. Han ändrade derför sitt beslut och begaf sig
till Stockholm. Och konungen utvecklade dervid mycken
raskhet. Om torsdagen bröt han upp från Tiveden,
och på måndagsmorgonen före solens uppgång var han
i Stockholm.

Men oaktadt all skyndsamhet var dock fienden i rättan
tid underrättad om den fara, som hotade, och hade, som
vi veta, dragit sig tillbaka. Carl hade nemligen i sin
närhet en förrädare, som å ena sidan hade tillfälle
att i första hand få veta allt hvad som föregick
hos konungen, hvilka beslut som fattades, huru stor
styrka han hade med sig och hvart han ämnade sig, samt
å den andra noggrant underrätta fienden derom. Det
var slottsherrens på Örebro husfru Brita Olofsdotter
(Tott), en dotter till Olof Axelsson på Gotland. Det
var hon, som genom en pålitlig budbärare underrättade
sin fader, herr Olof, om konung Carls antågande mot
Stockholm, och derigenom gifvit honom tid att draga
sig tillbaka. Och samtidigt skickade hon bref på bref
till konung Christian med vigtiga underrättelser om
Carls förehafvanden samt tillstyrkte honom att bryta
igenom till Upland, hvarest hon förutsade honom att
finna många och mäktiga anhängare. Men allt bedrefs
med en sådan hemlighet och en sådan lycka, att konung
Carl anade intet.

Emellertid gaf Carl, så fort han anländt till
Stockholm, befallning att flottan skulle utlöpa för
att angripa danskarne, hvarhelst de funno dem, vore
det ock vid Gotland. Sjelf hade han ämnat stiga om
bord på flottan, men afstod derifrån, då det sades
honom af män som han trodde, att danskarne redan
voro så långt ute i skären, att försvaret till lands
skulle lida, om konungen förlorade tiden med att
uppsöka danska flottan. Äfven här var Carl omgifven
af förrädare.

Den danska flottan låg för ankar i Vindaström eller
sundet mellan Vermdön och den öster derom liggande
Vindön. Här påträffades den af 30 svenska märsskepp
utom skyttebåtar och snäckor, men då de svenska
anförarne fingo sigte på danska flottan, fälde de
ankar och sköto en stund på fienden, som fann sig
nödgad att lägga ut till hafs. Härvid förföljdes
den icke af de svenska skeppen, som lågo stilla i
sundet. Dock synas olika åsigter hafva varit rådande
bland de svenske herrarne, att döma af rimkrönikans
ord, att medan danskarne

<poem>
skyndade sig åt hafvet dädan,
Svenske lågo qvarre och trätte mädan.
</poem>

Den fiendtliga flottan seglade ostörd söderut efter
kusten. Staden Vestervik brändes, och med mycket
röfvadt gods landade de slutligen vid Gotland.

Men konung Carl begaf sig från Stockholm till
Vadstena, dit han kallat slottsherrarne från de
borgar, hvilka dagtingat med fienden. Han ville
med dem rådgöra, huru man skulle kunna undsätta
slotten, så att de ej, såsom dagtingadt var, den
1 Augusti måtte komma att öfverlemnas till konung
Christian. Herrarne gåfvo goda svar, och synnerligast
visade sig Thure Thuresson på Axevalla konungen
tillgifven, fastän han redan hade skriftvexlat med
konung Christian och lofvat till honom upplåta sitt
slott.

Något lugnad således i afseende på Vestergötland,
begaf sig Carl åter uppåt Stockholm. Han hade nemligen
fått kunskap om förrädiska stämplingar i Upland och
måste derför söka förekomma dessas utbrott, om de ej
kunde qväfvas i sin uppkomst. Såsom stämplingarnas
hufvudman tänker man sig här genast erkebiskop Jöns
Bengtsson, huru tyst och stilla han än hittills
tillbringat sina dagar inom sitt sift. Nu lät han
starkt befästa Almarstäk och använde dertill utan
betänkande domkyrkans medel samt hennes förråd af
spanmål, jern, tegel och kalk. Trehundra svenner
underhöll erkebiskopen, »och de pipade och drucko
nätter och dagar». Äfven biskop Sigge i Strengnäs
rustade. Hundrade fullt beväpnade svenner funnos
på hans fasta slott Tynnelsö. Men ännu var intet
offentligt steg taget. Alla dessa rustningar, allt
detta väpnade folk kunde stå till Sveriges tjenst
lika väl som till fiendens.

Till Stockholm sammankallade Carl rådet, och han fick
genast dervid bekräftelse på de rykten, som hunnit
hans öron. Erkebiskopen och biskop Sigge infunno sig
nemligen icke hos konungen. Han skickade då några
rådsherrar till de båda biskoparna, men det blef
utan någon verkan. Då erbjöd han dem gisslan. Icke
heller detta verkade. Det hade blott till följd,
att de båda, prelaterne sade rent ut, »att de aldrig
vidare ämnade komma till konung Carl». -- Men ännu var
för honom icke motgångens mått rågadt. Bref ankommo
från Vestergötland, hvari detta landskaps invånare
uppsade konung Carl tro och lydnad.

Vi lemnade den danske konungen i Lödöse,
sysselsatt med att befästa denna stad, som
han valde till utgångspunkt för sitt infall i
Vestergötland. Besittningen af eller rättare sagdt
oskadliggörandet af de båda slotten Kinnaholm
och Elfsborg bidrog i hög grad att underlätta
framryckandet. På samma vilkor som dessa fästen
dagtingade äfven fogden på Edsholm, så att af
gränsslotten återstod egentligen endast Öresten,
för att konung Christian skulle fullt tryggad kunna
verkställa sin plan mot Vestergötland. Men detta slott
kunde föga inverka på landskapets öde. Det låg der
med sina vallar och grafvar mellan Viskan och Örsjön
och hindrade den fiende, som från Halland

eller Elfsborg ämnade intränga i landet i riktning mot
Borås och Bogesund (Ulricehamn); men för den fiende,
som kom längre norr ifrån, såsom ifrån Lödöse, kunde
icke Öresten vara till hinder i någon väsentlig mån,
helst när Vestergötlands främste män, dess biskop
och slottsherren på Axevalla, Thure Thuresson, på
allt sätt arbetade fienden i händerna.

Utan afseende derför på Öresten ryckte konung
Christian från Lödöse raka vägen fram till Skara,
dit han anlände utan några hinder. Härifrån var det
blott en mil till Axevall, hvars slottsherre med lika
mycken hugnad helsade dannebrogen, som biskop Bengt
gjorde det i Skara. Konung Christian dröjde dock sjelf
ej framför Axevall utan förlade sitt hufvudqvarter
i Varnhem, det gamla klostret, i hvars kyrka stoftet
af de Erikska konungarne hvilade.

Hit till Varnhem sammankallade Christian genom öppna
bref landskapets prester, frälsemän och allmoge,
hotande med mord och brand dem, som icke hörsammade
kallelsen. Mötet egde rum, och en dagtingan uppsattes
ungefär på samma vilkor, som slottsherrarne förut
underkastat sig. »Komme ej konung Carl i egen person
Vestergötland till undsättning före den 1 Augusti,
så skulle de alla infinna sig i Jönköping och der
tillsäga konung Christian manskap och tjenst, men till
dess skulle fred råda mellan honom och dem.»

Här var nu för konung Christian i första rummet att
tillse, det konung Carl icke skulle kunna före den
1 Augusti inkomma i Vestergötland. Men för detta
arbete hade han så goda medhjelpare i de svenska
förrädarne, att han genast kunde tänka på att draga
vidare, och hufvudfrågan blef väl derför, hvilken
väg som borde tagas. Två vägar erbjödo sig, den
ena att fortsätta tåget i nordostlig riktning öfver
Tiveden, den andra att draga sig nedåt Jönköping och
öfver Småland och Östergötland intränga i hjertat af
Sverige. Båda vägarna erbjödo då, liksom ännu i dag,
stora svårigheter för en fiende, och utan förräderi
lärer väl ett slikt tåg knappast någonsin lyckas. Men
Jönköpings och Rumlaborgs slott innehades af herr
Eggert Krummedik, en man, som danskarne kände såsom
vänligt sinnad, och detta bestämde Christian,
helst som han tillika visste att på andra sidan
Tiveden stodo konung Carls svenner, hvilka under hvad
förhållande som helst voro en farligare fiende än de
bönder, som kunde möta på tåget genom Östergötland.

Men konung Christian och hans herrar kände lika
litet till Sveriges bönder som konung Erik och hans
män. Denne trodde säkert aldrig, att det var den
svenska allmogen som befriat sitt land från hans
fogdar; utan det var i hans tanke de svenske herrarne,
såsom han ock en gång yttrade till dem i Stockholm. Så
tänkte i allmänhet Danmarks konungar, och konung
Christian trodde sig derför vinna allt, när han vann
herrarne och prelaterne för sig.

Han afsände alltså en mindre afdelning af hären
norrut till Tiveden att der bevaka tillgången till
Vestergötland och tågade sjelf
söderut ned till Jönköping. Såsom han visste förut,
blef han här med öppna armar mottagen af herr Eggert,
hvilken till honom öfverlemnade både Jönköpings och
Rumlaborgs slott, och Christian stadfästade honom
i besittningen af dessa län. Dessutom försåg herr
Eggert danska hären med lifsmedel. Sexton läster
öl samt fyra läster smör och bröd sändes från
Jönköping till hären. Men hvad herr Eggert sålunda
kunde åstadkomma -- och redan detta var alltför
otillräckligt -- var också det enda i detta afseende,
som stod fienden till buds. Ty trakten i öfrigt egde
inga förråd att underhålla en större här, och det
lilla som fans var dels på förhand upptingadt af herr
Eggert, dels var det väl ock förstördt eller fördt åt
annat håll af dem, hvilka älskade fosterlandet högre
än fienden. Och sådana funnos äfven här i trakten,
fast de icke hade några slott att förfoga öfver.

Omöjligheten att längre kunna i Jönköping uppehålla
sig och hären förmådde derför Christian att
rycka framåt för att öfver Holaveden komma in i
Östergötland.

Under tiden hade den 1 Augusti inträffat och Christian
hade fått slotten i Vestergötland i sina händer,
och biskop Bengt och herr Thure på Axevall och
Vestergötlands allmoge hade svurit honom hyllning
och trohet.

Men konung Carl gick dyster omkring på Stockholms
slott med Vestgötarnes uppsägelsebref i handen. Svek
och förräderi omgåfvo honom, han kunde ej vara blind
derför. Bland alla dessa myndige herrar och prelater,
hvilka alla hade bugat sig för honom såsom konung och
svurit honom sin tro -- hvem kunde han sätta sin tro
till? -- Ingen, ingen utom den Gud, som i himmelriket
bor. Och han bad innerligt till Gud och jungfru Maria,
att de skulle frälsa honom ur den nöd, som tryckte
honom.

<poem>
Han plägade ock alltid göra så,
När honom kom någon bedröfvelse på.
</poem>

Konung Christian dröjde ej länge att sätta sitt
beslut mot Östergötland i verket. Bristen på
lifsmedel blef med hvar dag allt känbarare, och
hans här förminskades dagligen genom det småkrig,
som bönderne underhöllo. Hvarhelst nemligen någon
mindre afdelning aflägsnade sig från hufvudhären,
hvilket ofta skedde och måste ske för att anskaffa
mat och foder, så öfverfölls den af bönder från något
otillgängligt bakhåll.

Ett kraftigt framryckande med hela hären var då
vida att föredraga framför detta långsamma och
förstörande, som otvifvelaktigt skulle inträffa
snart nog, om ej förhållandena förändrades. Och
konung Christian gaf befallning till uppbrott,
och hela hären mottog med fröjd befallningen. Det
skulle blifva ett lätt arbete, menade de, att göra
sig till herrar öfver Östergötland, och der på den
rika slättbygden, der skulle de rätt få taga skadan
igen för de besvärligheter de nu måst utstå. Icke
hade de egentligen mött något allvarsamt motstånd
på sitt tåg genom Vestergötland; och det var väl ej
heller att vänta på östra

sidan om Vettern. Också sade ryttarne till hvarandra,
när de redo tit ur Jönköping: »Vi kunna glada rida, ty
ingen i Sverige vågar oss bida.» Och konung Christian
sjelf, der han red sin ståtliga häst, omgifven af
de tyska furstarne och de många riddarne, lät med
glad förtröstan sin blick fara öfver den framtågande
hären. Och krigsmusikens lifvande toner, trumpeternas
smattrande jemte pukornas dån ledsagade konungens
tankar på deras flygt. Hela hans krigståg var ju
blott som en lustig jagt, villebrådet var inringadt
och kunde ej undkomma, jägaren ryckte blott närmare
sitt mål.

Holaveden, Östergötlands gamla gräns i söder, sträcker
sig från Vettern i östlig riktning till den stora
sjön Sommen. På ömse sidor om skogsberget, som än
bildar trånga fördjupningar, än brant stupar ned
mot Vettern och Sommen, gå tvänne vägar från Småland
inåt Östergötland och Linköping. Den vestra kommer
från Jönköping och går utefter Vettern norr ut till
Vadstena öfver Omberg. Denna väg har ifrån gamla tider
varit den mest befarna för dem, som färdats mellan
det mellersta och det sydvestra Sverige. Här sågo vi
Erik Menved med sin stolta riddarehär en gång komma
tågande, då han ville hjelpa sin olycklige svåger,
konung Birger, mot hans båda upproriska bröder. Konung
Birger stannade i Jönköping, medan den danska hären
tågade fram mot Holaveden och vid Svem eller Svemb
stötte på de svenska hertigarnes folk.

Svem ligger i Ödeshögs socken, och der ligger äfven
hemmanet Narbäck. Det senare ligger vid sjelfva
gränsen mellan Småland och Östergötland, det förra
längre norrut vid den genom Visjön flytande Svemsåns
utlopp i Vettern. Norra delen af denna vidsträckta
socken är slättland, utom vid stranden af Vettern;
den södra fylles af Holavedens skogbevuxna åsar.

I denna gränsskog stodo ändtligen svenske män färdige
att möta fosterlandets fiender. Det var hufvudsakligen
allmoge under anförande af Östergötlands lagman,
Erik Nipertz, en man som är oss bekant från det
föregående. Men äfven biskop Nils i Linköping
hade sändt sitt folk hit till gränsen att möta
danskarne. Stora bråtar voro huggna i skogen, der den
danska hären skulle tåga fram, och der bakom mellan
de höga träden stodo de svenske bönderne med sina
pålyxor och pilar.

Bullrande tågade den danska hären fram, och ljudet af
deras musik hördes långt ifrån, tilltagande allt mera,
ju närmare de kommo förhuggningarna. Men bönderne
stodo tyste, afbidande stridens ögonblick. Det var
vid Narbäck de befunno sig.

Allt närmare och närmare hördes trumpetstötarne från
den antågande fienden, allt häftigare klappade hjertat
i de svenske krigarnes barm. Nu syntes förtrafven af
fienden, han tågar modigt in genom bråten, och efter
följer den öfriga hären, led efter led, afdelning
efter afdelning. Skämtet och smädeorden öfver de fega
svenskarne, som ej vågade bida, fortforo att flöda
från allas läppar. De svenske bönderne

kunde snart höra enskilda ord. »Så vinna vi Sverige»,
ropade en. »Och de svenska qvinnorna duga oss väl!»
ropade en annan.

En svensk bonde, som hörde de sista orden, kunde ej
längre återhålla sitt stridsbegär. »Ett annat möte
väntar dig dessförinnan» -- sade han, lyftade sin båge
mot ögat och afsköt pilen. Dermed var tecknet gifvet
till allmän strid. Bönderne afsköto sina pilar i massa
och rusade fram att afgöra striden på nära håll med
svärd och yxa. Då lydde ej de danskes visa så glad;
de tycktes ej vara välkomna gäster i Östergötland.

Herr Erik Nipertz rörde sig som en man, öfver allt var
han med och värjde med mod och kraft i den häftigaste
striden sin konungs sak. Så gjorde ock de öfriga
svenskarne, som der stridde. Efter en häftig kamp
måste danskarne gifva vika. De togo till flykten;
»somliga hade sex pilar i sig» -- säger rimkrönikan --
»andra tre, och dem lyste mera gråta än le». Hade herr
Eggert Krummedik nu gjort sin pligt från Rumlaborg,
så hade hela denna afdelning af danska hären varit
tillintetgjord. Men herr Eggert höll sig af lätt
begripliga skäl stilla, och de flyende kommo förbi
hans slott till konungen.

Det var nemligen blott en del af hären, som konung
Christian låtit tåga förut, medan han sjelf med
hufvudstyrkan tågade efteråt. Han bleknade af vrede
och harm, när han fick se flyktingarne komma emot
sig. Men det var som det var. Tvåhundra danske krigare
lågo döda i skogen vid Narbäck, ännu flere voro fångne
och deribland många riddare och svenner samt flera
danska riksråd. Konungen brann af begär att hämnas
det lidna nederlaget. Det låg något förödmjukande i
tanken, att dessa bönder skulle hämma hans väg. Bakom
dessa pålyxor väntade honom idel vänner, hvilka
blott afbidade hans ankomst för att erbjuda honom
konung Carls krona. Ett anfall med kraft, vräk undan
dessa bönder med deras pålyxor, och segern är din,
och segerns lön ligger framför dina fötter. »Ik soll
der over in 1,000 dyvels nammen!» -- skall konungen
hafva utropat på sin plattyska.

Men hans omgifning var af andra tankar, och andra
omständigheter förmådde äfven konungen att snart ändra
sin afsigt. Till följd af hungern och den dåliga
födan herskade sjuklighet i hären, synnerligast
<i>blodsot,</i> hvaraf många dogo. Dessutom fordrade de
tyske krigarne sin sold, och äfven de danske fordrade
att föras tillbaka. De förre ryckte strax sin väg --
berättar krönikan -- ehvad konungen tyckte väl derom
eller illa.

De danske å sin sida talade om omöjligheten att
med vapenmakt den gången vinna Sverige, och deras
ord vunno bekräftelse, då samtidigt underrättelse
inlupo, att konung Carl var i antågande med stor
makt. Konungen måste låta sin vrede öfver det oväntade
nederlaget fara och gifva befallning om återtåg. Och
deremellan och Halmstad gjorde de icke vägen lång,
heter det.

Vid intåget i Halmstad följdes hären af 100 hästbårar
med sjuka och sårade. Inalles räknade danskarne sin
förlust till 1,990 man.

Ryktet om konung Carls antågande var också sant. Han
hade kommit ned i Östergötland, men fick snart
underrättelse om böndernes seger på Holaveden och om
danskarnes återtåg. I Vadstena fick han veta, att
konung Christian hastigt hade dragit sig tillbaka
och var på väg till Halmstad.

Hån hemförlofvade då allmogen, men fattade med
detsamma det beslut att återtaga Vestergötland. Han
vände sig med detta uppdrag till sin frände,
Thord Bonde. Denne var son af konungens farbror, Carl
Thordsson (Bonde), som en tid var lagman i Vestmanland
och Dalarne. Med konungens svenner skulle han öfver
Tiveden draga in i Vestergötland till Lödöse och
söka återtaga denna stad jemte de slott, som fallit i
danskarnes händer. »Jag vet det visst», sade konungen
till honom om borgarena i Lödöse, »att de vilja nödigt
sig från mig skilja.» Herr Thord var visserligen
hittills opröfvad i så svåra värf, som det hans
kungliga frände nu förelade honom, men der lyste ett
så trofast sinne ur hans ärliga ögon, att det gjorde
ett godt intryck på konungen. Underrättelser hade
tillika inlupit från Vestergötland, som voro egnade
att väcka hopp och förtröstan i konungens själ.

Bönderne i Marks härad, i gränssocknarna mot Halland,
hade rotat sig tillsammans och gjort konung Christians
folk stort afbräck. I spetsen för dem stodo tvänne
bröder från Kattunge socken<footnote>
Denna socken ligger alldeles vid gränsen
och är numera, sedan kyrkan år 1820 utdömdes,
förenad med <i>Surteby.</i></footnote>.
Deras gård hade
legat vid sjön Kattungen, men blifvit af fienden
uppbränd. De båda bröderne hade då tagit sin tillflykt
ut på sjön, andra bönder hade sällat sig till dem,
och snart började de anfalla fienden, hvarhelst de
träffade honom och han ej var dem allt för öfverlägsen
till antal. Redan i den första striden nedgjorde de
sjuttio fiender och vunno så stort byte, att värdet
tiodubbelt öfversteg hvad de förlorat.

Likaså och med mycken framgång hade konung Carls
ryttare, som stodo i Nerike, brutit in öfver Tiveden
i Vestergötland. De danskar, som Christian sändt upp
mot Tiveden, blefvo af dem öfverfallna på skogen och
dels nedgjorda, dels tagna till fånga. Och hofmännen
verkstälde ett lyckligt ströftåg genom nordöstra
Vestergötland.

Äfven från kusterna hade goda underrättelser
kommit konung Carl till handa. Vestervik hade
väl brunnit, men på Öland hade herr Erik Eriksson
tappert visat fienden tillbaka och likaså Birger
Trolle från Avaskär, der Magnus Green sökt göra en
landstigning. Så hade ock konungens svåger, Gustaf
Carlsson, tagit emot samme herr Magnus i Möre, att
han betog honom lusten att vidare gästa den trakten.

Der funnos således redlige och trofaste män omkring
konung Carl, fast det såg mörkt ut understundom. Det
var nu att se, huru herr Thord skulle motsvara hans
förtroende. Tänkte konungen på sina andra fränder,
de af Bielke-slägten, så hade han ej skäl att berömma
sig af trohet och kärlek.


Bland de sistnämnde var hans svåger, Herr Thure
Thuresson på Axevall en, som till utseendet visat sig
mycket kärvänlig mot Carl, Dock hade hans uppförande
nu senast mot konung Christian varit sådant, att det
måst uppväcka misstankar. Medan Carl nu vistades i
Vadstena, skickade han bud efter herr Thure, och denne
infann sig samt gjorde sin sak så väl hos konungen,
att denne återskänkte honom hela sitt förtroende. Han
lät honom veta, hvilka mått och steg han vidtagit
för att återvinna Vestergötland, huru han skickat sin
frände Thord dit att återtaga slotten, och huru han
förlitade sig på att i herr Thure sjelf finna sin
trogne man. Herr Thure log och försäkrade konungen
om sin trohet, och så skildes båda fränderne åt. Men
konung Carl skref till Thord, att han nu förvisso
funnit »att Thure Thuresson var hans tro man, och
att Thord derför icke skulle företaga något af vigt
utan att samråda med herr Thure».

Sedan drog konungen till Stockholm, och riddar Thord
red med hans svenner öfver Tiveden för att bryta in
i Vestergötland.

<b>Thord Bonde.</b>

Så börjar rimkrönikan sin beskrifning om riddar
Thord:

<poem>
Nu må väl talas märkelig ord
om den stoltse riddare, herr Thord.
Han var ärlig och en opsætig man,
så att ingen annat med skäl säga kan.
</poem>

Utan motstånd red herr Thord med sina ryttare öfver
Tiveden. Han tog vägen förbi Axevall rakt mot Lödöse,
som konungen befalt. Rask och hurtig som han var,
lät han ej sina karlar klaga öfver för mycken
hvila. Vilkoret för att lyckas berodde också lika
mycket på skyndsamhet som på tapperhet. Frågan var
nemligen att öfverraska staden.

Det var om natten som herr Thord med sitt folk
nalkades Lödöse. Regnet föll i strömmar ned från
himmelen och stormen for hvinande fram och piskade
ryttarne i ansigtet. Men fram gick det, och herr Thord
red sjelf främst. Just i dagningen kommo de framför
staden och anföllo genast. De yrvakne danskarne
tänkte föga på närheten af en fiende, än mindre på
ett anfall.

Allt motstånd var förgäfves. Danskarne gåfvo sig
fångna; deribland flere riddare. Fångarne sändes
till Vesterås. I staden gjorde herr Thord ett stort
byte. Öfver hundrade hästar togos, utom en mängd
bössor, harnesk, mat och andra varor. Allt detta
delades. De våta och uthungrade ryttarne gjorde sig
en glad stund med konung Christians mjöd och vin,
och månget ett loford talades då öfver deras raske
och manhaftige höfvidsman.

Ett oväntadt fynd gjorde herr Thord här i Lödöse. När
man genomletade danskarnes gömmor, fann man en väska
full med bref. Herr Thord öppnade den och genomögnade
hastigt det första brefvet

och så det andra, och allt som han läste fördystrades
hans öppna anletsdrag och hans hand knöt sig omkring
svärdfästet. Det var ingenting mer eller mindre än
konung Christians hemliga brefvexling, som fallit i
hans händer. Bland många andra bref funnos der äfven
de, som de svenske förrädarne skrifvit. Nu hade hans
frände, konungen, bevis i händerna, nu skulle han
kunna göra sig qvitt dessa herrar, hvilka med leendet
på läpparne stämplade till hans förderf. Så väl herr
Thure på Axevall som fru Brita (Tott) på Örebro och
biskoparne i det mellersta Sverige hade här skrifvit
sin egen anklagelse.

Nu hade ej riddar Thord lust att längre dväljas i
Lödöse. Han lät 30 man af sitt folk sitta upp och
red med dem det fortaste han kunde till Axevall. När
de kommo i närheten af slottet, delade riddaren sitt
följe, så att de skulle komma blott tre eller fyra
med vissa mellanrum till slottet, sjelf red han först
med ett par svenner.

Det var om aftonen han kom fram, och emedan herr
Thure ej kunde misstänka en ensam riddare, som kom
med så ringa följe, ej heller efter sitt samtal
med konungen i Vadstena kunde så med ens bryta och
öppet visa sitt fiendtliga sinnelag, blef herr Thord
till utseendet vänligt emottagen. Timmen var inne
för aftonmåltiden och maten bars in, just som herr
Thord med sina svenner trädde in. Herr Thure bjöd
höfviskt sin ädle gäst att deltaga i måltiden. Herr
Thord låddes om ingenting, och snart sutto de båda
männen med deras svenner vid bordet.

Under tiden anlände, såsom aftaladt var, den ena
lilla hopen efter den andra af herr Thords män till
slottet och blefvo hvar efter annan insläpte, utan
att någon anade oråd. Till slut voro alla trettio
inne i slottet. Men vid bordet sutto herrarne och
samtalade till en början om likgiltiga saker, men
snart om vigtigare, om de senast timade händelserna,
om de båda konungarne och om den framgång herr Thord
haft mot konung Christians folk i Lödöse. Då sade
plötsligt herr Thord: »Men sägen mig, herr Thure,
hafven I härunder handlat som en ärlig riddare bör mot
sin rätte herre och konung?» -- Herr Thure spratt till
och spände ögonen i sin gäst. Herr Thord berättade,
utan att ett ögonblick förlora förrädaren ur sigte,
huru han bland annat i Lödöse hade funnit hans bref
till konung Christian.

Nu reste sig herr Thure upp. Han anade oråd och ville
väl försäkra sig om sin gästs person. Men herr Thord
gaf honom ej tid dertill. Han grep honom vid halsen
och förklarade honom för sin fånge. Svennerne i
salen sprungo upp för att rädda sin herre, men de
blefvo öfvermannade och fängslade af herr Thords
inträngande män. Axevalla slott kom den qvällen
i herr Thords hand. Herr Thure fördes fången till
Varnhem. Här lofvade han vid sin ära att ej lemna
klostret utan med herr Thords minne.

Men herr Thord skref till konung Carl och berättade,
huru hans Vestgötafärd hade ändats, och sände brefvet
jemte den hemliga

brefvexlingen mellan konung Christian och de svenske
förrädarne med ett säkert bud till konungen.

Budet från riddar Thord träffade konungen i
Vadstena och aflemnade brefvet och den i Lödöse
funna väskan med de svenske förrädarnes bref till
konung Christian. Vi kunna lätt tänka oss konungens
bestörtning. Dock var det med en känsla af glädje som
han genomläste sin frändes bref om dennes framgång
och lycka mot fienden. Oföftöfvadt begaf sig konungen
till Erengisle Nilsson på Örebro.

Hvarken herr Erengisle eller fru Brita anade verkliga
anledningen till konungens ankomst. Väl hade fru
Brita väntat, att en annan konung vid detta laget
skulle draga in i Örebro slott, och med oro hade hon
sport efter tidningar från fienden. Dessa voro till en
början hugnesamma. Konung Christian hade tågat genom
Vestergötland och fått Jönköping. Snart skulle han
tåga genom Östergötland, och blott han hunne norr om
Kolmorden in i biskop Sigges biskopsdöme, visste hon
väl att goda och pålitliga vänner väntade honom. Och
det borde gå honom lyckligt i händer, ty på något
allvarsamt motstånd af konung Carl behöfde man ej
tänka. I dessa förhoppningar hade hon invaggat sig,
då med ens underrättelsen kom om danskarnes nederlag
på Holaveden och konung Christians återtåg. Derför
behöfde dock icke allt vara förloradt, ty lyckan
kunde snart vända sig om. Och fru Brita var redan
färdig att på nytt börja sitt hemliga arbete för
konung Christian. Då ankom konung Carl.

Så fort konungen, följd af sina herrar och herr
Erengisle, kommit upp på slottet, tillsade han den
sistnämnde att tillkalla sin husfru. Konungens
befallning fullgjordes och snart inträdde fru
Brita. Hon kunde, såsom vi nämnt, ej ana hvad som
väntade henne, men hon bleknade, då hon såg konungens
bleka anlete, och greps af den allmänna förstämning,
som rådde i salen. Den pinsamma tystnaden afbröts af
konungen, som uppläste de bref, fru Brita skrifvit,
det ena efter det andra. »Kännen I dessa bref, fru
Brita», sporde konungen, sedan han slutat, »och hvad
sägen I dertill?»

Något nekande tjenade här till intet, de med hennes
egen hand skrifna orden och hennes sigill vederlade
hvarje invändning. Herr Erengisle försäkrade att han
icke hade någon del i sin husfrus brott. På hans löfte
att inom 14 dagar föra sin husfru till Stockholm att
der stå till rätta, lät konungen fru Brita vistas
hos sin man på slottet. Sjelf begaf han sig till
Stockholm.

Till Stockholm hade konungen kallat rådet, jemte
domkapitlen i Upsala och Strengnäs. De förrädiska
prelaterne, erkebiskop Jöns och biskop Sigge i
Strengnäs, hade lika litet som fru Brita väntat sig en
sådan utgång af konung Christians tåg, och de hade nu
helt visst icke haft något emot, om deras stolta ord,
när konungen sist kallade dem till sig i Stockholm,
varit osagda. Konungen hade genast efter erhållandet
af deras brottsliga bref fråntagit dem deras län,
men tillika hade han genom bref kallat dem till
Stockholm. De begärde och

erhöllo lejd. Konungens lejdebref sändes dem och sex
riddare lemnades dem såsom gisslan. Herr Erengisle
Nilsson höll som en ärlig man sitt svåra löfte att
föra sin fru till Stockholm, der endast skam och
vanära, om icke död väntade henne.

Fru Britas sak kom först å bane. Det var i Vårfru
gillestuga, som rådet var församladt, och här sattes
tolf friborne män i nämnden att döma i rådets
närvaro. Fru Brita och hennes förtrogne tjenare,
hvilken hade fört brefven mellan henne och fienden,
infördes först. Någon undersökning af brottet kunde
här ej komma i fråga, det var uppenbart, och hvarken
fru Brita eller tjenaren försökte att förneka det. Man
var också snart färdig med dem. Tjenaren dömdes att
steglas, fru Brita att å båle brännas.

När denna dom var afkunnad, inkallades de båda
prelaterne. Deras brott var fullt ut lika stort
som fru Britas, och deras egna bref anklagade och
fälde äfven dem. Men deras personer voro heliga, och
dertill band lejden och gisslan konungens händer. Han
måste nöja sig med det straff, han redan låtit dem
vidkännas genom förlusten af sina län, samt antog
rådets och domkapitlets borgen och försäkran att
biskoparne aldrig mera skulle stämpla mot honom och
att de skulle afskeda sitt myckna krigsfolk. -- Det
kan icke annat än väcka ens förundran, att uppenbara
förrädare sålunda undgingo sitt rättmätiga straff,
och man frågar sig, var det en naturlig mildhet hos
konungen, eller var det svaghet? De nämnda
bevekelsegrunderna må hafva inverkat på Carl. Visst är,
att konungen genom detta handlingssätt hvarken vann
sådana män som erkebiskop Jöns och biskop Sigge,
ej heller afvände de faror, som hotade honom just
ifrån dessa. Den enda vinsten för honom låg deruti,
att hans ödes fullbordan något framflyttades i tiden.

Hvad fru Brita beträffar, så räddade mellankomna
böner äfven henne. Hennes straff uppsköts först och
sedan fördes hon till Kalmar kloster. Här bevekte
hennes tårar och klagan klosterfolket, så att de fälde
förböner för henne hos konungen. Denne gaf slutligen
efter och fru Brita blef benådad och erhöll åter
sin frihet att stämpla och handla till konungens
förderf. Hon syntes hafva varit i allmänhet lika
girig efter gods som efter utmärkelse. Det är fullt
bevisadt, att hon låtit förfärdiga eftergjorda sigill
och med dem stadfäst falska bref att förskaffa sig
egendom och penningar.

Hennes trogne tjenare deremot, den minst farlige af
alla, undergick sitt straff omedelbart efter domen.

Ifrån Stockholm begaf sig konungen nedåt
Vestergötland. Här hade biskopen och lagmannen,
som hette Bengt Gylta, redan afvikit till konungen i
Danmark. Herr Thure, som på sitt hedersord vistade
hos munkarne i Varnhem, aktade lika litet nu som
förr sin tro och lofven, utan, när underrättelsen om
konungens ankomst nådde hans öron, begaf han sig med
tre och tjugu svenner i ilande flykt söderut till
sin vän herr Eggert Krummedik på Rumlaborg.


Konungen kom emellertid till Axevalla och träffade
der sin tappre frände, herr Thord. Det var en stund
af tillfredsställelse för Carl, när han åter tryckte
den redlige mannens hand i sin. Han öfverlemnade åt
honom Axevalla slott och län och förordnade honom
till höfvidsman öfver allt Vestergötland. Medan
konungen nu uppehöll sig på Axevall, ditkallade han
domkapitlet från Skara och förelade detsamma allt
det förräderi och det svek, som den afvikne biskop
Bengt förehaft, samt bad dem sätta en annan biskop
i hans ställe. Domkapitlet efterkom konungens önskan
och valde en vid namn <i>Beroy</i> (Björn) till biskop, och
konungen förbjöd kapitlet att sända en enda penning
af biskopsdömet till den förrymde prelaten. Likaledes
tillsatte konungen en annan lagman i Bengt Gyltas
ställe.

Sedan detta var ordnadt, drog konungen nedåt
Jönköping. Han hade gifvit Eggert Krummedik i uppdrag
att gripa Thure Thuresson och icke på några vilkor
låta honom undslippa. Men då konungens bud kommo till
Rumlaborg, hade båda herrarne redan lemnat slottet
och begifvit sig till Danmark, och herr Eggert hade
gifvit sträng befallning åt sina svenner att icke
öfverlemna slottet åt konungen. I hela sex dagar
uppehöllos konungens bud på Rumlaborg, så att de
flyktande herrarne hade god tid på sig att hinna öfver
gränsen, och först när svennerne trodde all fara vara
öfverstånden i detta afseende, läto de konungens bud
återvända.

I följd af herr Eggerts befallning vägrade svennerne
på Jönköpings slott konungen inträde. Konungen lät
då lagmannen i Östergötland, Erik Nipertz, belägra
slottet och begaf sig till Vadstena. Med Erik Nipertz
dagtingade besättningen och öfverlemnade slottet den
14 Oktober 1452.

De anfall, som egt rum på östra kusten och på Öland,
och hvilka blifvit afslagna af Gustaf Carlsson,
Birger Trolle och Erik Eriksson, voro dock
obetydliga i jemförelse med fiendens rörelser på
vestra gränsen. Konung Carl hade utnämnt sin frände,
herr Thord, till marsk, och denne rättfärdigade sin
konungs förtroende genom fortsatt verksamhet till
hans bästa. Han gick öfver gränsen och uppkastade
på norskt område några borgar eller skansar, der han
qvarlemnade sina svenner som besättning.

I Norge utrustades då en här under anförande af
Kolbjörn Gäst, som kom tågande emot herr Thords
nyuppförda borgar. Norrmännen voro 3,000 man starka,
och deras anförare lifvade deras mod genom att
ständigt tala om den lätta seger de skulle vinna öfver
herr Thords fåtaliga svenner. »Vi skola drifva herr
Thord så af Norge ut», sade ban, »att både han och
Carl skola få veta derom.» Men norrmannen kände ej
den man, hvilken han hade att göra med. Den vaksamme
marsken fick snart genom sina spejare tillförlitliga
underrättelser om fienden, och han beslöt anfalla
hellre än att anfallas. Han hade väl ej mer än 300
svenner hos sig, men mod och tapperhet väga också
något. Herr Thord tvekade icke utan ryckte ut med
sina 300 män.

Det var utvaldt folk, och en hvar af dem höll marsken
så kär, att han gerna ville vara med honom i både
lust och nöd.

När marsken med sina svenner nu hade ridit ett godt
stycke och kom i närheten af norrmännen, lät han en
tredjedel af sitt folk stanna i en skogsdunge, der de
voro dolda af träden, och fortsatte derpå sin ridt
fram mot fiendtliga hären. Då gjordes en kort halt,
hvarunder herr Thord lät blåsa i sin stridsbasun. Men
så såg han på sina män och sade: »Vi svenske skola
i dag stå en stöt, ehvad han är sur eller söt», --
och så satte han sporrarne i sin häst, och följd af
hela svenneskaran, störtade han i sporrsträck mot
fienden. Denne hade i hast förskansat sig bakom en
slädborg, och huru häftigt än herr Thord anföll,
blef det honom dock icke möjligt att genombryta
borgen. För att locka fienden ut ur den skyddande
slädborgen verkstälde marsken då en skenbar flykt,
och hans list lyckades fullkomligt. Herr Kolbjörn
lät genast göra en öppning på borgen och skyndade
allt hvad tygen höllo med sina ryttare att förfölja
de flyende svenskarne. Så fortgick det en stund,
tills man kommit tillräckligt långt från slädborgen
och fotfolket. Då höll herr Thord med ens in sin häst
och hans svenner likaså, och ögonblicket derefter
voro hästarne omkastade och det gick löst mot
förföljarne. Nu voro fördelarne temligen lika å ömse
sidor, och striden blef derför kort. Herr Kolbjörn
och hans ryttare kunde ej länge hålla stånd mot
Thord och hans svenner. Snart såg man norrmännen i
vild flykt sträcka af från stridsplatsen i riktning
mot lägret.

Nu var det svenskarnes tur att förfölja, och
det dröjde ej länge, förr än man åter befann
sig i slädborgen. Här blef en het strid och stor
manspillan. Herr Thord, som alltid befann sig der
faran var störst, fick två hästar nedstuckna under
sig, och det kunde hafva tagit en olycklig vändning
för svenskarne, om icke med detsamma basunstötar hörts
från flera håll och en skara ryttare i sporrsträck
ilat fram till stridsplatsen. Det var de hundra
svennerne, som marsken låtit dölja sig i skogsdungen,
och som skickat basunblåsare åt olika håll i skogen
för att skrämma norrmännen.

Dessa trodde också fullt och fast, att hela svenska
hären var i antågande, och flydde hals öfver hufvud
ur striden eller gåfvo sig fångna. Herr Kolbjörn
drog sig med en del af sina män upp på ett berg,
men måste snart gifva sig fången, äfven han.

Nu funnos inga fiender mer inom Sveriges område, och
konung Carl och hans trogna män kunde fira julen år
1452 i ro.

<b>Konung Carls räfst år 1454.</b>

Efter det krigståg, konung Christian med så mycken
kostnad, men med -- i förhållande dertill -- så ringa
framgång företog år 1452, inträdde ett par års lugn,
väl behöfligt för både Sverige och Danmark. Men derför
hade den danske konungen alldeles ickt uppgifvit
hoppet

att bemäktiga sig Sverige. Han hade der fortfarande
mäktiga och inflytelserika vänner, och de till honom
flyktade herrarne voro lämpliga föreningslänkar
mellan honom och de förre. Förräderiet dref sitt
spel i tysthet, tåligt afbidande bättre tider
för vinnandet af sina dolda anslag. Tillfällen att
ömsesidigt utbyta tankar saknades icke. En mängd
möten aflöste nemligen nu hvarandra, på hvilka alla
underhandlingar fördes mellan svenskar och danskar
om stridigheternas biläggande.

Det var, såsom vi nämnt, de danske konungarnes
statskonst att, när vapenlyckan slog felt, söka på
underhandlingarnas väg vinna sitt mål. Här hade de
vanligen större framgång, och här kunde de också
bättre understödjas af sina vänner inom Sverige.

Så gick också konung Christian till väga nu. Det ena
mötet hölls efter det andra, och konung Carl gaf
efter och gaf efter, mera till och med än som han
bort, och under tiden fick Christian tid att rusta
sig och ställa sig i förbindelse med sina vänner i
Sverige. Konung Carl ville freden, emedan han behöfde
den, men han glömde att stadig fred aldrig kan vinnas
genom blotta eftergifter.

Man kan icke utan förundran läsa om konung Carls
undfallenhet för sina motståndare, fastän de uppenbart
visade, huru föga de gjorde afseende på honom och
hans vilja. Vi känna af det föregående, huru konungen
åter upptog till nåder de brottslige prelaterna,
erkebiskopen och biskop Sigge. Man skulle nu tro,
att desse och deras liktänkande åtminstone för de
närmast följande åren, medan lyckan ännu log emot
Carl, skulle hafva iakttagit någon återhållsamhet
i sitt förhållande mot konungen. Man väntar sig
åtminstone icke att få se dem deltaga i handlingar,
som måste vara misshagliga för honom. Emellertid
finna vi herr Christer Bengtsson (Oxenstierna),
erkebiskopens broder, ingå äktenskap med den afvikne
förrädaren Magnus Grens dotter, och brölloppet
firades med all möjlig prakt och i närvaro af en mängd
förnäma herrar, naturligtvis danskvänner till största
delen. Erkebiskopen sjelf infann sig också, och der
denne befann sig, der kunna vi vara förvissade om,
att ränker spunnos till konungens och rikets förderf.

Erkebiskopen Jöns Bengtsson började allt mera blifva
sjelfva medelpunkten för stämplingarna mot Carl,
sjelfva hufvudet för danskvännerna eller, om man
så vill, unionsvännerna, ty de båda sakerna voro i
sjelfva verket en. Jöns Bengtsson hade upptagit de
vapen, hvilka fallit ur den gamle Christer Nilssons
döende hand. Det är äfven för medeltiden något nytt
och ovanligt att finna den svenska kyrkans öfverhufvud
i spetsen för konungens motparti. Såsom sådan är
erkebiskopen farligare än hvilken af de verldslige
stormännen som helst, emedan han i sin person äfven
förestälde den heliga kyrkan, och konungen i striden
mot honom hade en dubbel fiende att värja sig emot
och bekämpa. Det danska kungadömets historia lemnar
tillräckliga bevis för storheten af den fara, som
låg i striden mot det kyrkliga öfverhufvudet i riket.


Det är alldeles klart, att konung Carl icke kunde
vara blind för den fara, som hotade honom från hans
erkebiskop, om denne stälde sig i spetsen för de
missnöjda. Må hända låg just deruti en vigtig orsak
till den skonsamhet, hvarmed han gick tillväga i
sitt handlingssätt mot prelaterna. Men denna
skonsamhet gälde prelaterna personligen, icke kyrkan och
hennes ofantliga egendom, sjelfva grundvalen för deras
makt. Mot denna företog Carl en åtgärd, som i våra
häfder har fått namn af <i>konung Carls räfst.</i> Var det nu
hans mening att härigenom försvaga sina motståndare
och göra dem villigare att böja sig under honom,
så var det otvifvelaktigt ett missgrepp. Han glömde
dervid, att folket lättare kunde förlåta en handling
af stränghet, ja, äfven af våld emot kyrkans vårdare,
i synnerhet om en sådan handling, såsom här var
fallet, kunde stödja sig på bevisad brottslighet, än
det förläts eller ens tilläts ett angrepp mot kyrkan
sjelf. Han gaf tvärt om genom denna sin handling vapen
i händerna på sina motståndare. De fingo ett sken af
rätt på sin sida, som stämde folket till förmån för
dem.

I grunden hade Carl fullkomligt rätt. En mängd
gods hade kommit under kyrkan på olagligt sätt,
och genom testamenten gick årligen en mängd
skattegods under henne, hvarigenom kronans inkomster
förminskades. Det var i synnerhet vid sotsängen,
ofta i sjelfva dödsstunden, som de flesta testamenten
uppsattes och som kyrkan skördade sina betydligaste
egendomsintägter. Här talade munkarne om skärseldens
alla pinor och om det brinnande helvetet, hvarifrån,
den ångerfulle syndaren kunde frälsa sig endast genom
att <i>köpa</i> sig förböner efter sin död af presterna. Det
var grunden till de så kallade <i>själamessorna.</i> Lagen --
så väl landskapslagarne som landslagen -- hade sökt
uppställa vissa hinder för det öfverhandtagande
ödslandet med gods till den allt slukande kyrkan,
något hvaraf icke blott kronan utan äfven de
enskilde arftagarne ledo. Lagen förbjöd uttryckligen
uppsättandet af testamente utan att testator vore
frisk, vid god helsa och fullt förstånd. Men detta
oaktadt kringgicks eller öfverträddes lagen, och
vid rättegångar, som uppstodo med anledning häraf,
visste presterne så väl sköta sina saker, att de
vanligen behöllo hvad de fått.

Konung Carl förordnade nu sin måg, Erik Eriksson
(Gyllenstierna), och sin kansler, Nils Ryting, att
ransaka öfver de andliges fastigheter och återindraga
alla dem, som de bevisligen slagit under sig emot
Sveriges lag, antingen genom sjukt och i själtåget
liggande folks testamenten, eller utöfver den andel
af arfvegods, som enligt lag kunde
borttestamenteras. Denna räfst började verkställas år 1454.

Man har icke i behåll sjelfva förordnandet för de
räfsteting, som nu höllos, men man har deremot i
behåll åtskilliga domar, och af dem kan ses, så
väl att konungen ville skrämma presterna och för
framtiden hämma deras vinningslystnad, som att han
dervid ingalunda gick godtyckligt till väga, utan
höll sig helt och hållet till kyrkobalken i

gällande lag. Men för att fullkomligt för framtiden
förebygga förminskning af arfvejorden utfärdade
konung Carl tillika en förordning, enligt hvilken
derefter ingen arfjord kunde till det andliga
frälset testamenteras, äfven om det skedde med
närmaste arfvingars ja-ord och samtycke, såsom
Christofers lagbok stadgade för giltigheten af sådana
testamenten.

Nyårsdagen det nämnda året kom konung Carl till
Vadstena, der han i brödernas refectorium<footnote>Matsal.</footnote>
talade om sin åttaåriga dotter Birgittas invigande
till nunna, hvartill han hade erhållit påfvens
tillståndsbref. Ifrån Vadstena begaf han sig till
Örebro, der han befann sig i medlet af Januari. Här
hade också en mängd herrar infunnit sig på konungens
kallelse. Likaledes hade fyra domherrar kommit
till staden såsom fullmäktige för sina biskopar och
domkapitel. De voro Andreas Ingemundsson från Upsala,
magister Gerhard från Linköping, Birger Hammar från
Strengnäs och magister Jacob från Vesterås.

En dag -- det var tidigt, kl. 6 på morgonen den
15 Januari -- gingo desse kapitelsherrar upp till
slottet och begärde företräde hos konungen. De fingo
det. Konungen emottog dem, omgifven af ett stort
antal förnäma herrar. Sedan de fyra presterne helsat
konungen, började de uttala sitt stora missnöje
med konungens åtgärder mot kyrkan, hvilka de påstodo
vara stridande mot den heliga kyrkans friheter och
privilegier. De höllo härmed fort en god stund, men
till slut förgick konungen tålamodet. Han sade dem
i hårda ordalag, att han ej vidare ville höra deras
protest, och förbjöd dem att vidare yttra något om
hvad han låtit göra i detta afseende.

Härmed måste de fyra domherrarne gå sina färde. Men så
fort de kommit ned från slottet, begåfvo de sig till
en notarius publicus, inför hvilken de skriftligen
uppsatte sin protest. Uti densamma intogs ord för ord
samma protest som år 1347 i samma stad inlemnades
af presterna mot konung Magnus Erikssons landslag,
hvartill kommo fyra nya punkter.

Dock synes konung Carls räfst icke hafva sträckt sig
särdeles långt, ehuru de nämnde herrarne -- enligt en
gammal anteckning i akademiska biblioteket i Upsala --
»höllo på konung Carls vägnar räfst öfver hela riket,
eftersom deras dombref finnas mångastädes här i
riket». Bland till kronan indragna gods må nämnas de,
hvilka lågo i Vaksala, Alunda och Thorsvi socknar. De
indrogos från Upsala domkyrka.

Att räfsten bedrefs med stor noggrannhet, så att
det äfven understundom hände, att öfverklagadt gods
förblef i kyrkans ego, tills bättre bevis om olaglig
åtkomsträtt kunde förebringas, det bevisar också
ett och annat i behåll varande dombref. Ett sådant
utfärdades den 22 Mars 1454 i Linköping af »Erik
Eriksson ridder och doctor Nicolaus Ryting» om gården
Tranberga i Torpa socken, hvilken blifvit

pantsatt till systraklostret i Skenihge, men som nu af
käranden påstods vara »svikligen förpantad». Domen
föll så, att, hvad gården hade räntat, skulle afdragas
å hufvudsumman, och bruste der något uti, då skulle
klostret blifva vid gården, tills det fått sina
penningar eller tills det hade fullt uppburit för
hufvudsumman, om det icke kunde med några bättre
skäl bevisas att panten var svikligen utsatt och
penningarna, alla eller en del, icke utgifna.

De snart åter utbrytande oroligheterna gjorde, att
konung Carls räfst afstannade af sig sjelf. Det må
härvid nämnas, att äfven från verldsliga frälsemän
ett och annat gods synes hafva blifvit indraget
till kronan.

Härigenom ökades naturligtvis kronans eller, något som
på denna tid var detsamma, konungens inkomster. Man
skilde då icke så noga mellan konungens enskilda och
kronans egendom. Konung Carl var noga om bådaderas
ökande, men synnerligast om sin enskilda. En mängd
otryckta bref finnas, som bevisa detta. Dels genom
köp, dels genom byte kommo många och stora egendomar
till hans redan förut betydliga slägt- och arfvegods,
och Carl synes vid sådana tillfällen ingalunda hafva
försummat sina enskilda fördelar.

Man må derför icke undra på, om hans samtid beskylde
honom för att vara girig. »I krigiska företag» -- säger
Ericus Olai -- »var konung Carl mindre insigtsfull än
hans kall fordrade, liksom han var fruktande och feg,
men mycket uppfinningsrik för att hopsamla penningar
och bevaka egna fördelar. Till egna fördelar använde
han rikets inkomster, och var derför mindre älskad
af de store.» Och äfven efter hans död får man någon
gång höra hans girighet öfverklagas. »Och allt
hans sålunda förvärfvade gods» -- skrifver en biskop
tjugu år efter hans död -- »gick bort i fiendehand
med bedröfvelse, under det allmogen led stor nöd
genom barkår och örlig.» Ett sätt att förvärfva
penningar bestod deri, att konungen lät betala sig
hög lösen för frigifvandet af de förnäma och rika
herrar af hans motståndare, hvilka gång efter annan
såsom fångar föllo i hans händer. Såsom exempel kan
anföras ur öfverblifna bref, att en Henrik Jönsson
fick betala 800 rhenska gyllen, en Magnus Hak 3,000,
Johan Frille 1,000, Erik Krummedik 1,100 gyllen och
200 mark penningar.

Ett annat exempel, som visar konungens förvärfsbegär,
är följande. När han på nyåret 1454 befann sig i
Vadstena, lät han dagen efter, sedan han lofvat sin
dotter till nunna, bära till sig i refectorium de
tvänne dyrbara guldkronorna, som blifvit skänkta af
konung Erik och drottning Filippa, liksom guldbältet
och det dyrbara halsbandet. Dessa dyrbarheter kunde
klostret använda enligt af gifvarne föreskrifna
vilkor dels till förfärdigande af helgonbilder och
målningar, dels till utlåning vid kröningar, dels
ock till försäljning, om klostret någongång komme i
rätt stor nöd.
pantsatt till systraklostret i Skenihge, men som nu af
käranden påstods vara »svikligen förpantad». Domen
föll så, att, hvad gården hade räntat, skulle afdragas
å hufvudsumman, och bruste der något uti, då skulle
klostret blifva vid gården, tills det fått sina
penningar eller tills det hade fullt uppburit för
hufvudsumman, om det icke kunde med några bättre
skäl bevisas att panten var svikligen utsatt och
penningarna, alla eller en del, icke utgifna.

De snart åter utbrytande oroligheterna gjorde, att
konung Carls räfst afstannade af sig sjelf. Det må
härvid nämnas, att äfven från verldsliga frälsemän
ett och annat gods synes hafva blifvit indraget
till kronan.

Härigenom ökades naturligtvis kronans eller, något som
på denna tid var detsamma, konungens inkomster. Man
skilde då icke så noga mellan konungens enskilda och
kronans egendom. Konung Carl var noga om bådaderas
ökande, men synnerligast om sin enskilda. En mängd
otryckta bref finnas, som bevisa detta. Dels genom
köp, dels genom byte kommo många och stora egendomar
till hans redan förut betydliga slägt- och arfvegods,
och Carl synes vid sådana tillfällen ingalunda hafva
försummat sina enskilda fördelar.

Man må derför icke undra på, om hans samtid beskylde
honom för att vara girig. »I krigiska företag» -- säger
Ericus Olai -- »var konung Carl mindre insigtsfull än
hans kall fordrade, liksom han var fruktande och feg,
men mycket uppfinningsrik för att hopsamla penningar
och bevaka egna fördelar. Till egna fördelar använde
han rikets inkomster, och var derför mindre älskad
af de store.» Och äfven efter hans död får man någon
gång höra hans girighet öfverklagas. »Och allt
hans sålunda förvärfvade gods» -- skrifver en biskop
tjugu år efter hans död -- »gick bort i fiendehand
med bedröfvelse, under det allmogen led stor nöd
genom barkår och örlig.» Ett sätt att förvärfva
penningar bestod deri, att konungen lät betala sig
hög lösen för frigifvandet af de förnäma och rika
herrar af hans motståndare, hvilka gång efter annan
såsom fångar föllo i hans händer. Såsom exempel kan
anföras ur öfverblifna bref, att en Henrik Jönsson
fick betala 800 rhenska gyllen, en Magnus Hak 3,000,
Johan Frille 1,000, Erik Krummedik 1,100 gyllen och
200 mark penningar.

Ett annat exempel, som visar konungens förvärfsbegär,
är följande. När han på nyåret 1454 befann sig i
Vadstena, lät han dagen efter, sedan han lofvat sin
dotter till nunna, bära till sig i refectorium de
tvänne dyrbara guldkronorna, som blifvit skänkta af
konung Erik och drottning Filippa, liksom guldbältet
och det dyrbara halsbandet. Dessa dyrbarheter kunde
klostret använda enligt af gifvarne föreskrifna
vilkor dels till förfärdigande af helgonbilder och
målningar, dels till utlåning vid kröningar, dels
ock till försäljning, om klostret någongång komme i
rätt stor nöd.

Sedan konungen sett och beundrat prakten och
dyrbarheten af de framburna klenodierna, sade han
till confessorn och bröderna: »Dessa

Sedan konungen sett och beundrat prakten och
dyrbarheten af de framburna klenodierna, sade han
till confessorn och bröderna: »Dessa

dyrbara klenodier hafven I i klostret emot
ordensregeln till edra själars förderf!» Och han
tillade: »Jag vill med edert och systrarnas samtycke
använda dem på annat sätt till klostrets bästa.» Han
lät också sedermera åt sig utlemna de båda kronorna
såsom lån mot qvittobref. De blefvo dock aldrig
återlemnade, utan lära sedermera hafva funnits bland
konungens skatter. Dessutom köpte han af klostret ett
emaljeradt guldspänne för 130 gulden, som ett ännu
bibehållet bref af honom intygar. Sannolikt är det
denna penningesumma som afses, då en senare hand i
klostrets dagbok till berättelsen om konungens besök
och lån af kronorna tillade, att »denna penningsumma
skickade konung Carl till klostret, såsom han sagt,
och har man derå hans bref».

I sammanhang med hvad vi här berättat om konung
Carls räfst af kyrkogods böra vi nämna en annan
räfst, som rörde klostren. Genom den myckna rikedom,
som samlats till klostren, blefvo frestelserna för
munkarna och nunnorna för stora. Den simpla munk-
eller nunnedrägten började utbytas mot granna kläder;
i stället för den enkelhet i mat och dryck, som
klostrens regel föreskref, började man fråssa vid
läckra bord med sällsynta viner; präktiga hästar stodo
i stallen till klosterfolkets begagnande och beqväma
sängar ersatte de forna liggplatserna. I Sverige,
liksom i det öfriga Europa, upphofvo sig röster mot
det tilltagande sedeförderfvet inom klostren. Konung
Carl sjelf satte sig inom vårt land i spetsen för
den nödvändiga reformationen i detta afseende.

Han skref till påfven, som då var <i>Nicolaus V,</i> och
anhöll om undersökning öfver de missbruk, som i
de svenska klostren, »både tiggarordnarnas och de
andras», egde rum. »Munkarne och nunnorna», säger
han, »åsidosatte sina renlefnadsstadgar, klädde
sig i granna kåpor, lefde yppigt i mat och dryck,
höllo hästar, brukade beqväma sängar och förde annan
löslig lefnad.» Påfven var ej blind för det rådande
oskicket. Han villfor konungens begäran och uppdrog
åt erkebiskopen i Upsala, Nicolaus Ragvaldi -- det
var år 1448 -- att tillsammans med en af honom vald
Birgittinerbroder visitera alla kloster utan undantag,
deras hufvud så väl som deras lemmar, samt vidtaga
de förändringar, hvilka voro nödvändiga, vare sig
att de rörde andliga eller verldsliga saker.

Det var strax efter sedan han blifvit konung som Carl
skref ofvannämnda bref till påfven. Innan påfvens
svar hann anlända, var erkebiskop Nils Ragvaldsson
död, och de följande oroligheterna, i hvilka både
konungen och den följande erkebiskopen invecklades,
afbröto äfven denna räfst. Dock var det -- såsom vi
kunna finna -- i full öfverensstämmelse med grundtanken
i densamma, som konung Carl fälde har ofvan omtalade
yttranden till Vadstenaklostrets confessor och bröder
om själavådan för dem af de kostbara klenodierna.

Men följden för Carl af allt detta blef endast ovilja
och hat.


<b>Thord Bondes bröllop och död.</b>

I början af år 1455 försiggingo stora högtidligheter
i Vadstena. I närvaro af en stor skara herrar
och prelater och en massa tillströmmande
allmoge lät konung Carl då sin dotter invigas
till nunna i Vadstena, uppfyllande dermed sitt
löfte sedan året förut. Jemte konungadottern
invigdes vid samma tillfälle fyra andra
flickor, bland hvilka en dotter af den ädle
riddaren Carl Christersson, som hette Birgitta.

Sjelfva invigningen var i hög grad praktfull. Konungen
var iklädd full konungslig skrud, en hvit drägt
med mantel. På hufvudet bar han krona, i högra
handen äpplet och i den venstra spiran, allt af
guld. Framför honom gick en riddare med ett bart
förgyldt svärd. Gången och väggarne i kyrkan och
koret voro helt och hållet klädda med tapeter och
dyrbara kläden. Omkring konungadottern och de fyra
flickorna, som jemte henne skulle invigas, gingo en
mängd förnäma fruar och jungfrur, och i spetsen för
processionen gick musiken med basuner och annat spel.

När konungen inträdde i kyrkan, gick han gången fram
till brödernes kor, der han qvarblef under hela
den högtidliga akten. Honom följde biskop Nils i
Linköping i full biskoplig skrud och erkebiskopen i
Lund, som dock icke bar några tecken till sin höga
värdighet. Biskop Nils, jemte de tre biskoparne i
Strengnäs, Vexiö och Vesterås samt deras kaniker,
stannade midt på gången utanför koret, der säten voro
för dem beredda. Så kommo de unga klosterbrudarna,
och konungadottern stälde sig hos sin fader. Nunnorna
öfvervoro äfven högtiden, men icke i kyrkan utan
inom klostret, som det heter, det vill säga i den
del af kyrkan som var upplåten åt dem, afskild från
klosterbrödernes.

Så snart processionen kommit in i kyrkan och alla
intagit sina platser, öppnade konungen sjelf akten
med orden: <sp>Dominus vobiscum</sp> (Herren vare med
eder!), hvarpå han uppläste ett stycke af Johannes
evangelium. Biskopen i Linköping svarade derpå: <sp>Gloria
tibi domine</sp> (Ära vare dig, Herre!) och uppläste
derefter dagens evangelium. Sedermera framträdde
erkebiskopen Jöns Begtsson och förrättade sjelfva
invigningsceremonien. »Man kunde hos konungadottern»,
heter det, »icke se något öfvermod, hvarken löje
eller sorg, endast en ståndaktig själ och andakt.»
Det oskyldiga barnet kunde ej rätt fatta betydelsen
med all denna prakt och ståt. Hon visste blott, att
hon var föremålet för densamma och att något stort
och härligt väntade henne inom klostrets murar, ty
det hade hon lärt sig af de fromma klostersystrarna
under pröfvoåret. Att hön i detta ögonblick afsade
sig all sin ungdomsfröjd, det visste hon icke. När
hennes verldsliga kläder voro aflagda och hon blifvit
iklädd klosterdrägten samt anförtroddes åt abbedissan,
ville hon släppa sin faders hand och skynda bort till

systrarna. Klostersystrarna gladdes, när de sågo
det. »Det bevisade», menade de, »hennes kärleksfulla
längtan att inträda i klostret.»

Så slutade akten, bröllopsakten, såsom det heter,
emedan nunnan vigdes till Kristi brud. Alla begåfvo
sig åter från kyrkan. Men konungadottern stannade
qvar. För henne fingo numera ej lifvets fröjder ega
något värde. År gick efter år, och motgångar hemsökte
hennes fader och lyckan log ömsom, men hon framlefde
sin ungdom inom klostret, tills döden befriade henne
och förde henne till den sanna bröllopsglädjen i
himmelen. Hon dog, 23 år gammal, den 15 April 1469,
och begrofs samma dag, sedan en messa, <sp>pro defunctis</sp>
(för de döda), blifvit sjungen.

Men konungen och riddarne och biskoparne och de många
danskar, hvilka jemte erkebiskop Tuvo befunno sig i
Vadstena och öfvervarit akten i kyrkan, gingo till
en annan bröllopsfest, der bruden ej skulle vigas
till fängelse, utan att fullgöra Guds bud och vilja
med menniskans vistelse här i verlden. Det var den
tappre Thord Bondes bröllop med <i>Iliana Tott,</i> som nu
skulle försiggå.

Bröllopshuset var kosteligen tillredt och intet
sparades som kunde göra det svenska hofvet lysande
och präktigt i de närvarande utländingarnes
ögon. Fjortonhundra silfverfat glänste på konungens
bord utom en mängd andra kosteliga kärl, skålar och
dryckesbägare. Och så dansade brudgummen med sin brud
och de unge svennerne trådde dansen med de rodnande
tärnorna, medan de äldre riddarfruarna sågo derpå
och musikens toner ljödo. Allt var skämt och glädje.

Dock var det icke alltid så ärligt menadt med alla
de leenden, som här mötte Carl, hvart han vände sig
bland bröllopsgästerna. Förstulna blickar sändes och
onda hviskningar förnummos. Förderfvet lurade vid
brädden af glädjens bägare. Innan året gick till ända,
fick man väl se, hvad som nu var fördoldt.

Äfven brudgummen, den ädle riddar Thord, var föremålet
för mången mörk blick. Konungens fiender visste
väl, att riddaren var det bästa stödet för hans
tron. Knappt ett år derefter var detta stöd borta.

Anledningen till erkebiskop Tuvos och de danska
herrarnes närvaro var de återknutna underhandlingarna
om freden. Dessa förhandlingar egde dock rum före
de nyssnämnda högtidligheterna<footnote>
Dokumenten äro daterade: <sp>feria quinta ante
dominicam reminiscere</sp> eller torsdagen före
söndagen <sp>Reminiscere</sp>. Denna söndag, som alltid
var 2:dra söndagen i fastan, inföll år 1455 på den
2 Februari och 1:sta söndagen i fastan på den 23
Januari, hvadan torsdagen fore den 2 Februari blir
den 30 Januari.</footnote>. Bland de danske
herrarne voro marsken Clas Rönnov, Eggert Frille,
Åke och Ivar Axelssöner (Tott) samt Torbern Bilte de
förnämste. De voro inalles 12 och lika många voro de
fullmäktige för Sverige. Man kom öfverens om att ett
möte skulle ega rum i Kalmar i Juli månad. Der

skulle de fullmäktige, 6 från hvartdera riket,
slutligen afgöra stridigheterna mellan rikena.

Bestämmelserna rörande detta möte äro allt för
egendomliga för att här förbigås. När de fullmäktige
kommit till Kalmar -- heter det -- så skola alla
biskoparne bland de 12 hålla messa i stadskyrkan och
alla lekmännen gå fram för högaltaret och undfå och
anamma Guds lekamen. Derefter skola både biskoparne
och lekmännen falla på sina knän framför högaltaret,
der de heliga sakramenten stå, och med hand å bok
och helgedomar inför allt folket aflägga följande ed:

»Jag beder mig sannan Gud och det heliga sakrament,
som jag hafver nu undfått i mitt syndiga lif, jungfru
Maria, alla helgon och de helgedomar, som jag på
håller, så hjelpa mig både nu och evinnerligen, som
jag vill och skall om alla de ärenden» .... hvilka
här kunna förekomma rörande striden mellan min herre
konung Carl och konung Christian i Danmark .... »rätt
och oveldig dom säga, åtskilja och döma efter mitt
bästa samvete och efter beskrifven lag. Och om jag
mot mitt rätta samvete, i någon måtto mot det rätta,
i något ärende med veld dömer, då beder jag Gud mig
derför fördöma till evinnerlig tid, både med lif
och själ, så att jag aldrig må få se Guds anlete
och aldrig vara lottagande och njutande något af
den ära eller glädje, som någon kristen menniska
kan förtjena och njuta med Gud i himmelrik!»

Sedan eden sålunda blifvit aflagd, skulle de
12 edsvurne sammanträda och i samdrägt afgöra
alla stridigheterna mellan båda konungarne och
rikena. Blefve dom icke fäld inom 14 dagar, skulle
de edsvurne inspärras i Svartbrödraklostret och
icke komma ut derifrån, förr än dom fallit. Båda
konungarne skulle på tro och ära lofva att efterkomma
domen.

Men genom alla dessa möten afgjordes dock icke freden,
och det möte, som att döma af den kraftiga eden
var allvarligare menadt än något af de föregående,
blef aldrig af. Andra händelser kommo emellan.

Under året 1452, som var så skiftesrikt för både Carl
och Christian, var det tredje af de nordiska rikena,
Norge, icke så alldeles utan betydelse. Missbelåtenhet
rådde der med konung Christian, som vi veta, och
förnyade uppmaningar kommo till Carl med anhållan
om hjelp. En svensk, Göran Carlsson, uppträdde
också der i spetsen för en liten krigsstyrka och
bemäktigade sig Trondhjem, och en del allmoge uppsade
åter konung Christian trohet och hyllade Carl. Dessa
underrättelser från Norge må i sin mån hafva bidragit
att påskynda Christians återtåg efter olyckan vid
Holaveden.

Emellertid hade Göran Carlsson efter några ytterligare
framgångar måst draga sig tillbaka till Jemtland och
Herjedalen. Olof Nilsson från Bergen hade nemligen
kommit antågande med krigsfolk, och Göran Carlsson
fann sig för svag att göra motstånd. Missnöjet hos
de andlige, som icke funno sig med den erkebiskop
konung Christian

utnämnt, och den fortfarande allmänna öron till
följd af de olagliga skatter, hvarmed både prester
och lekmän tryckte allmogen, samt likaså klagomålen
från Lybeck öfver den ofvannämnde Olof Nilsson --
allt detta förmådde Christian att sjelf begifva sig
till Norge; det var om hösten 1453. Han sökte nu
ordna oredan och lugna sinnena det bästa han kunde,
men Olof Nilsson undandrog sig genom flykten konungens
räfst. Hans län indrogs då och öfverlemnades åt den
svenske förrädaren Magnus Gren.

I Januari 1454 lemnade konung Christian Norge, och
kort derefter kom Olof Nilsson dragandes framför
Elfsborg, hvilket slott, som vi veta, innehades af
Olof Gustafsson (Stenbock) för konung Christians
räkning, men hvilket Olof Nilsson nu genom Olof
Gustafssons godtrogenhet fick i sitt våld. Christian
uppfordrade genast Olof Nilsson att öfverlemna
Elfsborg, men denne vägrade, om han icke återfinge
sina förlorade län. Då sände Christian folk, det
var vid pingsten 1455, att med våld taga Elfsborg,
och begaf sig äfven sjelf dit på flottan. Thord Bonde
visade sig snart från Vestgötasidan, men synes icke
hafva kunnat något uträtta, liksom Christian å sin
sida förgäfves angrep honom.

Christian, som nu blef ifrigare än någonsin att vinna
slottet, återgaf Olof Nilsson Bergens län och bekom så
Elfsborg; det var den 29 Juni. Men Lödöse plundrades,
ehuru det betalt en dryg brandskatt. Thord Bonde
hindrade dock allt vidare framträngande på denna
sida.

Från Skåne gjorde danskarne under tiden infall i
Småland. De tågade längs med Helgaån och anlade vid
den lilla norr om Åsnen belägna Toftasjön en borg
eller skans, som de kallade <i>Danaborg.</i> Men snart stod
Thord Bonde framför det nybyggda fästet, tog det och
nedgjorde besättningen, hvarefter stället kallades
<i>Danasorg.</i>

Vintern emellan 1455 ocn 1456 anlade han inom norska
gränsen ett nytt fäste, som han sin konung till ära
kallade Carlsborg. Man vet ej med visshet, hvar denna
borg varit belägen, men man har förlagt den till
Quille socken söder om Strömstad, ungefär midt emellan
denna stad och Lysekil.

Här ligger tätt utmed kusten, vid ett sund,
som bildas af den utanför liggande Hornborga-
eller Hamnborgs-ön, en klippa med 300 alnars nästan
lodrät höjd, åt hafvet. Åt landsidan sänker hon sig i
tvänne afsatser, den ena 50, den andra 60 alnar hög,
ned till en djup däld, som på denna sidan begränsar
henne. På andra sidan om dälden reser sig det så
kallade Norrmannaberget. Öfverst bildar klippan en
jemn plan af ungefär 300 alnars omkrets. Så väl på
de nämnda afsatserna som omkring den öfversta planen
finnas ännu lemningar efter uppkastade jordvallar,
de förstnämnda med inmurade grofva gråstenar. Inom de
öfversta ringvallarna finnes en ansenlig vattendam med
aldrig trytande sött vatten äfvensom några obetydliga
lemningar af hus.


Enligt en ännu i orten gängse sägen skall här i
hednatiden hafva varit en vikingaborg, som blifvit
uppförd af en vid namn Horne, hvaraf platsen ännu
i dag kallas Hornborgs slott. Men fynd, som gjorts
häromkring, tyda på senare tider. Så har man funnit
en rund sten öfvergjuten med bly, otvifvelaktigt
använd till kanonkula, vidare en grof betselstång
af jern, ett lansbeslag, en i åtskilliga färger
brytande glasperla m. m. Det förstnämnda af dessa
fynd hänvisar utan all fråga till vår medeltid,
då kanoner först började användas. Enligt sägnen
skola norrmännen hafva inneslutit fästet och afstängt
all tillförsel samt beskjutit detsamma från berget
på andra sidan den nämnda dälden, hvilket berg af
dem fått sitt namn. De skola på detta sätt hafva
bemäktigat sig borgen och ödelagt den.

I det anförda och i sägnerna om Hornborgaslott
finnes intet som strider emot hvad historien har att
berätta om Carlsborg. Berättelsen om vikingar visa,
att stället af ålder varit bekant för sitt i krigiskt
afseende lyckliga läge, och funnos der lemningar
efter en äldre befästning, så voro de i hög grad
välkomna för Thord och hans män, äfvensom de förklara
möjligheten att på så kort tid uppföra en befästning,
som kunde få namn af borg. Emellertid finna vi, att
med ett sådant läge och med tappra svenner innanför
vallarne var detta fäste ointagligt. Endast tvenne
utvägar funnos att bemäktiga sig detsamma, antingen
genom inspärrning, såsom sägnen gifver vid handen,
eller genom förräderi. Det senare användes enligt
samtida anteckningar, men det förhindrar alldeles
icke, att sägnen också kan hafva sin sanning.

Knappt var Carlsborg uppfördt, förr än norrmännen
visade sig der framför och började belägra densamma,
men Thord Bonde lät icke länge vänta på sig. Han
kom och förjagade de belägrande samt undsatte
fästet. Fienden kom dock snart åter, emedan han
uppehöll sig i nejden, må hända, såsom sägnen vill
hafva det, sysselsatt med att fullborda inspärrningen
af borgen, det vanliga belägringssättet den tiden,
då utsigt icke fans att med storm vinna sitt
syfte. Som herr Thord dock icke var den, hvilken lät
sig instängas, utan var van att vräka fienden undan
med kraft, beslöt han äfven nu att med sina svenner
lemna borgen och anfalla fienden.

Herr Thord hade då hos sig en man, som hos honom
stod i hög ynnest, och som, enligt hvad rimkrönikan
berättar, hade Carlsborg inne, det vill säga att
marsken satt honom till borghöfding, denne man var
dansk till börden och förenade med tapperhet ett
inställsamt väsende, hvarigenom han helt och hållet
hade vunnit den ädle marskens hjerta. Men vargen
bibehåller sin art, om man också lyckas tämja honom,
anmärker rimkrönikan<footnote><poem>
Man må väl vargen tämja, om man kan,
han vill dock göra, som han är van.
</poem></footnote>. Så var det ock med fogden på
Carlsborg. Han hette Jösse Bosson. Under hans smilande
och vänliga yta klappade ett falskt hjerta.


<poem>
Han lofvade honom<footnote>Marsken.</footnote> godt allt med sin mund,
i hjertat hade han en falsker grund.
</poem>

Men Marsken höll honom ypperst bland sina män och
räknade honom för en fulltrogen vän.

Aftonen före striden, då herr Thord skulle gå
till hvila, påminte han fogden att väl hålla öga på
fienden. Fogden påminte dervid, att marskens svenner
äfven behöfde hvila, och det hade ingen fara med
borgen, den skulle han med de sina nog taga vara
på. Thord nickade vänligt och lät sina tjenare gå
till hvila för att med friska krafter vara färdiga
till striden följande morgon.

När så alla gått till sängs och det var tyst i
borgen, så att endast vakternas jemna steg hördes
utifrån vallarna, smög sig fogden sagta till det rum,
der marskens svenner sofvo och riglade dörren. Derpå
afskar han strängarna på deras armborst och gömde
deras vapen. Sedan detta var gjordt, smög han lika
sakta fram till dörren af det rum, der marsken
sof. Han dröjde en stund, men så öppnade han dörren
och trädde in. Herr Thord, som låg i en lätt slummer,
vaknade vid dörrens öppnande och reste sig häftigt
upp i sängen. Så snart han såg, hvem det var,
såg han blidt gå mannen och sporde, hvad som var på
färde. »Ingenting, ädle herre», svarade Jösse Bosson,
»allt väl, I kunnen sofva tryggt!» -- Och dermed gick
fogden åter ut och stängde dörren efter sig.

Det dröjde dock icke länge, förr än fogden åter stod
vid sm herres dörr. Han hade en skarpslipad yxa i
handen. Han lyssnade, om allt var tyst derinne och
dröjde åter en stund. Men nattens timmar skredo, och
hvad han hade i sinnet kräfde nattens mörker. Han
öppnade dörren och steg in. -- Oroliga drömmar
hade stört marskens sömn. Han märkte äfven nu, när
borgfogden inträdde, samt satte sig upp i sängen
och sporde efter tidender. Fogden svarade icke, utan
sprang fram och högg till med yxan, så att han klöf
sin herres hufvud allt ned till axlarna.

<poem>
Han klöf hans hufvud i axeln ned,
all Sveriges makt hon gafs derved;
han lönte honom illa sin kärlek.
Som Judas förrådde sin herre Christ,
så förrådde Jöns Bosson sin herre förvisst
der gråta både fruar och tärnor.
</poem>

Så heter det i en folkvisa om det gräsliga mordet,
af hvilken visa några spridda vers qvarlefvat till
vår tid. Efter illgerningens fullbordande skyndade sig
Jösse Bosson med sina män till en båt, som låg färdig
vid stranden, fullastad med hans egodelar. Båten
stötte från land, och kort derefter trädde den lömske
förrädaren inför fienden med underrättelse, att de
nu kunde taga slottet, när de ville. Naturligtvis
dröjde fienden icke att begagna sig deraf.


Man har vanligen framstält Jösse Bosson som en
riddarens tjenare, må hända förvillande sig af
benämning sven eller dräng, som rimkrönikan om
honom begagnar. Men ordet <i>dräng</i> i vårt äldre språk
utmärker en tapper man med bibegrepp af ungdom och
vidare en konungsman, könungatjenare: i allmänhet en
man, liksom <i>drängskap</i> betyder manlighet<footnote>
Ännu i dag hör man allmogen kalla
komministern eller adjunkten för »prostens dräng»,
en landtmätarelev för »landtmätarns dräng».</footnote>.
Ordet dräng behöfver således alldeles icke förleda oss
att betrakta mördaren såsom en lägre tjenare hos
marsken. Rimkrönikan, som kallar honom dräng, säger
uttryckligen på ett annat ställe:

<poem>
I sin tjenst hade han (marsken) en <i>myndig</i> man,
Jösse Bosson, så het han,
</poem>

och på ett annat ställe:

<poem>
Marsken var på Carlsborg i det sinne,
hvilket Jösse Bosson hade inne.
</poem>

Detta senare står i full öfverensstämmelse med talet
om en »myndig man» och förutsätter detta såsom sitt
vilkor. Ty till en simpel dräng, i den betydelse,
som ordet numera i allmänhet har hos oss, öfverlemnade
man icke på den tiden ett slott. Och en gränsfästning,
en så långt framskjuten förpost som Carlsborg, var,
såsom man lätt kan finna, af den vigt, att den tappre
och omtänksamme marsken der endast kunde sätta en
man af bepröfvad tapperhet och trohet till höfding,
hvarför också rimkrönikan framhåller det stora
förtroende mannen njöt af sin herre. Det är också på
denna grund, som vi kallat honom slottsfogde.

Nu finner man af gamla handlingar, att i Danmark på
denna tid fans en man vid namn Jöns Bosson eller
Jes Bansson till Sjöholm, och just på den grunden
att han hörde till herreklassen anses han af danske
historieskrifvare<footnote>Jahn.</footnote> icke hafva kunnat vara den
svenske marskens dräng. Men denna egenskap synes
tvärt om tala för att han och fogden på Carlsborg
äro en och samme person. Det är äfven möjligt, att
mordet var en följd af de danskes stämplingar med de
svenske förrädarne, ty för bådadera var det af vigt
att beröfva konung Carl en sådan man som hans tappre
och raske frände Thord Bonde. Rimkrönikan säger att
så var. Troligen var det den åsigt, som då för tiden
gjorde sig gällande.

Men den mördade marskens lik fördes genom
Vestergötland till Vadstena, der det begrofs i
klosterkyrkan en af de sista dagarne i Augusti 1456.
Konung Carl följde sjelf liket till grafven och med
honom många förnäma herrar. Må hända kände konungen,
hvad han i denne man förlorat. Derom är intet sagdt,
men visst är att både konungens och Sveriges lycka
för en följd af år lades med Thord Bonde i grafven.


<b>Konung Christian vinner Borgholm.</b>

Med ifver fortsattes rustningarna i Danmark, och
mot hösten kom Magnus Green med en dansk krigshär
till Öland. Han var nu manstarkare än förra gången,
och det öppna landet kunde derför icke göra honom
något motstånd, utan han ryckte obehindradt fram emot
Borgholm. Har satt ännu konung Carls måg Erik Eriksson
(Gyllenstierna) såsom borgherre, och han värjde
manligen slottet. Magnus Green och danskarne voro
redan i begrepp att lemna ön af brist på lifsmedel,
men då ankom konung Christian sjelf de sina till
undsättning.

Då vände sig bladet, och brist började uppstå på
slottet. Der fans väl guld och silfver i mängd, heter
det, men icke krut. Herr Erik höll likväl modet uppe,
men slutligen måste han dagtinga. Vilkoren voro att
slottet skulle öfverlemnas till konung Christian före
solens nedgång den 11 Oktober, om icke konung Carl i
egen person dessförinnan undsatt slottet och ön samt
förjagat danskarne derifrån. Tio af hans män lemnades
som gisslan och vid öfverlemnandet af slottet skulle
herr Erik lemna hela behållningen af råg, 1 läst mjöl,
4 läster malt, 40 sidor fläsk, 60 nötkroppar och 80
fårkroppar samt alla vapen, hvilka hörde till slottets
inventarium. Sjelf skulle herr Erik förbinda sig att
afhålla sig från all brefvexling med konung Carl,
icke sända något hemligt bud in i Sverige och icke
iståndsätta fästningsverken. Slutligen förband herr
Erik sig att efter öfverlemnandet af slottet med
besättning blifva konung Christians fånge.

Det var en egendomlig kapitulation, och så godt
hade väl varit att genast öfverlemna slottet som
att öfverlemna dess undsättning åt den lyckliga
tillfälligheten, att konung Carl skulle få veta
om olyckan. Emellertid var besättningens och
slottsherrens enskilda egendom räddad, ty den skulle
enligt den uppgjorda dagtingan icke öfverlemnas åt
fienden.

Som man kan förstå, blef slottet icke undsatt
af Carl och öfverlemnades derför på utsatt dag
till konung Christian. Det tilldrog sig då, vid
nedforslandet af herr Eriks saker från slottet, att
bandet på en af tunnorna sprang sönder, och dervid
sågo de kringståénde danska krigarne, att tunnan var
full af guld och silfver, som till en del rann ut på
marken. Konung Christian tog genast tunnan med hennes
dyrbara gods som god pris: »Allt hvad lyckan kastade
på hans strand vore efter strandningsrätten hans»,
sade han. »Was meinen Grund beröhret, mir gehöret»<footnote>
Hvad min grund berör, mig tillhör.</footnote>,
hette det, och på denna grund förlorade herr Erik
all sin egendom.

Ej blott af svenska, men äfven af hanseatiska
historieskrifvare har konung Christian blifvit tadlad
för det han sålunda bröt sitt ord. Sjelf tänkte han
säkert icke ett ögonblick derpå. Han var på det högsta
tillfreds med sin Ölandsresa.


Man har tvänne bref af konung Christian, hvari han
omtalar sin Ölandsfärd. I det första, som han skref
till ett danskt krigsråd, Nils Eriksson, medan han
ännu var qvar i Danmark, säger han sig oförtöfvadt
ämna segla öfver till Öland, »emedan han fått goda
tidningar af sina vänner i Sverige, hvilka vunnit ön
och bestallat Borgholm». I det senare, som han skref
till en kardinal efter sin återkomst till Köpenhamn,
förklarar han, »att tillståndet i hans riken för
närvarande vore särdeles lyckligt». Han tillägger
vidare med ett visst öfvermod: »Carl, som kallar
sig svenskarnes konung, hafva vi under de förflutna
dagarne, emedan han vägrat ingå fred med oss, i egen
person på vår flotta anfallit och tagit ifrån honom
starka fästen och det bördiga och folkrika Öland. Han
har flytt till sitt rikes yttersta gränser och vi
skulle otvifvelaktigt hafva besegrat honom, om icke
den annalkande vintern med massor af is hindrat oss
att framtränga längre.»

Brefvet är tydligen skrifvet i känslan af de
framgångar, han rönt. Också hade tilldragelserna under
senare hälften af detta år i allmänhet varit gynsamma
för honom, att räkna från Thord Bondes död. Likväl
kunde konungen, om han velat, haft att omtala något
annat än vintern, som hindrade honom att förfölja den
sig så kallande konung Carl af Sverige på hans flykt.

Från Öland seglade nemligen Christian öfver till
Kalmar och sökte vinna denna stad. Han hade redan
förut ditskickat en afdelning af 600 män, emedan man
försäkrat honom att stadsinnevånarne skulle öppna
portarne, så fort danskarne visade sig. Befälhafvare
på slottet var konung Carls svåger, Gustaf Carlsson,
densamme som förut så tappert visat Magnus Gren
tillbaka. Denne hade på det bestämdaste förklarat,
att han skulle försvara sig till det yttersta, och
han hade också fördrifvit den danska afdelningen.

Nu kom konung Christian sjelf med hufvudstyrkan och
trodde, att Kalmar skulle bli ett lika lätt byte som
Borgholm och Öland. Men herr Gustaf förklarade nu som
förut, att han ville försvara sig till sista man, och
då inspärrades staden från både land- och sjösidan.

De danska skeppen lågo tätt framför slottet. Herr
Gustaf lät utrusta en mängd båtar och täckta pråmar,
fylda med tjära, beck och andra bränbara ämnen. Med
dessa ville han anfalla och antända de stora danska
skeppen, hvilka förde Erik Erikssons skatter om
bord. Dansken anade dock oråd, och en vacker dag,
just som det grydde till dager, fick herr Gustaf,
när han skådade ut genom slottsfönstret, se, huru de
stora skeppen började röra sig och att ankartågen
kapades, Genast väckte han sina svenner, och pilar
och kanonkulor (»byssostenar») började regna öfver
danskarne. Hade de ej varit så snabba i sina rörelser,
hade de der lidit en stor förlust. Ty seglen voro
ännu ej hissade, när herr Gustaf med sitt folk kom
roende från slottet att storma fiendens skepp. Så när,
heter det, hade de blifvit skjutna i sank. M
Man har tvänne bref af konung Christian, hvari han
omtalar sin Ölandsfärd. I det första, som han skref
till ett danskt krigsråd, Nils Eriksson, medan han
ännu var qvar i Danmark, säger han sig oförtöfvadt
ämna segla öfver till Öland, »emedan han fått goda
tidningar af sina vänner i Sverige, hvilka vunnit ön
och bestallat Borgholm». I det senare, som han skref
till en kardinal efter sin återkomst till Köpenhamn,
förklarar han, »att tillståndet i hans riken för
närvarande vore särdeles lyckligt». Han tillägger
vidare med ett visst öfvermod: »Carl, som kallar
sig svenskarnes konung, hafva vi under de förflutna
dagarne, emedan han vägrat ingå fred med oss, i egen
person på vår flotta anfallit och tagit ifrån honom
starka fästen och det bördiga och folkrika Öland. Han
har flytt till sitt rikes yttersta gränser och vi
skulle otvifvelaktigt hafva besegrat honom, om icke
den annalkande vintern med massor af is hindrat oss
att framtränga längre.»

Brefvet är tydligen skrifvet i känslan af de
framgångar, han rönt. Också hade tilldragelserna under
senare hälften af detta år i allmänhet varit gynsamma
för honom, att räkna från Thord Bondes död. Likväl
kunde konungen, om han velat, haft att omtala något
annat än vintern, som hindrade honom att förfölja den
sig så kallande konung Carl af Sverige på hans flykt.

Från Öland seglade nemligen Christian öfver till
Kalmar och sökte vinna denna stad. Han hade redan
förut ditskickat en afdelning af 600 män, emedan man
försäkrat honom att stadsinnevånarne skulle öppna
portarne, så fort danskarne visade sig. Befälhafvare
på slottet var konung Carls svåger, Gustaf Carlsson,
densamme som förut så tappert visat Magnus Gren
tillbaka. Denne hade på det bestämdaste förklarat,
att han skulle försvara sig till det yttersta, och
han hade också fördrifvit den danska afdelningen.

Nu kom konung Christian sjelf med hufvudstyrkan och
trodde, att Kalmar skulle bli ett lika lätt byte som
Borgholm och Öland. Men herr Gustaf förklarade nu som
förut, att han ville försvara sig till sista man, och
då inspärrades staden från både land- och sjösidan.

De danska skeppen lågo tätt framför slottet. Herr
Gustaf lät utrusta en mängd båtar och täckta pråmar,
fylda med tjära, beck och andra bränbara ämnen. Med
dessa ville han anfalla och antända de stora danska
skeppen, hvilka förde Erik Erikssons skatter om
bord. Dansken anade dock oråd, och en vacker dag,
just som det grydde till dager, fick herr Gustaf,
när han skådade ut genom slottsfönstret, se, huru de
stora skeppen började röra sig och att ankartågen
kapades, Genast väckte han sina svenner, och pilar
och kanonkulor (»byssostenar») började regna öfver
danskarne. Hade de ej varit så snabba i sina rörelser,
hade de der lidit en stor förlust. Ty seglen voro
ännu ej hissade, när herr Gustaf med sitt folk kom
roende från slottet att storma fiendens skepp. Så när,
heter det, hade de blifvit skjutna i sank. Men lyckan
och vinden gynnade konung Christian, så att han
den gången kom lyckligen undan.
en lyckan
och vinden gynnade konung Christian, så att han
den gången kom lyckligen undan.


Men hvad som var lycka för Christian var motsatsen
för Carl. På Thord Bondes död följde förlusten af
Öland och Borgholm. Vi kunna derför föreställa oss den
glädje, med hvilken han mottog underrättelsen om sin
svågers raska försvar af Kalmar. Han skref genast ett
bref till herr Gustaf på Kalmar slott. »I hafven gjort
en god strid i höst», yttrade han här, »fast Borgholm
är borta, så få vi det väl igen, när isen bär. Det
är på denna tid min akt att i vinter draga dit neder
med stora makt, de danske, så hoppas jag, till men!»

Men innan Carl hann verkställa detta sitt uppsåt,
utbröt ett oväder, som var desto farligare, ju längre
tid det haft att samla sig.

<b>Öppen brytning mellan erkebiskopen och konungen.</b>

Nu nalkades den tiden, då den sluge prelaten,
erkebiskop Jöns, började anse det lämpligt att skrida
till öppen brytning med sin konung. Han hade länge
nog i det tysta förberedt allt, och konungen hade
sjelf i viss mån samlat ännu mer missnöje omkring sig;
nu var han snart mogen för sitt fall.

Egentligen var det bland herrarne som det
största missnöjet rådde, och af den gamla, bekanta
orsaken. Konungen var ej nog frikostig med utdelandet
af slott och län. Han behöll helst sådant för sig
sjelf, och må hända i högre grad än som klokheten
bjöd, då sjelfva rimkrönikan, som så öfverflödar af
beröm öfver honom, finner skäl att liksom klaga öfver
detta.

<poem>
Konung Carl hade mest all slott i Sverige
och lön<footnote>Län.</footnote> och ränta i sina varje<footnote>I sin hand.</footnote>.
Gull och sölfver hade han i sin makt,
ty gaf han uppå sina fiender ingen akt.
</poem>

Carl hade på allt sätt sökt förvärfva gods för att
derigenom öka sin makt och sitt anseende och på samma
gång förminska herrarnes. Han följde härutinnan
Margaretas föredöme, men med mindre lycka än hon,
må hända emedan han gick mindre klokt till väga. Han
synes icke hafva förstått att undvika den afund, som
skulle följa hans lysande hofhållning. Det myckna
guldet och silfret, hvaraf konungens bord städse
prunkade, bekräftade alltför tydligt talet om, att
konungen var girig efter gods och penningar och ville
samla skatter och rikedomar.

Under året 1445 höllo de mot Carl fiendtliga herrarne
ett möte i Vesterås, der mycken och skarp ovilja
gaf sig luft emot konungen. Missnöjet spridde sig
äfven bland allmogen. Det ständiga krigstillståndet
fordrade dryga skatter. Konungens fogdar gjorde tungan
ännu drygare. De straffades. Konungen höll räfst i
Sverige -- heter det -- och alla fingo afgifva sina
klagomål, ty konungen ville rätta det som orätt var
gjordt. Men det hjelpte föga; lika litet konungens
bemödanden att så mycket som möjligt skona allmogen,
hvars kronoutskylder innestodo för hela tre år,
dels till en tredjedel, dels till en fjerdedel.


Och såsom sällan en olycka kommer ensam, så
tillstötte missväxt och i följd deraf hungersnöd. I
trenne år efter hvarandra (1455, 1456 och 1457)
hemsöktes vårt land af sådana oår, att man ej i
mannaminne visste att tala om sådana. Lägger man nu
till allt detta den kyrkliga räfsten och det hat,
den borde föda af sig, äfven om den blott visade
konungens afsigter mot kyrkan, så finner man lätt,
att ämnen funnos, hvaraf skickliga händer med fördel
kunde begagna sig mot Carl.

Det rådande missnöjet utbröt strax på nyåret 1457.

Konung Carl höll då bröllop på Stockholms slott för
en af sina män Nils Bosson till Penningeby. Han gifte
sig med en frände till konungen, Birgitta Carlsdotter
(Bonde), en syster till den mördade marsken, herr
Thord. Som vanligt gick det präktigt och ståtligt
till. De förnämste i landet voro då församlade i
Stockholm, äfven erkebiskopen och hans slägt. »I tre
dagar», berättade konungen sedermera i ett bref,
»sutto erkebiskopen och biskop Sigge, hvar efter
annan, näst oss vid bordet och åto och drucko ur
samma fat och bägare, som vi sjelfve, görande sig
alla lustige och behaglige, så att vi intet annat då
märka kunde, än att de älskade oss af allt hjerta.»

Nils Christersson (Vasa) satt då vid konungens bord
som drots och Erik Nilsson (Oxenstierna), son till
den här ofvan ofta omnämnde Nils Jönsson, om hvilken
så ondt tal gick, skar och lade för alla rätterna
vid konungens bord. Allas ögon strålade af glädje
och belåtenhet och alla betygade konungen vördnad.

Men liksom på Thord Bondes bröllop i Vadstena, så
drefvos äfven här mörka stämplingar, endast med den
skilnaden att de här framträdde mera ohöljda. Hemska
sägner gingo bland de samtida om grymma anslag mot
konungens person, och man visste äfven att omtala
konungamördarnes namn. De voro David och Christer
Bengtssöner (Oxenstierna), erkebiskopens bröder. Vi
vilja här omtala sägnen, sådan den af en samtida
upptecknades.

De nämnde bröderne, och dertill många konung Carls
ovänner -- heter det -- hade samtyckt till konungens
död eller att komma honom i lifsens nöd. En bland de
sammansvurne var också myntmästaren i Stockholm, som
var skyldig konungen 14,000 mark. Allt var färdigt
till utförande, då erkebiskopen uppträdde bland
de sammansvurne och uppmanade dem att afstå från
sitt förehafvande. »Vi äro hitkomna i godan tro»,
skall han hafva sagt, »det må ej gå till så, som I
menen. Konungen är vår värd, och det vore gudlöst
att komma vid honom. Jag har ett bättre råd, jag
vill möta honom på öppna fältet?» -- I följd af dessa
erkebiskopens ord skall mordet hafva uteblifvit.

Emellertid hölls sammansvärjningen icke hemligare,
än att konungen fick vetskap derom. Han störde
icke derför bröllopsglädjen, och icke en min i hans
ansigte förrådde den oro, som rådde inom honom. Han
gaf blott befallning åt sina svenner att hålla ett
vaksamt öga på alla, som nalkades honom. Sålunda
gingo bröllopsdagarne till ända.


Efter bröllopet hölls ett sammanträde i Vårfru
gillestuga, der konungen åter framlade sina klagomål
mot erkebiskopen. Denne skall då åter hafva fallit
till föga och konungen åter tillgifvit honom samt
gifvit honom i uppdrag att sammankalla allmogen i
Upland till konungens tjenst. Han ämnade sjelf, såsom
han skrifvit till sin svåger, Gustaf Carlsson, draga
ned åt Kalmar för att återtaga Öland, ett beslut, som
de församlade rådsherrarne nu å sin sida tillstyrkt.

Så lyder den uppteckning, hvilken återfinnes i
rimkrönikan. Det må nu hafva varit så, att verkligen
ett mordförsök mot konungen må hafva varit tillämnadt,
talet derom bevisar åtminstone djupet af det hat
mot Carl, som glödde hos Oxenstiernorna och hans
motparti i allmänhet. Men obegripligt är det,
huru Carl kunde gå så långt i sin godtrogenhet,
att han uppdrog åt sin hätskaste fiende att samla
folket i Upland. Konungen yttrar sig sjelf derom på
följande sätt i det ofvannämnda brefvet, som han
sedermera skref från Danzig: »Dertillmed hade vi
alltid tillförene tillsagt erkebiskopen, att när vi
icke voro i landet deruppe tillstädes, skulle alla
våra undersåtar vara honom lydige och hörsamme lika
såsom oss sjelfve.» Detta hänvisar icke på något
särskildt uppdrag för tillfället, utan på den makt
i allmänhet som erkebiskopen hade att i konungens
frånvaro förestå riket. Så hade erkebiskop Nils förut
af konung Christofer varit förordnad att förestå riket
i hans frånvaro. Allt tyder på den makt, erkebiskopen,
enligt gammal häfd egde såsom den främste mannen i
rådet och riket näst efter konungen. Men i ett senare
bref, som konungen skref 1464, säger han uttryckligen,
att erkebiskopen efter att hafva svurit den heligaste
ed om trohet »fått konungens öppna bref till hans kära
allmoge, att strax utdraga mot rikets fiende, som
erkebiskopen skulle dem ytterligare upplysa på hans
vägnar». Erkebiskopen erhöll således utom den makt,
som han i allmänhet i konungens frånvaro egde, nu
dessutom det särskilda bemyndigandet att sammandraga
allmogen. -- Ett sådant handlingssätt af Carl måste
i hög grad väcka ens förundran, och denna ökas, om,
enligt en annan samtida sägen, han och erkebiskopen
skildes såsom uppenbara ovänner.

Denna sägen är upptecknad af Ericus Olai. Erkebiskop
Jöns -- säger denne -- uppträdde inför rådet och begärde
af konungen ersättning för ett skepp, som han under
förra årets fälttåg förlorat mot fienden. Konungen
blef häröfver förtörnad och hänsköt saken till
rådet. Detta dömde till erkebiskopens förmån, och,
då konungen det oaktadt vägrade, skildes han och
erkebiskopen i vrede från hvarandra för att aldrig
mera mötas som vänner.

Konungen drog söderut, såsom beslutadt
var. Erkebiskopen red till Upsala. Men konungen hade
ej hunnit längre än ned i Östergötland, då han erhöll
bref med underrättelser, som nödgade honom att lemna
Öland åt sitt öde och ila uppåt Stockholm igen.

Så fort erkebiskopen kommit till Upsala, utfärdade han
bud och bref till allmogen i Upland, Fjerdhundraland
och Dalarne att vara honom

följaktig. Sjelf gick han i sin erkebiskopliga skrud
upp i sin domkyrka och framträdde inför högaltaret,
der S:t Eriks skrin stod, afklädde sig der sin
embetsdrägt och svor en dyr ed att icke åter ikläda
sig den, förrän lag och rätt blefve gällande i
landet. Han iklädde sig derpå harnesk och band svärd
vid sidan, och, när han så kom ut ur kyrkan igen,
var han den sjelfskrifne anföraren för det uppror
mot sin konnng, som han nu hade i sinnet.

Omgifven af sina egna svenner och ett mängd med honom
likasinnade herrar med deras beridna följen skred
erkebiskopen genast till verket. Han bemäktigade sig
konungsgården, som han lät sitt folk plundra, och
drog derefter till Haga och Svartsjö, låtande öfver
allt gripa konungens fogdar och befallningsmän samt
föra till sig allt gods som kunde uppspanas och som
tillhörde konungen så väl i öppna landet som i hans
»hof och gårdar». Alla, som icke godvilligt slöto
sig till honom, tvingade han med våld.

Under tiden hade Uplandsallmogen hunnit samla sig och
från Svartsjö begaf sig erkebiskopen till Vesterås,
der ytterligare Dalkarlarne förenade sig med honom.

Det var på vägen till Vadstena som konung Carl upphans
af brefvet, hvilket underrättade honom om hvad som
hade timat i Upsala och om erkebiskopens uppror. Han
ville till en början ej tro brefskrifvaren. Det
var en biskop, men hans namn uppgifves icke. Flera
bref kommo dock, hvilka bekräftade det första, och
nu beslöt konungen att återvända.

Med 1,400 välrustade svenner red han norr ut igen och
kom snart till Nyköping. Här innehade Erik Axelsson
(Tott) slottet, och, då konungen ej var fullt säker på
dennes trohet, lät han fängsla honom, samt fortsatte
derpå sitt tåg till Strengnäs, upptagande under vägen
en förstärkning af 300 ryttare, som sändes till honom
från Stockholm.

När han anlände till Strengnäs, tog han der sitt
hufvudläger och förlade sina trupper längs med
Mälarestranden mellan Strengnäs och Elgsund, ett sund,
som då skilde Fogdön från Strengnäs, men hvaraf nu
knappast något spår finnes. Emellertid spridde sig det
rykte, att erkebiskopen med sitt folk var i närheten,
och konungen utsände derför en afdelning af sitt folk
att skaffa närmare underrättelser. Dessa redo fram
till Vårfruberga kloster på Fogdön, men kunde ej finna
någon bekräftelse på ryktet, hvarför de återvände
till konungen och försäkrade att allt var lugnt; »de
hade icke funnit någon, som rörde sig mot konungen».

Det var ett par timmar efter midnatt, när ryttarne
kommo tillbaka till konungen. Denne lät nu sitt
folk intaga mat och gå till hvila, så att vid klockan
3 på morgonen lågo alla i sömn i Strengnäs och i
könungens läger. Men »litet efter dagen upprann» --
säger rimkrönikan -- »konungen annor tidende fann». En
riddare störtade in i rummet, der konungen låg,
och berättade att fienden var kommen och ryckte in
i staden. Konungen ville knappast tro, hvad riddaren

sade, men ropet och vapenbullret, som redan hördes
på afstånd, öfvertygade honom till slut, att verklig
fara var för handen. Han skyndade upp och lät spänna
om sig sitt harnesk samt begaf sig ut. Hans häst
var sadlad och han kastade sig upp. Några riddare
och en skara svenner voro de ende, som omgåfvo
konungen. Men med dem sprängde han af i sporrsträck
mot fienden. Öfver allt i lägret syntes endast oro
och förvirring. Den ene sprang om den andre, och i den
nordvestra ändan af lägret bortåt Elgsundet till hade
fienden redan brutit in. Det var i morgonskymningen
den 10 Februari.

Erkebiskopen befann sig ännu i Vesterås, då han
fick underrättelse om, att konungen vändt om från
Östergötland och befann sig i Strengnäs. Det var
sträng vinter, så att isen bar öfver fjärdarna
och sunden, och erkebiskopen beslöt utan tvekan
att våga ett djerft företag. Han ville öfverraska
konungen. Genast fingo hans svenner befallning
att sitta upp och utan uppehåll fortsattes
ridten. Erkebiskopen red sjelf i spetsen. Om qvällen
den 9 Februari kunde de redan se stranden af Fogdön
afteckna sig mot himlabrynet. Här gjordes halt,
och folk och hästar fingo ett ögonblicks hvila.

Så fort det blef nedmörkt, fortsattes ridten, allt
under det erkebiskopen litet emellan inhändigade
underrättelser af utskickade kunskapare. Sålunda
visste han mycket väl, huru konungens folk var
lagradt, samt huru han utsändt folk att kunskapa
om de antågande, och så kunde han alldeles trygg
fortsätta sin färd. Just som det grydde till dag,
fick han konungens läger i sigte, och i ett nu voro
alla svärd dragna och man rusade in bland de kungliga
svennerna.

Som vi kunna förstå, blef här knappast fråga om
strid. Konungens folk hann ej ens stiga till
häst. Yrvakne rusade de upp från sina sofställen och
blefvo ett lätt byte för den djerfve erkebiskopen,
hvarhelst de befunno sig, i kloster, kyrkor och
gårdar.

Nu kom konung Carl till stället, och en kort strid
uppstod. Konungens ryttare skildes dock från honom i
stridsvimlet och nedgjordes eller togos till fånga,
så att till slut endast 30 eller 40 man omgåfvo
konungen. Likväl fortsatte han att strida, tills
hästen stupade under honom träffad af en kula. Då
måste han vika. Han var sjelf sårad, men lyckades dock
undkomma och begaf sig i ilande flykt till Stockholm.

<b>Konung Carl flyr till Danzig.</b>

Om aftonen samma dag, den 10 Februari, kom konungen
till Stockholm, åtföljd af en enda sven. Så fort han
kom upp på slottet, der den ofvannämnda Göran Carlsson
och Arent Bengtsson voro höfvidsmän, lät han förbinda
sina sår och tillbragte sedan aftonen och natten på
slottet.

Tidigt påföljande morgon lät konungen kalla borgarena
till burspråk. Han klagade inför den församlade
menigheten öfver det förräderi och den oärlighet,
hvaraf han varit omgifven, och sporde

nu borgarena om de ville troget stå honom bi och följa
honom, såsom ärligt och fromt folk bör mot sin rätta
herre och konung. Menigheten lofvade med uppräckta
händer att vara konungen trogen, och denne svor dem
en ed tillbaka att hålla dem vid lag och rätt och så
förhålla sig mot dem, att de och deras barn skulle
hafva orsak att tacka honom och att offra lif och
gods för deras välfärd. Tillika bekräftade konungen
då deras privilegier.

Men konungen varnades att icke sätta för mycken
tro till borgarena; man ville veta att stämplingar
förehades i staden, och konungen höll derför nytt
burspråk med borgarena i S:t Gertruds gillestuga. Här
omtalade konungen, hvilka rykten som gingo om hemliga
stämplingar bland borgarena. Men desse svuro med
uppräckta händer nu som förra gången att troget blifva
ståndande med konungen.

Kort derefter kom erkebiskopen med sitt folk till
Stockholm, det var åtta dagar efter striden vid
Elgsundet. Han började genast belägra staden. Konungen
utsände till upprorsmännen sin kansler, ordensmästaren
för Gråbröderna, Nils Ryting, och en af Stockholms
borgmästare, Mårten Nilsson. De bådo å konungens
vägnar, att »han måtte få njuta hvad han var
berättigad till; hade han något brutit, ville han
stå till rätta enligt Sveriges lag; de skulle sjelfva
få döma. Konungen bad dock om ett samtal, han ville
infinna sig utanför staden.» Erkebiskopen svarade, att
han nästa morgon ville komma till tals med konungen,
och med detta svar återvände sändebuden. De omtalade
derjemte för konungen, att erkebiskopen sjelf sagt:
»Vi hafva så hårdt förknippat och med hand och segel
förbundit oss med konung Christian, att oss sådant
icke står på något sätt att förändra.»

Följande morgon höllo tvänne eskebiskopens tjenare
framför stadsporten. Erkebiskopen lät genom dem säga,
att »han icke kunde komma till tals med konungen,
förr än han hade herr Olof Axelsson, herr Magnus
Green och andra flera sina vänner vid handen; de voro
i Danmark, men han hade tillskrifvit dem och vore
dem hvarje stund förväntande.» Ännu gingo flera bud
mellan konungen och den stolte prelaten, men allt hvad
konungen erbjöd, tjenade blott att visa hans svaghet
och stegra erkebiskopens trotsande påståenden.

Då tillsporde konungen ännu en gång borgarena i
staden, om han kunde fullt räkna på dem, och när de
fortfarande dertill ropade enhälligt ja, beslöt han
att göra ett utfall från staden. Det var fjorton
dagar efter den sista striden vid Strengnäs, som
Carl nu åter mötte sin fiende. Han hade sex gånger
så mycket folk som erkebiskopen, men detta oaktadt
var striden knappt börjad, förrän borgarena gåfvo
vika och flydde. Förgäfves voro alla uppmaningar,
alla böner; de skyndade åter till staden, och konungen
måste följa<footnote>»Vi ropade många resor på det häftigaste efter dem
-- säger konungen i brefvet från Danzig -- »och bådom,
att de ville blifva hos oss ståndande, som fromt folk
borde göra, hos deras rätte herre, och icke från oss
draga, att vi af det ropandet voro öfver 14 dagars
tid på vårt mål hesa, sedan vi till Danzig
kommo, som de gode, fromme herrar och ärligt
folk väl veta; likväl ville de oss icke följa,
utan öfvergåfvo oss.»</footnote>.


Carl insåg nu att föga var för honom att vänta af
Stockholms borgare. Han varnades ytterligare för
dem. De hade nu i sinnet att mörda honom, hette det,
och konungen beslöt derför att lemna Stockholm och
riket. Han lät föra en del af sina skatter ombord
på sina skepp, en annan del anförtrodde han åt
svartbrödramunkarne, hvarpå han sjelf steg om bord
på flottan och lade ut från Stockholm. Det var S:t
Mathias dag den 24 Februari 1457.

Tre dagar derefter ankrade konungen på Danzigs redd,
der han blef med all heder emottagen. I Stockholm
qvarlemnade han sina båda döttrar och lemnade åt
riddaren och slottshöfdingen Göran Carlsson ett bref
till Stockholms borgerskap. Utan tvifvel var det hans
afsigt att icke länge blifva borta. »Vi ville söka
våra vänner och komma dem (invånarne i Stockholm) åter
till undsättning med det allra första som vi kunde»
-- skrifver han i brefvet till Stockholms borgare.

Men sakerna togo snart en annan vändning än som konung
Carl hoppats och önskat, och Sveriges öde kom för
en tid att ledas af andra händer än hans.
</chapter>'
<chapter name="5. Erkebiskop Jöns Bengtsson (Oxenstierna).">
<h2>5.

Erkebiskop Jöns Bengtsson (Oxenstierna).</h2>

<b>Erkebiskopen vinner Stockholm.</b>

Morgonen efter, sedan konung Carl afseglat, begaf
sig Göran Carlsson ned från slottet med konungens
bref för att lemna det till menigheten. Men han
blef genast gripen och kastad i tornet. Bud sändes
till erkebiskopen om hvad som timat. Stadsportarne
öppnades och erkebiskopen intågade med sitt folk och
tog staden i besittning samt fogade genast anstalter
till att belägra slottet.

Arent Bengtsson och Olof Drake, hvilken senare var
slottsfogde, förde nu befälet på Stockholms slott. Det
var starkt och väl försedt med alla förnödenheter,
och vi veta både af Albrekts och konung Eriks
historia, huru svårt det var att med våld betvinga
detta fäste. Icke dess mindre höll sig icke slottet
synnerligen länge. Redan efter förloppet af halfannan
månad dagtingade höfvidsmannen. De uppgåfvo slottet
mot vilkor att fritt få aftaga med all sin egendom
och att intet skulle dem förevitas. Det skedde den
15 Mars. Det ser ut, som om upprorsmännen köpt sig
denna framgång. Samma dag, som slottet uppgafs,
erhöll slottshöfdingen Arent Bengtsson Vala härad
och Osmo socken till lifstidsförläning. Man känner
icke, om något sådant var fallet med Olof Drake,
men otroligt är det icke.



Konung Carls döttrar, <i>Margareta</i> och <i>Magdalena,</i> hvilka
befunno sig på slottet, blefvo äfven i förstone
hågkomna. Samma dag, den 15 Mars, erhöllo de i
förläning Svartsjö slott med underlydande gods samt
Herseme socken vid Rönö i Östergötland med all kunglig
ränta och rättighet, allt på lifstid. De försäkrades
tillika om oqvald besittning af allt deras fäderne-
och mödernegods samt det konung Carls köpegods, som
han förvärfvat, innan han blef rådande öfver Sveriges
rike. Men om dessa »ärliga och välbördiga jungfrur»
blefvo framdeles förmälda med inländsk eller utländsk
man, som ville detta Sveriges rikes eller någon dess
innebyggares skada, då -- och endast då -- skulle dermed
efter lagens stränghet förfaras.

De herrar, hvilka nu befunno sig omkring
erkebiskopen och hvilka satte sina namn under
dessa båda föreningsbref, voro: biskop Sigge i
Strengnäs och biskop Olof i Vesterås; riddarne
Erik Axelsson (Tott), Fader Ulfsson (Sparre),
Carl Månsson (Örnefot), Eskil Isaksson (Banér),
Simon Körning, Christer Bengtsson (Oxenstierna),
Åke Jönsson (Svarte Skåning), Stefan Ulfsson (Ulf),
Greger Matsson (Lillie), Johan Christersson (Vasa),
Erengisle Gedda, m. fl.

Den mildhet och rättvisa, som sålunda visades den
fördrifne konungens döttrar, synes dock icke hafva
egt någon varaktighet. Må hända var det den sluge
erkebiskopens afsigt att dermed vinna de många
och mäktiga medhållare, hvilka Carl ännu egde i
landet, och visa allmogen, att han icke varit ledd
af enskildt hat mot den fördrifne. Men, hvilka nu än
skälen dertill må hafva varit, så förändrades dock
snart erkebiskopens sinne. De båda konungadöttrarna
sattes på ett fartyg och skickades ut till sin fader
i Polen.

Sju år efter nu timade händelser, då konung Carls
öde åter tycktes vända sig till lycka, skref han till
Upsala domkapitel ett bref, hvari han yttrade följande
om den behandling, hans döttrar nu efter Stockholms
intagande af erkebiskopen rönte: »Och sedan han oss
så fördrifvit och all denna hån, last och obotliga
skada mot Gud, ära och rätt gjort hade, då ville han
ej tillstädja, att våra fattiga barn, som voro små
menlösa jungfrur, måtte blifva när våra och deras
vänner i riket, utan dref dem ut, så att de skulle
rymma riket och föras ut om vintertid uppå hafvet och
söka främmande land, deruppå att de då skulle hafva
kommit till döde. Hvilket dock var en synnerlig stor,
ohörlig, olidelig förbannad ondska, att han så ville
förderfva de fattiga, små, menlösa jungfrur för det
ogrundade och orättfärdiga hats skull, som han hade
tagit sig till oss förutom all vår skuld och brott.»

Så bittert brann minnet af denne hans fiendes handling
ännu efter sju års förlopp i Carls hjerta!

Några dagar efter erhållandet af Stockholms slott
-- den 21 Mars -- hade rådet ett sammanträde. Då
förklarade herrarne sitt gillande af allt
hvad erkebiskopen företagit sig till konungens
fördrifvande, tackade honom för hans nit och
försäkrade honom om ersättning för all den kostnad,
han haft för rikets bästa. »Efter det Gud så fogat»

-- heter det här -- »att värdig herre och fader,
i Gud, erkebiskop Jöns i Upsala, hafver sig den
omsorg och tunga påtagit till Sveriges rikes och
allas vårt bästa och bistånd, att han vill och må med
Guds hjelp och Sanct Eriks komma oss af den träldom
och förderf, konung Carl hade oss alla i kommit, så
lofva vi etc. ...» Dessutom erhöll erkebiskopen för
sig och sina arfvingar, under sex år efter hans död,
Stäkes län samt Östhammar och Ölands härad i Upland.

Erkebiskopen var nu utom all fråga den mäktigaste
mannen i Sveriges land. Närmast honom stod Erik
Axelsson (Tott). Båda öfvertogo styrelsen som
riksföreståndare. Erik Axelsson gick öfver till
Finland, och erkebiskopen afsände genast bud och bref
till Olof Axelsson på Gotland samt till de svenske
förrädarne, som flyktat till Danmark, Magnus Green,
Thure Thuresson, Gustaf Olofsson, Gustaf Larsson och
biskopen i Skara Bengt Gustafsson.

Detta för oss in på ett nytt kapitel --

<b>De båda riksföreståndarne.</b>

Sveriges rike var nu åter konungalöst. Men det
kunde icke derför vara utan styrelse, och, såsom det
hade blifvit bruk under denna tid, så se vi nu åter
riksföreståndare träda i konungens ställe. Vi veta
icke, huru man gick tillväga vid tillsättningen,
om val anstäldes, och om dervid erkebiskopen och
Erik Axelsson erhöllo de flesta rösterna, men af
öfverblifna regeringshandlingar ser man att dessa
båda förde styrelsen. De kalla sig »höfvidsman och
föreståndare i Sverige», så väl när de gemensamt
underteckna något regeringsärende, som när någondera
af dem gör det särskildt.

Fullkomligt säkra om sin seger kunde dessa
riksföreståndare dock ännu icke anse sig vara. Den
fördrifne konungen hade många anhängare, folk samlade
sig till och med till hans försvar, och många slott
voro ännu i dessa hans vänners händer. I synnerhet
var Finland honom tillgifvet. Vi veta, att den ene
riksföreståndaren också i egen person begaf sig
dit. Det var Erik Axelsson.

Erkebiskopen stannade i Sverige för att fullborda
hvad som ännu brast i segern. För denna arbetets
fortsättning liksom för dess början fordrades att
hafva ett säkert stöd i folket. Det var en tid,
då Carl Knutsson också insåg detta, men han synes
under fortgången af sitt konungadöme liksom hafva
glömt bort den makt, som lefde sitt tysta lif på
samhällets botten. Han omgaf sig med besoldadt folk,
och de dryga kostnaderna för detsamma bidrogo i sin
mån att vidga svalget mellan konungen och allmogen.

Carl stod äfven såsom konung helt och hållet inom
den samhällsklass, till hvilken han hörde. Hans
åskådningssätt af saker och personer var en herremans,
fastän han bar en konungs krona. Sådant var ock
till följd deraf hans handlingssätt. Det som
knöt allmogen intill honom under hans tidigare
lefnadsskifte, det var den spännkraft, som

låg i de dåvarande förhållandena. Han stod i spetsen
för dem, hvilka kämpade mot utländskt våld och
förtryck. Detta förändrades, sedan Carl blef konung,
och hans ovänner förstodo att spänna samma mäktiga
kraft mot det förtryck, som hans eget konungadöme
utöfvade. Så drog erkebiskopen allmogen med sig.

Men ett vilkor framför andra fordrades för att
kunna binda allmogen vid sig -- det var att vara
svensk, att handla uteslutande med Sverige till
ögonmärke. Och den sluge prelaten var icke blind för
denna omständighet. Han uppträdde helt och hållet som
Sveriges man, som den svenska frihetens beskyddare mot
konung Carls tyranni i första rummet och vidare mot
hvarje utländskt välde. Det danska namnet var redan
förhatligt för svenska öron, det var frukten af den
»kärliga bebindelsen» rikena emellan. Derför borde
den, som stälde sig i spetsen för svenska folket, i
första rummet uppträda emot allt hvad danskt var. Och
så gjorde erkebiskopen.

Innan han lemnade Stockholm, höll han burspråk
med borgarena och förklarade dervid offentligt och
högtidligt, att han aldrig ville indraga danskar
i landet. Samma tal lärer han dessförinnan hafva
fört till allmogen, efter som konung Carl skref till
domkapitlet i Upsala. »Och på det han dess bättre»
-- heter det här -- »skulle kunna komma vår kära allmoge
sig till hjelp och fördrifva oss, så lofvade han och
svor der dyr ed uppå, att han ville aldrig taga konung
Christian hit in i riket .... och sedan bestallade
han oss i vår stad Stockholm.» Saken har mycken
sannolikhet för sig, enär, som vi finna, det knappt
är troligt att konungen i ett bref till erkebiskopens
eget domkapitel velat anföra något annat än bevislig
sanning.

Alla erkebiskopens försäkringar och eder voro dock
tomma ord utan betydelse. Ty allt visar, att hans
afsigt från början icke var någon annan än att inkalla
den danske konungen.

Vi må emellertid i sammanhang härmed icke förtiga,
att utländske författare från denna tid anföra
saker, som gifva ett sken af allvar åt erkebiskopens
här omtalade löften till folket. Desse författare
säga, att erkebiskopen, sedan han vunnit Stockholm,
sammankallat rådet och visserligen tillstyrkt det att
välja Christian till konung, men på följande vilkor:
konungen skulle aldrig uppehålla sig i Sverige,
utan mottaga öfverskottet af skatterna i Danmark;
han skulle icke i Sverige hafva mer än två slott och
öfverlemna de öfriga åt de svenske stormännen samt
låta rådet regera.

Det är utkastet till en herreregering, sådan
man velat hafva den både fore och efter denna
tid. Berättelsen kan ega någon sanning. Det kan hafva
varit erkebiskopens innersta tanke att åstadkomma en
sådan regering, ehuru omständigheterna icke nu voro
gynnande för denna tankes genomförande. Först och
främst kunde aldrig konung Christian gå in på slika
vilkor och för det andra voro erkebiskopen och hans
medhållare ej ännu nog starka att våga en strid med
denne konung. Den fördrifne konungen kunde dessutom
när som helst

återkomma, och fruktan härför var tillräcklig att göra
erkebiskopen och hans parti till danskvänner. Och
erkebiskopen dröjde så litet med affärdande af
sändebud till Christian, att redan denna omständighet
visar, det han ganska snart insett omöjligheten af
hvarje tanke på en herreregering.

De svenska sändebuden erbjödo konung Christian
Sveriges krona och bådo honom snart infinna sig i
Sverige med en stark här och flotta. Redan den 25
Mars skickade Christian med anledning häraf ett öppet
bref till Sverige, hvari han lofvar och försäkrar,
att, om han blefve vald till konung, ville han hålla
Sveriges lag, skydda allas undfångna privilegier,
upprätthålla unionen, till Sverige afstå Öland,
Borgholm och Elfsborg, samt låta Sveriges krona
behålla all den rätt till Gotland och Visborg, som
hon hade före sista kriget. Kort efter afsändandet
af detta bref följde ett nytt af den 3 April med
samma innehåll, blott underskrifvet och besegladt
af några flera danska herrar. Men erkebiskopen
dröjde ej länge i Stockholm. Så fort de nödvändigaste
åtgärderna der voro vidtagna, drog han nedåt landet
för att fullborda sin seger.

<poem>
Dernäst for erkebiskopen i Sveriges land
och bad alla gå sig till hand
och vann slott och gårdar,
hvarken ridderskap eller allmogen sparde.
</poem>

Den fördrifne konungens svenner, som samlat sig till
strid mot erkebiskopen, måste uppgifva sin plan,
ty deras skara minskades dag för dag, och de få som
återstodo måste följa med strömmen.

Ett enda slott gjorde erkebiskopen motstånd. Det var
Kalmar. Der satt den ädle och tappre Gustaf Carlsson
som slottshöfding, och han vägrade att öppna portarne
för den pockande prelaten.

Men hvad betydde motståndet af några få, af ett eller
annat slott, när erkebiskopen för öfrigt rönte idel
framgång! Han kunde utan oro lemna Kalmar och draga
uppåt Stockholm att möta sina danska vänner och den
blifvande konungen.

Under tiden hade Erik Axelsson verkat i Finland. Här
var den allmänna stämningen liksom i Sverige emot
hvarje förening med Danmark. Biskop i Åbo var då <i>Olof,</i>
en frände till den gamle, hederlige Magnus Tavast,
hos hvilken hans ungdomsår förflutit, och hvilken
bekostat hans vistande vid det berömda universitetet
i Paris, der han till och med skall hafva varit
rektor, innan han återkom till fäderneslandet. Då
den nittiofemårige biskop Magnus nedlade sitt
biskopsembete och drog sig tillbaka till Nådendals
kloster (der han dog 1452), blef Olof vald till hans
efterträdare. Biskop Olof var den vigtigaste mannen i
Finland. Invid honom stod domprosten i Åbo <i>Conrad</i> --
eller, som han vanligen kallas, <i>Kort -- Bitz,</i> en lärd
herre, liksom biskop Olof, men ännu ung och genom
utmärkta anlag en framtidsman. Af de verldslige
stormännen i Finland voro de båda lagmännen <i>Henrik
Bitz</i> till Vik, Söderfinne lagman, och <i>Henrik Claesson
Diekn,</i> lagman i

Norrfinne, de förnämste. Båda hörde till Finlands mest
framstående herreslägter, och båda hade de vid konung
Christofers kröning erhållit riddarslaget. Af dem
alla synes domprosten Kort varit den ende, som varit
något varmare tillgifven den danske kungen, ehuru
äfven de öfrige snart nog insågo omöjligheten att
bjuda de nya förhållandena spetsen.

Erik Axelsson, som redan 1450 efter Magnus Green
fick Åbo slott i förläning<footnote>
Han synes dock icke hafva innehaft det länge, ty
redan 1452 finner man den ofvannämnde Henrik Bitz
som slottshöfvidsman derstädes, ehuru äfven denne
blott för en kort tid.</footnote>, var omgifven af flera
svenska herrar ur rådet. De voro Eskil Isaksson
(Banér), Åke Jönsson (sannolikt Svarte Skåning),
Christer Bengtsson (Oxenstierna), erkebiskopens
broder, alla tre riddare och riksens råd i Sverige,
samt väpnaren Olof Drake, som var gift med Henrik
Bitz' dotter Birgitta. Men Erik Axelsson och de öfriga
svenska herrarnes arbete i Finland, att draga denna
landsdel från Carl, blef svårare än det erkebiskopen
hade att utföra i Sverige. Slotten höllos fortfarande
trofast af sina höfdingar konung Carl tillhanda,
och äfven de öfriga stormännen i Finland lyssnade med
synbar motvilja till de svenska utsändes tal. Några
finska herrar foro om våren öfver till Stockholm
och blefvo der af erkebiskopen på det vänligaste
mottagna och försedda med län. Det skedde med Erik
Axelssons goda vilja -- heter det -- och helt visst för
att bättre kunna stämma dem till medverkan i sakernas
nya ordning.

Den 16 Juni, om helga lekama dag, ankom till Åbo
svenska rådets bref om dagen för det blifvande
konungavalet, hvartill de finske herrarne
borde infinna sig i Stockholm. Den 23 Juni eller
midsommarsafton, »senast då klockan slår åtta före
middagen», skulle valet försiggå. Att komma till
Stockholm var tiden för knapp, och derför utsattes
i samråd med Erik Axelsson och de svenske herrarne,
hvilka just i de dagarne råkade komma till Åbo,
valet till midsommardagen den 24 Juni. Här i S:t
Gertruds gillestuga i Åbo valde Finnarne Christian
till konung, »att Sveriges rike måtte få sin slott,
land och rike igen utan allt för stort svärdslag och
mycket kristnamanna blods utgjutelser.

Men ännu i medlet af Juni innehades slotten i
Finland af konung Carls män. Ännu den 16 Juni talas
om belägringen af Åbo slott. Dock synes detta snart
hafva kommit i Erik Axelssons hand. Men i valbrefvet
klagas öfver fogdarnes hotelser från slotten. »Vi
frukta dagligen» -- heter det -- »för konung Carls
öfverväldigande makt, som vi till och med ofta hotas
med, och hans fogdar här uppå slotten hota oss med
hedningar och ryssar.» De bedja herrarne i Stockholm
härom undervisa konungen, på det han måtte tänka på
deras försvar.

Slotten gingo dock öfver, det ena efter det andra,
sist Wiborg. Detta starka slott, der konung Carl som
marsk så länge vistades och till hvars förskönande
och befästande han nedlagt så mycken omsorg

och så stora kostnader, belägrades af Erik
Axelsson. En eldpil, som sköts in i slottet och som
der antände höförrådet, nödgade besättningen att
gifva sig. Erik Axelsson, okunnig om hvad som under
tiden tilldragit sig i Sverige, kallade sig då ännu
riksföreståndare och utfärdade som sådan den 19 Juli
-- troligen här i Viborg -- ett frälsebref åt Henrik
Tavast för några gods i närheten af Åbo.

Erik Axelsson dröjde ännu en månad qvar
i Finland. Först i Oktober finna vi honom åter i
Stockholm.
</capter>

<chapter name="6. Konung Christian.">
<h2>6.

Konung Christian.</h2>

<b>Christian väljes till konung.</b>

Sådan som sakernas ställning i Sverige var, der man
ytterst motvilligt tänkte på att åter få en dansk
konung, och der från sjelfva Upsala yttranden af harm
hördes, under sådana förhållanden var det alldeles
nödvändigt att konung Christian snart måtte uppträda
i Sverige, och det med krigsmakt. Han dröjde icke
heller att infinna sig.

Så snart hafvet var fritt från is, kom Christian
till Stockholms skärgård med en stark flotta. Från
Djurhamn på södra kusten af Vindön utfärdade han ett
bref att lugna sinnena i Stockholm, hvilka, som vi
kunna förstå, voro i hög grad upprörda öfver hans
ankomst. Rykten gingo och troddes, att han kommit
för att mot de svenskes vilja göra sig till deras
konung. Men konungen skref, att »den, som sådant
honom tillade, gjorde honom orätt. Vi hafva kommit
hit, emedan vi fått säkra tidender, att konungen af
Polen varit hos konung Carl i Danzig och att denne
låtit utgå ett rykte, att han med Polens hjelp skulle
göra skada på Sverige. Han ville för den stora tro,
som han märkt att Sveriges inbyggare hade till honom,
och för den kärliga bebindelsen mellan rikena, nu
afvärja Sveriges skada och förderf. Gud skulle veta,
att hade icke konung Carl nödgat honom till krig
och hade icke de ärlige män, hvilka sökt skydd hos
honom, så högeligen bedt honom hjelpa dem in i deras
fädernesland igen, så hade han ej kommit. Han hade
aldrig velat, ville ej heller nu med härsköld vinna
Sveriges rike.»

Mycket folk var då samladt i Stockholm. Utom de många
herrarne, som voro ditkomna till konungavalet, var der
äfven »munkamot». Dermed menas ett provinsialmöte,
der en klosterordens gemensamma angelägenheter
afgjordes. Det var Dominikanerne eller Svartbröderne,
som nu hade ett sådant.

Mellan erkebiskopen i Stockholm och konungen i
Djurhamn gingo bud fram och tillbaka, och, när den
senare erhållit från erkebiskopen önskligt svar,
flyttade han sig närmare Stockholm till Kungshamn
vid inloppet till sundet mellan Vermdön och
fastlandet. Härifrån


utfärdade han dagen fore midsommarafton, den 22 Juni, en
tredje försäkring till Sveriges inbyggare. »Om Gud
så fogar», säger konungen, »att Sveriges innebyggare
vilja kora och anamma oss till herre och konung,
skola vi obrottsligen hålla de artiklar, som vi nu
senast i Köpenhamn beseglade, och dem, som gjorda
äro om bebindelsen rikena emellan, med undantag af
dem i Halmstad 1450, som vi med kraft af detta bref
döda och tillintetgöra.»

Vidare lofvar han att hvarken genom köp eller pant
draga något frälsegods under kronan, »förty dermed
förnedras ridderskapet och frälset och förminskas
rikets tjenst, och är deraf tillförene upprest stor
ovilja och tvedrägt mellan herskapet, ridderskapet och
frälset.» Om slott och län skulle han icke förfoga
annat än med rådets samtycke och aldrig bortpanta
något slott eller län, utan att å hufvudsumman
afdroges den årliga afkastningen af länet. Några
olagliga skatter skulle icke komma i fråga, och
rörande Gotland och tullen i Bohus skulle han derom
afgöra med rådet omedelbart efter sedan han blifvit
krönt.

På utsatt dag, den 23 Juni klockan 8 om morgonen,
samlades herrarne för att förrätta valet. Huru det
skulle utfalla, visste man förut. »Man hastade
med allt» -- skrifver Ericus Olai -- »man beseglar,
man uttalar löften, och man svär, allt innan det
ännu är uttaladt.» Ericus Olai, som var magister och
professor samt under Jöns Bengtsson vunnit inträde
i Upsala domkapitel, var sålunda samtida med de
här skildrade händelserna och kände personligen de
vigtigare männen, som deruti deltogo, och i första
rummet sitt kapitels och svenska kyrkans öfverhufvud.
Det länder honom såsom historieskrifvare till heder,
att han icke låter förleda sig hvarken till bitterhet
mot den ene eller till blindhet för den andre af de
två män, hvilka inom Sverige stått och stodo mot
hvarandra, den fördrifne konungen och erkebiskop
Jöns. Till följd häraf förtjena hans yttranden
mycken uppmärksamhet. Det är han, som låter oss veta,
att erkebiskopen, ännu medan han lefde, inom sjelfva
Upsala var illa ansedd för hvad han gjort och kallades
förrädare. Om konung Christian säger han med ett visst
hån: »Hvilka artiklar kunde väl uppställas, som icke
han lofvade att hålla, blott för att bli konung?»

Så fort valet var försiggånget, sändes bud
till konungen, hvilken genast infann sig
i Stockholm. »Han infördes med jubel», säger
Ericus Olai, och rimkrönikan talar om en högtidlig
procession af munkar, prester och riddare med sång
och musik och kors och fanor samt en mängd allmoge
och förnäma fruar, hvilka sågo på ståten. Konungen
fördes upp på slottet, hvilket öfverlemnades
åt honom af erkebiskopen. Den storväxte konungen,
i detta afseende så olik den förre utländingen, som
också i högtidlig procession leddes upp på slottet,
borde göra ett fördelaktigt intryck på folket. Det
var dock olika. Somliga logo och somliga fälde tårar,
somliga prisade högt hvad som var gjordt, andra sade,
»att man finge väl framdeles spörja, huru det ginge».


Omedelbart efter sitt val red konung Christian till
Upsala och till Morasten, der han hyllades, hvarpå
han kröntes i Upsala domkyrka den 29 Juni.

Nu följde en mängd handlingar, hvarigenom den nyblifne
konungen sökte stärka sitt välde och tillfredsställa
sina anhängare. Han bekräftade högtidligen kyrkans
och de andliges privilegier, och kloster och kyrkor
ihågkommos med rikliga gåfvor. Han förklarade
erkebiskopen qvitt och fri från allt tilltal för
hvad han uppburit af kronans medel »från den tid han
begynte sätta sig emot konung Carl och till dess vi
korade och krönade blefvo till herre och konung i
Sverige». Erkebiskopen erhåller vidare bekräftelse
på sina län, och Almarstäks slott får han befästa på
kronans bekostnad.

Thure Thuresson (Bielke), den återkomne förrädaren,
blef af sin nye konung förordnad till marsk och erhöll
Stockholms slott. Erik Axelsson, riksföreståndaren,
fick Viborgs slott och län och blef konungens
hofmästare, ett embete, som ungefär motsvarade
drotsens. Efter återkomsten från Finland utfärdade
han ett bref från Stockholm, hvari han å konungens
vägnar befalte slottsfogden på Åbo, Claus Kurck,
att öfverlemna detta slott åt Christer Bengtsson
(Oxenstierna). De öfriga af partiet ihågkommos likaså
med betydliga förläningar.

Äfven till motpartiet sträcktes den konungsliga
nådens duk. Redan riksföreståndarne funno det
angeläget att förbinda sig de mer framstående, och
konungen fortsatte i samma riktning. Erik Eriksson
(Gyllenstierna), konung Carls måg, gick likaledes
öfver till Christian, dock sedan han först af
svärfadern blifvit frisagd från den trohetsed, han
svurit honom. Det skedde år 1459. »Vi hafva gifvit
herr Erik Eriksson, som vår dotter eger» -- skrifver
Carl från Danzig -- »fri och lös från de löften och
eder, som han oss lofvat och svurit hafver, så att han
må derför fri och oskyldig vara och blifva ... och
tjena hvem honom lyster, och vi tacka honom, att han
sig med ära från oss skilt hafver» -- ett tillägg,
som må lända herr Erik till ära. Äfven Carls svåger,
Gustaf Carlsson, fann sig tvungen att rätta sig efter
de nya förhållandena och erkänna sin förre fiende
för herre och konung.

Sverige hade sålunda nu åter fått samma konung som
Danmark och Norge, och det kunde återigen blifva
fråga om verkliggörandet af Margaretas stora tanke
att förena de tre rikena. Efter så många strider och
så mycken blodsutgjutelse för Sveriges skuld emot
Danmark var det dock förenadt med större svårigheter
nu än under de förra tiderna att åstadkomma en sådan
förening. Det gick godt för sig med det undertryckta
partiet bland de store, hvilket sökte sig luft genom
att få riket under Danmarks konung. Men folket,
allmogen, lät sig ej på längden förvillas, och kraft
och mod fans hos denna allmoge, och aldrig saknades
i Sverige duglige män att sätta sig i spetsen för
densamma, uttala dess vilja och med vapen i hand
krossa hvarje försök att göra vårt land till en dansk
provins. Och detta ville de danske konungarne från
och med Christian. Han var den

förste unionskonungen, som hade en manlig arfving. Men
denne son var Danmarks son, Christians konungaätt
blef en dansk konungaätt, som ur dansk synpunkt
sökte förstora sitt välde, och i samma mån detta
sträfvande blef klart, i samma mån stegrades de
svenskes motstånd.

Emellertid är det klart, att Christian skulle söka på
allt sätt försäkra sig om det nyss vunna Sverige, och
intet lämpade sig dertill bättre än den gamla »kära
bebindelsen mellan rikena». Detta var utgångspunkten,
ehuru det blott var ett vackert namn för en olidlig
sak.

Efter återkomsten till Stockholm utfärdade konung
Christian tillsammans med rådet den 16 Juli 1457 ett
bref, som skulle tjena att stadfästa och bekräfta den
gamla föreningen. »Alla de goda, gamla bebindelser,
som mellan Sveriges, Danmarks och Norges riken
gjorde voro, skulle hållas i alla deras artiklar,
såsom derpå gjorda bebindelsebref utvisade.»

I samma anda fattades ett nytt beslut på ett möte i
Skara i Januari 1458. Dit samlades stormän från alla
tre rikena. Konung Christian red då sin eriksgata,
så att han hade tillfälle att på nära håll med
herremän och allmoge i landskaperna verka för sin
sak. Det var nu fråga om ingenting mer eller mindre
än att välja Christians treårige son till faderns
efterträdare. Detta hade redan skett i Norge och
Danmark. Nu skedde det äfven i Sverige. Den treårige
junker <i>Hans,</i> så hette Christians son, blef den
21 Januari i Skara enhälligt vald till sin faders
efterträdare. Valet tillträddes sedermera af en mängd
svenska herrar och flera stadsmenigheter.

Att det likväl icke mottogs med blida sinnen af dem,
som tänkte mera svenskt än de nu i Skara maktegande,
är alldeles klart. Man började också snart tala om,
att äfven detta var erkebiskopens tillställning,
och detta tal var så besvärande för vederbörande,
att konungen ett par år derefter fann sig föranlåten
offentligt förklara det gängse ryktet för ogrundadt
och att upphofsmannen till detsamma skulle anses för
förrädare.

Huruvida denna kungliga förklaring var tillräcklig
för att lugna det erkebiskopliga sinnet, veta vi
icke, men säkert är, att hvarken den eller det
absolutionsbref för allt hvad han brutit mot konung
Carl, hvilket han erhöll från påfven om hösten 1457,
på minsta vis kunnat rentvå hans minne från de mörka
fläckar, hvilka vidlåda det.

Detta bref från påfven, som är dateradt den 19
Oktober 1457, innehåller dessutom något, som är
att märka. Erkebiskopen kallas här: »Sveriges
primas». Huru detta ord inkommit i det påfliga
brefvet, vet man icke, men den som icke försummade
att begagna sig deraf var erkebiskop Jöns. Han kallar
sig derefter ständigt ej blott den svenska kyrkans,
utan »Sveriges primas eller furste». Detta senare
var något enklare, men vida mer betydande. Dermed
kan man också anse den gamla striden om primatet med
erkebiskopen i Lund som slutad. Om några påståenden
från den lundensiske prelaten får man ej höra talas,
äfven om man får se det erkebiskopliga korset bäras
framför honom inom svenskt område.


Till påfven skref äfven konung Christian strax efter
sedan han blifvit konung i Sverige. På ett skrytsamt
sätt omtalar han här, huru han genast kommit i
besittning af riket på ett enda slott när (Viborg),
men att detta efter tre dagars belägring och med stor
manspillan för fienden fallit i hans händer. Brefvet
är äfven fullt af de bittraste tillmälen mot Carl.

Men ej nog dermed. Den landsflyktige konungen
stämdes att till pingsten 1458 infinna sig i
sin lycklige medtäflares hof och stå till rätta
inför honom och Sveriges råd. Stämningen, hvilken
förkunnades på rådhusen i Stockholm, Lybeck, Wismar,
Rostock och Stralsund med flera städer, träffade
konung Carl i Danzig. Så väl detta som de i hög
grad märkliga tilldragelser, hvilka nu timade i det
tyska ordenslandet, och hvari äfven unionskonungen
invecklades, föranleder oss att kasta en något
närmare blick åt denna kant af Östersjön.

<b>Den landsflyktige konungen.</b>

Det rådde mycken oro i det gamla ordenslandet, när
konung Carl med sitt följe af tvåhundra man ankrade på
Danzigs redd. Nästan alla städer och slott i Preussen
hade underkastat sig konungen i Polen. Upproret, som
föranleddes af ordens olidliga förtryck, hade börjat
år 1454. Konungen i Polen, som hette <i>Casimir,</i> dröjde
icke att begagna sig af dessa förhållanden och antog
sig gerna de förtryckta städernas sak. Högmästaren
sjelf inneslöts och belägrades i Marienburg, en
stad vid Weichselns östra mynningsarm Nogat, som var
ordenshögmästarens residens allt sedan landets första
eröfring af den tyska riddareorden.

Till följd häraf började orden se sig om efter
bundsförvandter, och den vände sig till konungen
af Danmark, Christian. För honom var saken af mera
vigt, än man vid första ögonkastet ville tro. Tyska
orden var på denna sidan om Östersjön det svenska
väldets närmaste granne. På andra sidan finska viken
låg Finland, och ett fast förbund med orden borde
derför blifva af mycken nytta i det krig med Sverige,
som då pågick. Äfven som unionskonung eller såsom
herskare öfver Nordens trenne riken borde Christian
hafva stor fördel af ett förbund med orden, emedan
ett sådant borde framför allt betrygga de förenade
rikena emot Ryssland. Af den anledningen var det
väl också, som den föregående unionskonungen afslöt
sitt förbund med Svärdsorden. Efter hans död tystnade
saken af, tills städernas uppror förmådde riddarne
att förnya underhandlingarna med Danmark. De läto sin
begäran om hjelp åtföljas af föreställning om de forna
förhållanden, hvari Danmark stått till deras land. Men
äfven konung Carl i Sverige var icke främmande för
hvad som tilldrog sig på andra sidan Östersjön. När
ryktet förmälde om underhandlingarna, som pågingo
mellan orden och hans fiender, skref han ett bref
till magistraten i Reval med uppmaning att staden
skulle motsätta sig konung Christians afsigter, och
hotade med krig, om det minsta stycke land afträddes
till Christian.


Något sådant synes också hafva varit i fråga,
nämligen just det nordvestra Estland eller Harrien
jemte staden Reval och år 1455 antog äfven Christian
titeln: »Hertig af Estland». År 1456 slöts derefter
ett formligt förbund med tyska orden, som förband
sig att genast utbetala 1,000 mark lödigt silfver
samt sedermera årligen under 5 år 200 mark lödigt
silfver och 1,000 ungerska gyllen mot det att konungen
hjelpte orden mot de upproriska städerna, och så
förklarade Christian krig mot konungen i Polen och
staden Danzig.

Så stodo sakerna, då Carl ankom till Danzig. Vi kunna
lätt finna, att den rike konungens ankomst icke skulle
vara ovälkommen hvarken för staden eller för konung
Casimir. Och det goda förhållandet fortfor under alla
de år, konung Carl vistades här. Ömsesidig aktning
och vänskap rådde mellan konungarna. Casimir kallar
städse Carl sin »synnerligen gode vän och allerkäraste
broder», och Danzigerrådet tilltalar honom alltid
med mycken vördnad, hvarom de ännu i behåll varande
brefven nogsamt bära vittnesbörd.

Staden Danzig erhöll af Carl till låns 15,000
preussiska mark<footnote>
På en mark lödigt silfver gick 7 preussiska mark.</footnote>
och lemnade som pant för summan
slottet och staden Puskiervig, som ligger strax
nordvest om Danzig med en vik af Östersjön emellan<footnote>
Staden heter nu Putztg och viken Putzigervik.</footnote>.
Det var i Juli 1457 som Carl erhöll detta slott
med åtföljande län, och i påföljande månad fick han
slottet Lauenburg i nordöstra Pomern. På slottet
Puskiervig framlefde Carl sedan de följande åren
ända till 1460. Han var här omgifven af svenskar och
slottet hade svensk besättning. Hans hof var lysande
och man sysselsatte sig der äfven med sådana saker,
som kunna få namn af skön konst och vitterlek, allt
efter tidens skick och lynne.

Men konung Christian skämtade med sina vänner om Carl
och hans män på Puskiervig, liknande dem vid konung
»Artus och hans hof». Fulla af bitterhet voro också de
bref, som Christian vexlade med Carl. Denne klagar,
att Christian begagnat sig af »många osanna och onda
skällsord». Men Carl å sin sida sparade icke heller
på beskyllningar.

Det var ifrån Danzig, således innan han ännu erhållit
slottet Puskiervig, som Carl skref det bref, hvarur
vi här ofvan tagit ett och annat yttrande. Anledningen
till detta bref, som Carl utfärdade i slutet af April,
var ett föregående af konung Christian och rådet
i Sverige till en mängd städer och furstar, hvilka
uppmanades taga i beslag allt hvad den landsflyktige
konungen kunde ega på främmande ort, emedan -- påstodo
de -- Carl användt kronans inkomster för egna behof
och derigenom förverkat sin enskilda egendom. Vi må
ur samma bref anföra hvad som rorer konung Christians
här nämnda uppfordran att belägga Carls egendom med
qvarstad.

»Eftersom de skrifva, att vi hafva bortfört
riksens skatt och

begära, att våra medel och egendom skall hos eder<footnote>
Innevånarne i den stad, dit brefvet skulle
skickas. Konungen sände nemligen lika lydande bref
till alla städerna.</footnote> och
i andra städer hindradt och bysatt blifvit etc. -- Man
har väl känt oss uti ära och tro; förr än vi konung
blefvo, att vi då voro en af de rikaste riddare,
som den tiden och än vidare var i riket, så hafva vi
ock ännu af Guds nåd våra egna gods, som en god summa
penningar och gods årligen ränta, så att icke allt
hvad vi ega af kronans räntor härflyter; och om det
änskönt vore af kronans ränta, så hoppas vi, att de
derför icke hafva något på oss att säga eller klaga,
<i>ty kronan hörer Gud och oss till,</i> och hvad vi ega,
det hafva vi ärligen och redeligen bekommit, så att vi
ingen hans egendom beröfvat, afborgat eller med någon
oredlighet afhändt hafva. Den som här rätt märka vill,
kan väl pröfva och erkänna, att efter så svåra krig,
som vi utstått och fört hafva, dertill med slott
och fästen i riket så kostsammeligen förbättrat,
så hafva vi af kronans räntor icke mycket öfrigt;
äro ej heller således af riket utdragen, att vi tänke
det så slätt att öfvergifva etc.»

Konungen yttrar derefter den önskan, att städerna
ville förmå hans fiender -- af hvilka han namngifver
erkebiskopen, Erik Nipertz, Fader Ulfsson, Magnus
Bengtsson, Erik Nilsson och Nils Christersson
-- att förfoga sig till Danzig och der tilltala honom
inför »hans allrakäraste herre och broder»,
konungen i Polen eller hans råd och de ärevördige
herrar prelater, herr Nils i Linköping, herr Olof i
Åbo, herr Lars i Vexiö samt herr Birger
Trolle, herr Henrik Bille och herr Henrik
Nilsson. »Hade vi så illa, oärligen och
vrångeligen regerat och handlat, som de skrifvit och
förmält hafva» -- så slutar konungen sitt bref -- »så
vore det orätt af Gud oss här tåla och att vi här i
verlden skulle få lefva. -- Men den oära, som de
på oss bedrifvit hafva, är mest skedd för våra
penningar, klenodier, sköna hästar och andra
kosteliga håfvor, som de sins emellan vilja dela,
det de endels gjorde åtta dagar förr än vi finge veta,
att de oss så argt mente.»

Naturligtvis blef ingen rättegång af. Men tiden gick
och på sommaren blef Christian Sveriges konung och
stämde i sin ordning Carl till rätta inför svenska
rådet. Han hade -- så hette det i anklagelsen
-- dels genom stämplingar, dels med våld påsatt
sig Sveriges krona och derigenom brutit unionen
och föranledt krig de förenade rikena emellan;
han hade vidare förhindrat drottning Dorothea
från att åtnjuta sin morgongåfva i Sverige, han hade
orättvist riktat sig på undesåtarnes bekostnad,
ingripit i kyrkans rättigheter, tillegnat sig hennes
och klostrets egendom, inträngt i Norge o. s. v.

Carl efterkom lika litet denna stämning som de
brottslige svenske herrarne hans. Men då nedsattes en
domstol, bestående af biskoparne Bengt i Skara och
Sigge i Strengnäs, Olof i Vesterås och Lars i Vexiö
samt 17 verldslige rådsherrar, alla motståndare till
Carl, och desse dömde ifrån honom allt hans arfve-,
köpe- och pantegods och tillerkände det konung
Christian. Domarena säga, ätt de haft Gud och Guds
rättvisa för

ögonen, att de åkallat Guds namn samt att de ej så
strängeligen som vederborde gått till väga. Må
hända ansågo de sig gått för långt i eftergifvenhet,
då de från det förverkade godset undantogo det,
hvartill Carls döttrar hade rätt på mödernesidan. Men
påminna vi oss, att detta till en del utgjordes af
Bielkegods, och att numera Erik Eriksson tillhörde
konung Christians parti, så får man väl i dessa
omständigheter söka egentliga orsaken till den visade
billigheten. Vi återkomma till detta.

Det är naturligt, att fiendskapen mellan Christian
och Casimir i Polen äfvensom med Danzig och städerna
skulle ökas, sedan Carl fått en tillflykt i sistnämnda
stad och sedan han fått de ofvannämnda slotten. Det
krig, som Christian förklarade, inskränkte sig
egentligen till borttagande af skepp och gods
tillhörande Danzig, och blef utan något inflytande på
det, som fördes mellan Polen och orden. Icke heller
förändrades genom detsamma på minsta sätt konung
Carls ställning.

Man kom snart nog till underhandlingar om stillestånd
och fred. Ett möte derom hölls i Stockholm 1458, der
äfven konung Christians morbroder, hertig Adolf af
Sleswig, var närvarande. Dessa fredsunderhandlingar
strandade dock på Christians uttryckliga fordran,
att äfven den tyska orden skulle inbegripas i
freden. Danzigs fullmäktige kunde icke gå in härpå,
och de förebrådde konungen att hafva börjat kriget
mot Casimir i Polen utan krigsförklaring. Christian
skulle dervid hafva sprungit upp från sin stol och
utropat: »Har jag så icke förkunnat eder krig, så gör
jag det nu, tills I åter hafven antagit korsriddarne
till edra herrar!» Danzigs borgmästare, Niederhoff,
svarade dervid konungen lika bestämdt: »I skolen
aldrig upplefva den dag, då vi åter underkasta
oss orden!» -- Icke dess mindre upptogos de härigenom
afbrutna underhandlingarna å nyo under de följande
åren, och, ehuru Christian fortfarande klagade
öfver det skydd Carl åtnjöt af Casimir och Danzig,
afstannade dock kriget alldeles. Äfven Polen och tyska
orden slöt fred i Thorn 1466. Orden var så godt som
tillintetgjord. Hela det så kallade Vest-Preussen
afträddes till Polen, och Ost-Preussen tog orden
som län af Polens konung. Efter denna tid började
Vest-Preussen att kallas <i>polska Preussen.</i>

<b>Konung Christian och utlandet.</b>

Konung Carls flykt till Danzig förde oss in på
utlandets historia. Vi må fortsätta densamma och
öfverblicka de närmaste af unionens grannar. Vi följa
stranden af Östersjön och komma då först till <i>Pomern</i>
och <i>Meklenburg,</i> länder, hvilka på denna tid voro af
lika litet inflytande på Nordens öden, som detta i
de föregående tiderna varit stort och betydande.

Vigtigare äro <i>Holstein</i> och <i>Sleswig.</i> Vi veta, att
hertig Adolf regerade öfver dessa länder. Han var
konung Christians morbroder, och mellan dem rådde
det allra bästa förhållande. Hertigen var

systersonens förtroligaste vän och trognaste rådgifvare
och åtnjöt allmän aktning; af sina undersåtar var
han högeligen älskad. Denne furste dog barnlös i
December 1459, och, emedan Christian och hans bröder,
Moritz och Gerhard, voro den dödes närmaste arfvingar,
så öppnades nu utsigten för unionskonungen att på
fredlig väg utvidga sitt välde med dessa länder,
hvilka kostat hans företrädare, konung Erik, så många
års ansträngningar och strider, utan att likväl det
ringaste vans.

Men tvistigheter uppstodo snart, hvilka hotade att
uppskjuta frågans afgörande. Utom den aflidne
hertigens tvänne systersöner fans ännu en,
som uppträdde med anspråk på arfvet. Det var en
grefve Otto af Schaumburg-Pinneberg. En del af
ständerna i Sleswig och Holstein voro godt stämda
för den sistnämnde, och saken måste afgöras genom
underhandlingar. Dessa fördes dock under konungens
egna ögon. Christian vistades nemligen hela året 1460
i denna del af sina riken, och vid sin sida hade han
en pålitlig och verksam man i sin danske marsk Claus
Rönnow. Denne med den sleswigska adeln dref det så
vidt, att Christian på ett möte i Ribe blef vald till
»hertig af Sleswig och grefve af Holstein». Christian
företog omedelbart derpå en hyllningsresa genom de
båda länderna, mottog alla slotten och lät hylla sig
af folket.

Denna utgång af saken var alldeles oväntad för grefve
Otto. Utan tvifvel hade han också större rättigheter
åtminstone till det ena af de båda länderna, Holstein,
än Christian. Holstein var nemligen ett tyskt län
och qvinnorna egde der ingen arfsrätt. Annorlunda
var det med Sleswig. Det var en del af det danska
riket, och kunde nu, då den regerande ätten var
utslocknad, utan all fråga indragas till Danmark
igen af Danmarks konung. Christian hade dock sjelf
härutinnan bundit händerna på sig. Han hade nemligen,
innan han blef konung, skriftligen förbundit sig att
aldrig återförena Sleswig med Danmark. Det var derför
som han tog Sleswig såsom hertig och Holstein såsom
grefve. Nu var frågan emellertid först att ställa
den rättmätige länsarfvingen till Holstein tillfreds
och så konungens båda bröder Moritz och Gerhard.

Grefve Otto, som å sin sida snart nog insåg, sedan den
första hettan gått öfver, att han icke med makt kunde
vinna något mot Christian, lät förmå sig att sälja
sina rättigheter mot en summa af 53,000 rhenska gyllen<footnote>
Enligt andra 43,000.</footnote>,
hvilka utbetaltes till honom i fyra terminer. På
sådana vilkor afstodo också konungens bröder från
sina rättigheter. De erhöllo hvardera 40,000 gyllen.

Sålunda var då Sleswig återförenadt med Danmark, så
att det egde samma herskare som detta. Men just detta
gjorde att återföreningen endast var skenbar. Konungen
i Danmark såsom Sleswigs hertig utfärdade nemligen
en statshandling, som åter skilde Sleswig från det
öfriga riket. Det var <i>Christian I:s kapitulation,</i> och
den är allt för vigtig för vårt nabofolks historia,
att vi icke skulle känna

hufvudpunkterna i densamma. »Holstein och Sleswig,
hvilka länder af fri vilja och utan afseende på
Christans värdighet som konung af Danmark hade valt
honom till sin hertig och grefve, skulle för evig
tid blifva odelta tillsammans. Efter Christians död
skulle de fritt välja en efterträdare bland hans barn,
och om han efterlemnade blott en son, som var konung
i Danmark, eller om han doge barnlös, skulle de ega
fritt val bland hans rätta arfvingar. Konungen fick
icke begynna krig, icke pålägga skatter utan samtycke
af ständerna (riddare, prelater och fullmäktige från
städerna). En landtdag skulle årligen hållas i Sleswig
och Holstein, och der skulle tillsättas en marsk och
en drots, men så väl dessa som alla höga embetsmän
skulle vara af landets infödda adel och icke kunna
afsättas utan rådets samtycke. Hvarje prelat och
riddare skulle ega fullkomlig tullfrihet för alla
varor, som han sjelf brukade.»

Innan vi lemna Östersjön, hafva vi der ännu en makt,
som fortfarande utöfvade mycket inflytande på de
nordiska länderna. Det var <i>hansestäderna</i> med <i>Lybeck</i> i
spetsen. Vi veta af det föregående, att förhållandet
mellan hansestäderna och unionskonungarna icke varit
godt, och det var detsamma på Christians tid. Han
vågade väl icke uppenbart bryta med dem, och en mera
vidtomfattande förening mot Lybeck, som han säges
hafva haft i sinnet 1462, blef om intet; men han
sökte liksom Erik och Christofer inskränka deras
handel. Han ingick handelsförbindelser med flera
främmande stater, med England, Skotland, Frankrike,
Burgund och Nederländerna.

Men detta oaktadt förblef dock förhållandet till de
mäktiga hansestäderna i allmänhet sådant det varit
förut, och deras inflytande förstorades genom de
politiska tilldragelserna, då deras bistånd ofta
söktes, aldrig föraktades.

I det stora <i>tyska riket</i> hade den luxemburgska
kejsarätten utslocknat med konung Eriks samtida,
kejsar Sigismund, år 1437. Han efterträddes af sin
måg, en furste af det habsburgska huset, och sedan
den tiden bibehölls kejsarvärdigheten inom denna
ätt. Denne Sigismunds måg -- han hette <i>Albrekt</i> --
dog dock efter ett par år, och efterträddes af sin
syssling Fredrik, som deremot innehade kejsarkronan
i 53 år, från 1440 till 1493, och sålunda var samtida
med både Christofer, Carl Knutsson och Christian.

På gränsen mellan Tyskland och Frankrike hade
ett franskt furstehus, <i>det burgundiska,</i> samlat
under sig vidsträckta länder, till hvilka äfven
hörde de för Nordens historia ingalunda främmande
<i>Nederländerna.</i> Vid denna tid var <i>Filip den gode</i>
regerande hertig öfver dessa länder allt sedan
1419. Vi känna honom från det föregående, då en
svensk biskop, Nils Ragvaldsson, skickades från
Baslermötet att bilägga tvistigheterna mellan honom
och hans länsherre, konungen af Frankrike. Med samme
hertig stod äfven den landsflyktige Carl från Sverige
i beröring. Staden Danzig sökte med Carls tillhjelp
åvägabringa en förening med hertigen och Frankrike
emot konung Christian. Filip

dog 1467, och efterträddes af sin son <i>Carl den
djerfve,</i> som regerade mellan åren 1467 och 1477, och
sålunda också var samtida med såväl kejsar Fredrik
som konungarne Christian och Carl. Med denne hertigs
död upplöser sig detta burgundiska land och skiftas
mellan Frankrike och huset Habsburg.

Såsom bevis på de burgundiska hertigarnes rikedom må
vi nämna, att, då konung Christian en gång (år 1475)
besökte hertig Carl, mottog denne honom, iklädd en
praktfull, perlstickad mantel, som värderades till
100,000 rhenska gyllen, och kransen på hans hjelm
var värd lika mycket.

Gent emot Nederländerna låg det land, hvarifrån
den nordiska unionen erhöll sin första drottning --
<i>England.</i> Äfven Christian stod i beröring med detta
land och skriftvexlade med dess konung. England
var allt fortfarande sönderslitet af inre strider
mellan de båda »Rosorna». Af någon synnerlig vigt
för Skandinavien kunde således icke beröringen med
detta rike blifva.

Med <i>Skotland</i> deremot höll Christian på att komma
i krig. Den konung, som nu regerade der, hette
Jakob. Han egde, som vi veta, under sitt välde länder,
som tillhörde Norge, och för hvilka han borde betala
skatt till Norges konung. Det var öarna, som lågo
omkring nordöstra kusten af hans rike, Orkneyöarna
och Shetlandsöarna. Skatten för dessa öar innehölls af
konung Jakob, och från underhandlingar gick man till
hotelser. Konungen af Frankrike uppträdde och medlade
fred. Man öfverenskom år 1460, att konung Jakobs son,
som då blott var sju år gammal, men som snart sjelf
blef konung, skulle gifta sig med Christians då blott
treåriga dotter <i>Margareta.</i>

Detta giftermål gick också sedermera -- det var år
1469 -- i fullbordan, men då Christian icke såg sig
i stånd att kunna betala mer än en obetydlig del
af den utlofvade hemgiften, som var bestämd till
60,000 gyllen, måste han finna sig uti att afstå
från den årliga afgiften och pantsätta de nämnda
öarna. De skildes derigenom från Norge och det för
alltid. Ty till en början kunde man ej tänka på deras
återlösande, och när så skulden blifvit föråldrad,
ville ej Skotland tillåta pantens lösande.

Af det här anförda kunna vi finna ej blott att
Christian behöfde mycket penningar, men äfven att
hans behof voro större än hans tillgångar. Han var
också ständigt i penningeförlägenhet. Men det oaktadt
kunde han ösa ut stora penningesummor på skenbart
onyttiga företag. En Romresa, som han företog 1474,
kostade 25,000 gyllen och en annan resa till Cöln
det följande året 15,000.

På resan till Rom mottogs konungen af alla furstar,
genom hvilkas länder färden gick, äfven af kejsar
Fredrik, med all vänlighet och uppmärksamhet, och
konungen prisades högt för sin stora gifmildhet och
godhet. Kejsaren gaf honom också ett diplom, hvari
han förenade Ditmarsken med Holstein och Stormarn,
samt upphöjde det hela till ett ärftligt hertigdöme åt
konungen.


När konungen så kommit ned i Italien och nalkades Rom,
sände påfven sina kardinaler honom till mötes för
att visa, huru ärad den nordiske konungen var. Hade
Christian blott kunnat tala latin, så hade allt varit
förträffligt, men det kunde han icke. Det väckte
mycken förundran i Rom och vid påfvens hof, att en så
mäktig konung kunde vara okunnig i latinet. Emellertid
stördes icke deraf det goda förhållandet. Konungen
gaf påfven stora skänker och mottog sådana af
honom tillbaka. Konungens skänker bestodo i sådant,
som var sällsynt i Rom, såsom sill, bergfisk och
dyrbara pelsverk, bland annat hermelin; påfven gaf
konungen vigda dukar, en gyllene staf och en bit
af det heliga korset samt en vigd guldros. Dessutom
berättas det, att konungen kysste påfvens toffel och
höll vattenfatet, medan han tvättade sina händer,
samt stod med obetäckt hufvud och förblef stående,
tills kardinalerne hade satt sig.

För öfrigt var förhållandet mellan påfven och
unionskonungen det bästa. Vi hafva sett bref vexlas
mellan dem. Sådant skedde ofta, och Christian är
dervid mån om att framställa sig såsom konung öfver
ett betydande välde. I förhållande till Carl var
påfven på Christians sida. Dock hotades äfven han en
gång med bannstrålen. Det var, när händelserna fogade
sig så, att Christian och Sveriges erkebiskop stodo
som fiender mot hvarandra, hvarom vi snart komma att
tala.

Fyra påfvar -- <i>Nicolaus V, Calixtus III, Pius II</i> och
<i>Paulus II</i> -- följde tätt på hvarandra från år 1447
till år 1471 och voro sålunda samtida med Christofer,
Carl och Christian.

<b>"Den bottenlösa pungen".</b>

Vi vilja nu se, huru konung Christian gick till väga
för att förskaffa sig de stora penningesummor, hvilka
han behöfde. Detta för oss åter till vårt eget land,
icke derför som skulle Danmark och Norge undsluppit
tungan af penningars anskaffande, men derför att hvad
som i detta ändamål företogs i vårt land förde med
sig helt oväntade följder för Christian sjelf.

För sådana penningebehof som hans var förvärfvandet
af konung Carls arfve-, köpe- och pantegods, huru
betydliga dessa än voro, en obetydlighet. Åtskilliga
af dessa sålde han åt sin marsk Thure Thuresson
(Bielke) 1461<footnote>
De lågo förnämligast i Vestmanland. De voro:
<table>
<td>1<td>gård<td>i <td><i>Mölntorp</i>,<td>som räntade <td r>1<td>pund kor och 1<td>mark<td 4> pgr.
<td>1<td>qvarn<td>i<td c> d:o <td c> d:o <td r>14<td>tunnor mjöl och 1 <td c> » <td c> » <td 3>och ett godt svin.
<td>1<td c> » <td>i<td c> d:o <td c> d:o <td r>6<td 6>tunnor mjöl 12 spann korn och 6 öre pgr.
<td>1<td>gård<td>i<td><i>Rossna</i>,<td c> d:o <td r>18<td 6>spann korn och 7 öre pgr.
<td>1<td c>»<td>i<td c> d:o <td c> d:o <td r>2<td 6>pund korn och 7 öre pgr.
<td>1<td c>»<td>i<td c> d:o <td c> d:o <td r>14<td 6>spann korn, 2pgr och 16 örtugar.
<td>2<td>gårdar<td>i<td><i>Åby</i>,<td>af hvilka räntade<td r>3<td c>pund<td>korn<td> och <td>1<td>mark<td>pgr.
<td>3<td c>»<td>i<td><i>Öfvernäs,</i><td c> d:o <td r>3<td c>»<td c>»<td c>»<td>1<td c>»<td c>»
<td>1<td>gård<td>i<td><i>Utnäs,</i><td c>som räntade<td r>5<td c>tunnor<td>korn<td>och<td 3>12 öre pgr.
<td>1<td c>»<td>i<td><i>Huskasta,</i><td> jemte 1 markland jord,<td r>4<td c>»<td c>»<td c>»<td 3>1/2 mark pgr.
</table>

Namnen Mölntorp, Öfvernäs och Utnäs finnas ännu i <i>Säby</i>
socken.

Samma år förlänades Magnus Gren med tvänne
andra af konung Carls gods, hvilka lågo i Svistad.</footnote>
för 700 stockholmska mark. Dessutom

försökte Christian hjelpa sig med lån, men det förslog
lika litet. Äfven medlet af en reduktion tillgreps
af Christian. Det skedde redan år 1458, och beslutet
derom fattades samma dag, som domen föll öfver den
landsflyktige konungen, eller måndagen näst efter
helga trefaldighets söndag, således den 29 Maj. Vi
meddela hufvudinnehållet af rådets bref.

»Vi Jöns med Guds nåde erkebiskop i Upsala och
Sveriges furste, Bengt, Sigge, Olof, Lars med
samma nåde biskopar, Erik Axelsson, högboren herres
konung Christians hofmästare i Sverige, Bo Stensson,
Erengisle Nilsson, Magnus Gren, Gustaf Carlsson,
Carl Magnusson, Birger Trolle, Thure Jönsson,
Åke Jönsson, Eskil Isaksson, Fader Ulfsson, Greger
Matsson (Lillie), Johan Christersson, Magnus Bengtsson
(Natt och Dag), David Bengtsson och Nils Sture,
riddare -- göre veterligt, att -- ofvannämnde år och
dag -- voro vi alla församlade i närvaro af konung
Christian, vår nådigste herre, och öfvervogo Sveriges
kronas värdighet och bestånd. Ibland andra ärenden,
som då förekommo, lät vår nådige herre oss förstå,
att Sveriges krona var förnedrad och förkränkt i
många måtto, synnerligen ithy att hans nådes förfäder
konungar i Sverige hade utsatt på pant kronones land,
län och ränta på sådana vilkor, att de skulle till
kronan återlösas för hufvudsumman utan allt afdrag
(ehuru de varit från kronan i lång tid), kronan till
skada och förderf och innehafvarne till stor själavåda
och evigt förderf, som väl fruktande är, efter Guds
och den heliga kyrkans beskrifna lag (om ocker) --
begärandes af oss, att vi det ärendet ville till
oss anamma och öfverväga deruti ej allenast kronans
bestånd, men jemväl deras själars nödtorftelighet,
som godsen i pant haft hafva och ännu hafva.»

Enligt konungens begäran togs saken genast i
öfvervägande. Man kan dervid ej annat än med
förundran läsa, hur dessa prelater och riddare,
af hvilka vi sett så många bryta de heligaste eder
och försäkringar, när det gälde deras egna, timliga
fördelar -- huru dessa herrar talade om grunderna
för det beslut, som de fattade. De voro innerligt
lifvade af den öfvertygelse -- heter det -- att det vore
bättre följa Guds rättvisa till själens bestånd än
en menniskas förgängliga orättvisa verldens rikedom
att hafva, njuta och sammankomma i så måtto mot Guds
och den heliga kyrkans rättvisa skickelse.

Fördenskull fattades endrägteligen det beslut, att
alla pantegods, hvarhelst de lågo och hvem helst som
hade dem i värjo, skulle i Guds namn utan lösen till
kronan indragas. Brast något i hufvudsumma, skulle
skilnaden godtgöras pantinnehafvaren af kronan,
och var der något öfverskott, skulle derom särskildt
uppgöras med konungen.

Men ett är att besluta, ett annat att verkställa
beslutet. Huru det gick med verkställandet af denna
reduktion, derom känna vi intet. Deremot veta vi med
visshet, att Christians bemödanden att skaffa sig
penningar icke stannade härmed.


Från och med slutet af 1459 till sommaren 1461
vistades konung Christian oafbrutet i Danmark,
sysselsatt, som vi veta, med förvärfvandet af
Sleswig och Holstein. Detta kräfde ytterligare
penningetillgång, och det var då, när han åter befann
sig i Sverige, som han sålde de ofvannämnda godsen
till Thure Thuresson. Det var den 24 Augusti, men han
företog sig samtidigt att fylla sitt penningebehof
på ett sätt, som måste väcka ovilja mot honom.

Konungen fick nemligen reda på att i Svartbrödernes
kloster förvarades de skatter, som konung Carl
måste lemna, då han drog ut till Danzig. Dessa voro
stora, och ryktet gjorde dem ännu. större Christian
bemäktigade sig genast alltsammans. Sju stora kistor
fullpackades med guld, silfver och penningar och
utfördes till Danmark. Det skall hafva utgjort inalles
16,000 mark, och rådet skall hafva med mycket missnöje
sett, att denna skatt kom konungen till godo.

I Vadstena kloster förvarades den summa penningar,
som skänktes af konung Erik för bildandet af ett
prestkollegium till att sjunga messor för drottning
Filippas själaro. Den 8 September 1461 kom konung
Christian till Vadstena. Han var åtföljd af biskop
<i>Kettil Carlsson</i> (Vasa) i Linköping samt några
rådsherrar, marsken Thure Thuresson, Gustaf Carlsson,
Erengisle Nilsson och Erik Nipertz. Med bifall af
abbedissan, generalkonfessorn och alla systrarna och
bröderna lät då konungen till sig öfverlemna dessa
penningar. Visserligen lofvade han att inom fyra
år upprätta ofvannämnda prestkollegium och begåfva
det med stadigvarande inkomster -- men det var ett af
dessa löften, som aldrig uppfyldes. -- Och så gick det
till öfverallt, der penningar stodo att få. Konungen
lånte af både fattiga och rika.

Hvad som dock nu, liksom i de förra tiderna, var
mera än annat olycksbringande för Christian, var
allmogens alltför stora betungande med utomordentliga
gärder. De första åren var konungen i detta afseende
mycket varsam, men sedan följde de på hvarandra,
den ena tyngre än den andra. År 1460 pålades en skatt
af en mark på hvarje bondgård i riket. »Det skedde»
-- antecknade Vadstenamunken i sin dagbok -- »emot
fäderneslandets lagar och det utfördes allt till
Danmark.» Detsamma skedde äfven året derpå. Han kom
då om sommaren till Stockholm med ett stort följe af
danskt krigsfolk och dröjde här i riket tills vintern
kom. Det var då som han sålde konung Carls gods åt
Thure Thuresson och bemäktigade sig Carls qvarlemnade
skatter; då pålade han också en utomordentligt
tyngande penninggärd öfver hela riket. Hvarje bonde
skulle erlägga en Stockholmsk mark, äfven kyrkornas
och klostrens landbönder öfver allt riket. »Denna
penningesumma förde konungen med sig ur riket, och det
sades allmänt, att han dermed skulle lösa Holstein»,
antecknade Vadstenamunken.

Huru lätt man denna tiden på samhällets höjder glömde
faran af allmogens hemsökande med olaglig tunga,
visar sig deraf att till och med då, när oroande
rykten från Sverige hade inlupit till Christian,

drager han icke i betänkande att pålägga en ny,
ännu mer tryckande gärd. Han kallar den sjelf i ett
bref till en dansk rådsherre en »skeppsgärd». Hvarje
skattebonde öfver hela riket skulle betala 12 och
hvarje landbonde 6 stockholmska ören.

Till slut må äfven nämnas att en påflig legat vid
denna tid vistades i vårt land och sålde aflatsbref
för att på det sättet insamla bidrag till ett krig
mot Turkarna. Dessa, hvilka bekände sig till Muhameds
lära, hade efter många hvälfningar inom det stora
arabiska kalifatet blifvit det herskande folket i
Orienten och der under långliga tider fört krig mot
den sista återstoden af det gamla romerska riket. Till
slut fans af detta qvar endast hufvudstaden
Constantinopel, det af våra fäder s. k. »Miklagård»,
och äfven denna stad föll i Turkarnes eller Osmanernes
-- så kallas de också efter en af sina sultaner --
händer år 1453. Turkarne hade derigenom befästat sitt
välde i Europa, der de gjorde sig till herrar öfver
allt, som fordom tillhört det Östromerska riket;
och mot dem predikade nu påfvarne korståg.

För att äfven från Sverige samla penningar till ett
sådant hitkom den nämnde påflige legaten, han hette
<i>Marinus,</i> och hopsamlade här under ett par år 8,000
mark. Men äfven på dessa penningar gjorde Christian
anspråk och bemäktigade sig hälften af dem.

Af allt detta begynte ondt tal gå om konung
Christian. Man kallade honom »en bottenlös pung»
och sade att han var »en riksens förderfvare». --
»Dock var han eljest», tillägger Olaus Petri, »en
from och saktmodig herre.»

<b>Allmogen reser sig mot konung Christian.</b>

Året 1463 hade ingått. Konung Christian befann sig
i Danmark, och här i Sverige förde erkebiskopen
styrelsen under konungens frånvaro. Såsom vanligt
samlades en mängd folk, både herremän och allmoge,
till <i>distingsmarknad</i> i Upsala. Allt gick här till en
början sin gilla gång, då erkebiskopen i egen person
en dag uppträdde inför den församlade folkmassan
och offentligt förkunnade, »att konung Carl, som nu
befann sig i Danzig, hade der sammandragit en stor
här af folk från olika länder och aktade med densamma
instundande sommar draga in i Sveriges rike och i
grund förhärja det».

Vi kunna lätt föreställa oss, hvilken uppståndelse
der blef på marknaden. Ännu mera ökades oron, när
man fick höra talas om, att erkebiskopen fått i sitt
våld en man, som medfört bref från den fördrifne
konungen till hans vänner i Sverige. Det var en
köpman, som hette Peter Nilsson och vanligen kallades
Hättelös. Erkebiskopen lät fängsla honom och sökte,
då han icke ville i godo bekänna, med pinliga medel
tvinga honom dertill. Men köpmannen nekade ståndaktigt
till erkebiskopens beskyllning och förklarade att
han aldrig fört några sådana bref med sig. Emellertid
misstänkte erkebiskopen starkt åtskilliga af konung
Carls fränder och vänner. Tillika skref han till

konungen om de rykten, som voro i omlopp, och bad
honom skyndsamt komma till Sverige.

Christian dröjde icke att infinna sig. Han
kom med en stor här och befann sig omkring
den 20 Mars i Stockholm. Under vägen mötte han
erkebiskopen i Vadstena och tillika en stor del af
rådet. Erkebiskopen omtalade då för konungen utförligt
hvad som tilldragit sig och hvilka han misstänkte för
hemliga stämplingar med Carl samt rådde konungen att
taga Stäkeholm från Gustaf Carlsson och Stegeborg
från Erengisle Nilsson, hvilka herrar då hade
dessa slott i förläning. »Det vore första vilkoret»
-- sade erkebiskopen -- »om konungen ville, att detta
parlament, som på färde var, skulle störtas»<footnote>
Ordagrant ur konungens ofvannämnda bref till den
danske rådsherren, som var Eggert Frilie.</footnote>.

När så konungen och herrarne kommit till Stockholm,
sade erkebiskopen ytterligare till konungen, att
han borde skilja Thure Thuresson från Stockholms
slott. »Gören I icke det, så går uppresningen fram och
I förblifven icke konung till S:t Mårtens dag» -- sade
erkebiskopen. Konungen sporde då, hvem han skulle
gifva Stockholms slott, hvarpå erkebiskopen, eftersom
konungen sjelf sedermera berättade, skall hafva gifvit
till svar, att konungen borde gifva det åt honom. »Då
skall all uppresning och parlament blifva förstörd
och nederlagd» -- skall erkebiskopen hafva sagt.

Och konungen rättade sig i allt efter erkebiskopens
råd. De nämnda herrarne förlorade sina slott, och
sjelfva Thure Thuresson måste lemna Stockholm åt den
mäktige prelaten. Men andra voro icke så lycklige som
desse herrar. I Stockholm for man fram med verklig
grymhet. Konung Carls kansler Nils Ryting, en Nils
Pedersson<footnote> Nils Pedersson Gramso kallas han i rimkrönikan.</footnote>,
Göran Carlsson, Sten Bengtsson och
ännu många flera dertill blefvo kastade i fängelse
och fingo undergå pinliga förhör. Det omtalas att de
upphängdes med tunga pansar fastbundna under fötterna
och svängdes omkring. »Det tvang deras hjerta i
rötter» -- säger rimkrönikan. De pinades så hårdt, att
några togo döden, andra blefvo ofärdiga för hela sitt
lif. Intet upptäcktes dock genom all denna grymhet,
icke heller var man i stånd att finna något bref,
ehuru de noggrannaste efterspaningar skedde. Man lät
uppbryta golfven, berättas det, och genomsöka bänkar
och skåp, men allt var förgäfves.

<poem>
Herr Clas Rönnow var hans namn,
som detta råd uppfann, så få han skam!
</poem>

Men ett sådant förfaringssätt med de främste
männen i landet var något, som i hög grad måste
reta den allmänna sinnesstämningen, orolig
som den var redan förut, och genom rykten
om Carls ankomst ännu mera bearbetad för en
möjlig förändring i den bestående ordningen.

Och under sådana förhållanden var det som konung
Christian vågade framkomma inför rådet med fordran
på ännu en ny skatt.

Det var den sista af de här ofvan omnämnda. »Derefter»
-- skrifver konungen i det oftanämnda brefvet -- »voro
vi öfverens med förenämnde vördige fader erkebiskop
och vårt mene råd i Sverige, att vi skulle hafva en
<i>skeppsskatt</i> öfver allt vårt rike Sverige, med alla
förenämnda våra råds goda tillåtelse, samtycke
och fullbordan, som vi eder ock tillförene derom
tillskrifvit hafva.»

Denna gärd, som var drygare än någon af de föregående
-- 12 öre utgjorde 1 1/2 mark -- och från hvilken lika
litet som från de föregående kyrkans och klostrens
landbor voro fritagna, synes dock hafva varit ämnad
att användas för Sveriges räkning. Konung Christian
hade nemligen detta år i sinnet ett tåg mot Ryssland
för att betrygga Finnarna mot öfverfall och härjningar
från detta rike. Vid midsommarstiden begaf han sig
öfver till denna landsända, åtföljd af en stor skara
prelater, rådsherrar och riddare. Bland de förstnämnda
var äfven biskop Kettil från Linköping. Erkebiskopen
stannade hemma i Stockholm för att sköta styrelsen
och indrifva gärden.

Konungen bedrog sig dock, om han trodde lugnet
återstäldt, derför att han handlade i samdrägt med
rådet. Han glömde, att sjelfva dessa rådsherrars
makt ej räckte längre än folkets, på hvilken den
stödde sig. Rådet kunde leda folkviljan, men blott
till en tid och så länge det skedde i fosterländsk
riktning. När rådet skilde sig från fosterlandet och
gick, att vi så må säga, sina egna ärenden, så följdes
det icke längre af folkviljan, och då var äfven dess
makt störtad, och ett nytt trädde i dess ställe. Men
det har i alla tider varit svårt för dem som egt
makten -- och svårast när de mäktige mindre genom egna
förtjenster än genom förfädernas erhållit sin höga
samhällsställning -- att erkänna en ny makt och finna
sig uti de nya förhållanden, som densamma vid sitt
uppträdande och för sin utveckling kräft. Det var dock
nu blott ett fjerdedels århundrade förflutet, sedan
den mäktiga folkrörelsen med Engelbrekt framkallades,
också den genom tungan af olaglig beskattning. Men
herrarne hade fått denna kraft om hand, och så väl
de som unionskonungarne och äfven den infödde Carl
tviflade icke ett ögonblick på, att tygeln låg säkert
i herrarnes hand. I öfverensstämmelse dermed satte
både Christofer och Christian sin regeringskonst
deruti, att stå väl med herrarne i allmänhet och
rådet i synnerhet, men framför allt med det rådande
partiet bland dem. Så var det äfven med Christian
nu. En allmän oro sorlade genom landet och bonden
slipade redan eggen på sin stridsyxa och spände
pröfvande den hårda bågsträngen -- men konungen märkte
det icke. Mellan honom och denna allmoge, hvilken
han till sin egen olycka bedömde efter de enskilda
ödmjuka och handfallna bondemän, som han lärt känna,
stodo herrarne, och då dessa sade ja och samtyckte,
drog konungen icke i betänkande att sjelf liksom
lägga sista handen vid verket, i det han utfärdade
påbudet om den sista beskattningen. Och så --

<poem>
-- for konung Christian till Åbo
med hvila och stora ro.
</poem>


Knappt hade emellertid konungen lemnat riket, och
knappt hade hans fogdar börjat indrifva gärden,
förr än flera tusen Uplandsbönder stormade ned emot
Stockholm. De klagade öfver skatten och utforo i
beskyllningar mot erkebiskopen, som hade samtyckt
till densamma. Erkebiskop Jöns sökte lugna de upprörda
bönderna och sade, att han ville skrifva till konungen
och söka utverka mildring. Härom öfverlade bönderne
sinsellan och återvände derpå till erkebiskopen
och sade, att »de aldrig ville underkasta sig en
sådan skatt och icke det ringaste skulle af densamma
utbetala till konungen. De hade så många olagliga
skatter tillförene utgjort, att de hade litet igen,
och för hvarje ny skatt hade dem blifvit lofvadt, att
ingen sådan vidare af dem skulle begäras. De kunde nu
väl märka, att konungen ville dem platt förderfva,
men derför ville de nu hellre dö än flera sådana
skatter utgöra».

Bönderne talade i en skarp och bestämd ton,
och då erkebiskopen och de andra rådsherrarne,
som befunno sig i Stockholm, väl visste att dessa
bönder blott voro att betrakta som en försvärm af hela
bondehären, helst som missnöjet var stort öfver hela
landet, funno de icke rådligt att trotsa de uppretade
sinnena. Efter mycken underhandling och skriftvexling
lofvade de, »att man icke skulle tillräkna dem deras
uppresning, om de nu ville stilla sig, samt att de
aldrig efter den dagen ville råda konungen dertill,
att han skulle sådan skatt lägga på landet, och
redligt förarbeta, att konungen skulle aflysa den
nu pålagda skatten, så att de icke skulle utgöra mer
än sin lagliga skatt». Detta löfte erhöllo bönderne
i ett bref från rådet, och kort derpå infunno sig
sändebud från dem hos rådsherrarne.

Då skola de af erkebiskopen hafva erhållit hans
bref med frikallelse från skatten, och erkebiskopen
förkunnade det sjelf offentligen från burspråket i
Stockholm. Derpå tågade bönderne hem. Erkebiskopen
skref till konungen om hvad som timat.

<b>Brytning mellan konung Christian och erkebiskopen.</b>

Utan tvifvel skall en hvar vid närmare betraktande
af här ofvan skildrade tilldragelser finna,
att trådarna till dem alla sammanlupo i en endes
hand, och denne ende var den för oss väl bekante
erkebiskopen Jöns Bengtsson. Ryktet om den fördrifne
konungens återkomst, rättegången mot hans fränder och
anhängare, förföljelsen och grymheterna i Stockholm,
i viss mån äfven det rådande missnöjet med konungen
-- allt var det erkebiskopens verk. Men hvad var
då hans mening, hvad ville han då med allt detta,
denne djupt beräknande, oböjlige och kraftfulle man,
som så helt och hållet vunnit sin utländske konungs
öra, att han var egentligen den, som styrde Sveriges
rike -- hvad ville han? -- Helt visst ingenting annat
än befria sig ifrån äfven den skugga af beroende,
hvari han stod under konungen. Han ville sjelf blifva
Sveriges regent, och helt visst var det som nu trädde
i dagen icke följden af en plötsligt ur djupet af
hans själ framsprungen

tanke, utan de första verkningarna af en länge
genomtänkt och mognad plan. Hela hans sätt att gå
till väga tyder derpå.

Tvänne saker voro nödvändiga för vinnandet af
detta mål. Först och främst borde vissa personer
undanrödjas, och naturligtvis de, som hörde till
konung Carls anhängare; för det andra borde han vinna
folket, allmogen. I båda dessa afseenden begagnade
han sig slugt af konungen. Anklagelsen mot dem,
som föregåfvos stämpla med den fördrifne konungen,
var medlet att genom konungen befria sig från de mest
framstående af motpartiet, hvarvid till och med en
sådan man som Thure Thuresson måste vika åt sidan --
något som i hög grad talar för mannens inflytande
hos konungen. Skatterna, de förnyade skatterna,
väckte och underhöllo missnöjet bland folket,
och detta missnöje blef medlet att vinna folkets
tillgifvenhet. Erkebiskopen gjorde sig till folkets
man. Han trädde för ett ögonblick i Engelbrekts
fotspår, och folket, som icke kunde se annat än till
handlingen, icke till uppsåtet, förvillades och trodde
på honom. Att äfven han misstog sig om rätta arten
af den kraft, han begagnade som verktyg -- det få vi
snart nog tillfälle att se.

Hittills hade allt gått den beräknande mannen godt
i handom. När och huru skulle nästa steg tagas?

Erkebiskopens bref träffade konungen kort efter
hans landstigning i Finland. Han blef bestört
och sammankallade genast de rådsherrar, som följt
honom öfver, samt lät dem veta tidenderna från
Stockholm och frågade dem, hvad som nu vore att
göra. Herrarne infunno sig. Så väl hos dem som hos
konungen gjorde sig den tanken snart gällande, att
erkebiskopen spelade under täcke med bönderna, och
man fattade starka misstankar mot honom. Återfärden
beslöts genast.

Under återresan, medan man ännu befann sig till
sjös och innan man seglat in i Stockholmsskären,
fick biskop Kettil befallning af konungen att
begifva sig hem till sitt stift. Det skedde -- enligt
Vadstenamunkens anteckningar -- »emedan biskopen var
erkebiskopens frände». Det latinska ord, som här
begagnas för att beteckna frändskapen<footnote><sp>Propinquus.</sp></footnote>, kan dock
hafva en vidsträcktare betydelse, och man måste i
alla händelser tänka på något annat än slägtskapens
närskyldhet för att förklara denna konungens
åtgärd. Utan tvifvel var biskopen misstänkt att stå
sin frände erkebiskopen nära, eller rättare för nära,
för att hans närvaro kunde vara konungen behaglig vid
hans plötsliga återkomst till Stockholm. Må hända hade
biskopen redan vid öfverläggningen i Finland allt för
häftigt tagit erkebiskopen i försvar, må hända hade
han väl tydligt låtit förstå sin innersta tanke om
faran af en våldsam åtgärd mot kyrkans öfverhufvud
inom landet. Ty derutinnan skilja sig i allmänhet
denna tidens Vasar, och i synnerhet sönerne af den
ridderlige och högsinte Carl Christersson, från den
föregående tidens, att hvad de än förehade, öppet
och ärligt gingo de tillväga.


Men hvilka nu än orsakerna voro, visst är, att
konungen redan på hafvet skilde sig från biskopen. Så
fort konungens skepp fält ankar, begaf sig konungen
i land och skyndade upp på slottet. Han var i hög
grad uppbragt, och vänlig var ingalunda den blick,
hvarmed han helsade den bugande erkebiskopen. Men
det låg å andra sidan icke heller hos denne något som
tillkännagaf ett böjligt sinnelag. Tvärt om krusade
ett trotsigt leende hans läpp. Det blef genast tal
om skatten, och konungen talade många hårda ord
till prelaten och sade bland annat: »Det är I och
edra vänner, fader erkebiskop, som gjort allmogen
olydigan!» Tillika befalde han genast att hans fogdar
ofördröjligen skulle indrifva skatten.

Erkebiskopen försvarade sig mot konungens
beskyllningar. »Sådant har jag aldrig haft i min akt»,
sade han, »utan är det mig allt med orätta pådiktadt.»
Derjemte afrådde han konungen alldeles från att vilja
indrifva skatten. Men konungen lyssnade ej numera
till hvad erkebiskopen hade att säga. Misstankarne mot
den mäktige mannen kunde ej, sedan de en gång blifvit
väckta, så lätt tystas. En mängd saker, som man eljest
ej skulle fäst sig vid, syntes nu tydligt anklaga
mannen. Konungen ville till och med, att erkebiskopen
skulle återlemna Stockholms slott. I och med detsamma
var saken drifven till det yttersta. Erkebiskopen
började hota konungen och upprepade hvad han förut
vid konungens ankomst från Danmark hade yttrat, att,
»om konungen toge slottet ifrån honom, skulle han
icke behålla Sveriges krona till mårtensmessan».

I sjelfva verket hade nu konungen endast tvänne
saker att välja på, antingen att gifva efter eller
att på något sätt betaga erkebiskopen förmågan att
skada. Båda utvägarne voro farliga. Den förra visade
i bakgrunden Carl Knutssons öde, den senare innebar
ett våld mot en högt uppsatt kyrklig person. Med det
vänliga förhållande, hvari konungen stod till påfven,
var det dock att hoppas mindre fara af det senare
medlet än af det förra, och i öfverensstämmelse dermed
handlade också konungen.

De i Stockholm varande rådsherrarne sammankallades
jemte trenne Stockholms borgmästare att på slottet
öfverlägga om saken. Rådsherrarne voro tolf, och
bland dem Erik Axelsson, Thure Thuresson, Gustaf
Carlsson, Magnus Gren, Erengisle Nilsson, Åke Jönsson,
Nils Sture och Ivar Gren. De tre borgmästarne voro
Mårten Lindorm, Batert Krage och Clas Vise. Konungen
framlade sina klagomål mot erkebiskopen och rådet
afhörde dennes svaromål samt afgaf derpå sitt råd
så, »att hans nåde skulle äska sitt slott Stockholm
igen och hafva herr erkebiskop Jöns i förvaring, så
länge att hans nåds menige råd i Sverige tillsammans
komma». Och på grund af detta rådets beslut förklarade
konungen erkebiskopen vara sin fånge.

Under de dagar, som det nyss skildrade tilldrog sig i
Stockholm, rådde der mycken oro, såsom naturligt var,
i staden. Förföljelserna mot de föregifna anhängarne
till konung Carl kommo åter på tal, och

det visade sig allt tydligare att hela tillställningen
var en fint af erkebiskopen. Denne kallades också
uppenbart af de danske »förrädaren», och nu hittades
här och der på gatorna och i kyrkorna bref, hvari
stod skrifvet: »Erkebiskopen är en förrädare». Peter
Hättelös hade också bekant inför rätten, »att han
intet sådant visste med de gode män som fångar voro,
som han tillförene hade sagt om dem, men det han
hade sagt om dem, hade erkebiskopen nödgat och trugat
honom till».

Naturligtvis kunde icke misstankarne stanna vid
erkebiskopen ensam. Äfven hans närmaste omgifning
måste vara ett föremål för dem. Man känner föga derom,
men det vet man, att erkebiskopens broder, Christer
Bengtsson, endast med knapp nöd lyckades undgå
konungens vrede. Han hade Kastelholms slott på Åland i
förläning och konungen fordrade det tillbaka af honom
och hotade honom sannolikt äfven med fängelse. Men
några rådsherrar, bland dem biskop Kettil, gingo i
borgen för honom, och derigenom räddades han. Helt
visst var det ännu flera utom herr Christer, som
hörde till erkebiskopens parti och på hvilka han
räknat vid utförandet af de planer han haft i sinnet,
men som blefvo alldeles öfverkorsade genom konungens
plötsliga återkomst och den raskhet, hvarmed han gick
till väga. Biskop Kettil sjelf, han som gick i borgen
för sin frände Christer Bengtsson, hörde ock till de
mistänkta, men deltog detta oaktadt, sedan han jemte
åtskilliga andra herrar infunnit sig i Stockholm, i
de åtgärder, som vidtogos mot erkebiskopen, och bland
dessa herrar finna vi dessutom erkebiskopens gamla
vänner, sådana som Magnus Gren, Erik Axelsson m. fl.

Det kan väl vara så, att konungen icke vågade gå
allt för dristigt till väga emot dessa trotsiga
och viljestarka män, utan nöjde sig med att hafva
hufvudmannen i sitt våld, troende sig dermed och
genom den skräck han sålunda injagat beherska äfven
de öfriga, liksom man väl också uti konungens
ovedersägliga öfvertag för ögonblicket får söka
orsakerna till herrarnes undfallenhet.

Men från Stockholm drog konungen till Almarestäk för
att bemäktiga sig detta slott. Det lyckades honom
också. Ett ilbud från Stockholm nödgade honom dock
att ofördröjligen dit återvända. En bondehär låg
redan stridsfärdig framför hufvudstaden.

Det hade inträffat, som konung Christian minst af
allt hade väntat sig -- en bonderesning. Ryktet om
erkebiskopens fängslande spridde sig hastigt, och
oviljan och hatet mot utländingen vaknade å nyo. Det
var i allmänhet en oerhörd sak inom Sverige att
förgripa sig på erkebiskopens person, och dertill kom
nu att erkebiskopen fört folkets talan inför konungen
och led för folkets skull. Sådant har alltid mäktigt
talat till svenska folkets hjertan.

Att dock i folkmedvetandet äfven låg en tanke på
vedergällning, som nu drabbade erkebiskopen, synes
af en uppteckning i rimkrönikan, som har följande
lydelse:


<poem>
»När jag hade slottslofven inne,
sade jag till erkebiskopen i det sinne:
Herr erkebiskop, jag det af eder begärer,
sägen, huru I hafven hållit tro och ära,
som I hafven lofvat konung Carl att hålla?
Det han blef fördrifven, I mest månde vålla,
och I och flera mig ofta tillskrefve,
att jag skulle eder hjelpa honom fördrifve,
och lofvade mig huldskap och Sverige allt fritt,
annars hade jag ej på detta riket krigt.
Må ske mig kan ock sammaledes hända,
att I tören än en tid eder kåpa omvända;
som I gjorden mot konung Carl stor svik,
I tören ock sammaledes göra mig.
Men jag skall i tid taga mig tillvara!»
</poem>

Det är konung Christian sjelf som talar. För
ögonblicket var dock harmen öfver hvad som händt
erkebiskopen förherskande. Målande beskrifver
rimkrönikan ryktets spridande bland allmogen och det
intryck, det gjorde.

<poem>
Så illa månde det allmogenom behaga,
och hvar begynner sig för annan klaga:
»Tvy hvad skam oss Svenskom sker,
Gud gifve, det aldrig skedde mer!
Konung Christian hafver erkebiskopen till fånga,
utan jäf<footnote>Tvifvel.</footnote> kommer han honom till storan tvånga.
Illt<footnote>Illa.</footnote> är oss lefva och se här uppå,
att denna skam skall oss öfvergå.
Detta kan ej längre så stå,
vi måtte man af huse utgå;
bättre är oss dö, än lefva med skam».
Så skyndade hvar den andra fram.
</poem>

Skyndsamt och tyst samlade sig en massa bönder
till ett antal af 8,000 man -- enligt hvad konungen
sjelf skref till Eggert Frilie -- och drog ned emot
Stockholm, dit de kommo om natten. Ingen menniska
i Stockholm anade något sådant, och det hängde på
ett hår, att bönderne med ens fått staden i sitt
våld. Hade de blott haft med sig två eller tre bräden,
så hade de visserligen tagit Stockholms by -- säger
rimkrönikan. De befunno sig då framför »den innersta
norra» porten.

Detta kan väl ej tydas annorlunda än så, att,
när de tysta kommo tågande fram emot staden, funno
de den yttre porten -- den som förde från Norrmalm
till Helgeandsholmen -- öppen, men att de, när de
väl tågat öfver denna holme och hunnit till bron på
andra sidan, som ledde från holmen till »den inre
porten», funnit vindbron uppdragen, vare sig att
detta var gjordt förut eller skedde af den yrvakna
vakten, just som bönderne nalkades. Detta senare blir
troligt af rimkrönikans följande yttrade, att, »hade
de litet saktare farit, hade de strax i Stockholm
varit», och det låter tänka sig, dels att bönderne

efter den oförmodade framgången vid den yttre porten
haft svårt att återhålla fröjderopen, dels att ljudet
af så många fotsteg, äfven om de aldrig så varsamt
trampade marken och broplankorna, ju närmare det kom
brotornet, varit tillräckligt att väcka det manskap,
som hade bevakningen vid porten, så att det i yttersta
stunden rusat ut och dragit upp vindbryggan.

När bönderne sålunda icke kunde vinna staden,
lägrade de sig på Helgeandsholmen och på Brunkeberg
och uppförde på båda ställena förskansningar eller
»skärmar», aktande att belägra Stockholm. Sådana
tidender förde ilbudet med sig från Stockholm till
konungen, der han då befann sig på Stäkets slott. Han
satte sig då genast till häst och kom vid midnattstid,
natten mellan lördagen och söndagen (den 20 och 21
Augusti) till Stockholm.

»Den stund vi der (på Stäket) var» -- skrifver konungen
till Eggert Frille -- »fingo vi tidender, att knapar,
hofmän, köpstadsmän och bönder, väl åttatusende,
hade sig församlat och kommit till Stockholm, och
skärmade<footnote>Uppförde skärmar.</footnote>
på Brunkeberg och fingo Helgeandsholmen
och skärmade hårdt in för stadsens port. Då vi de
tidender förnummo, foro vi strax om lördagen före
S:t Bartholomaei dag till Stockholm igen och kommo
dit om midnattstid.»

Ankommen till Stockholm, fogade konungen genast
anstalt om ett utfall från staden mot bönderna. Arla
om söndagsmorgonen, när det ringde till messa i
Stockholms kyrkor, väpnade sig konungens män, och
de danske riddarne, som voro hos honom, liksom äfven
många svenska, spände om sig sina blanka harnesk. Så
öppnades stadsporten och det kungliga banéret
syntes ila öfver bron mot Helgeandsholmen. Så väl
här som på Brunkeberg uppstod en häftig strid, och,
när konungen lät sina skepp hala upp och lägga sig
vid »sandbron» mellan Norrmalm och Helgeandsholmen,
stridde de bönder -- omkring 300 till antalet -- hvilka
befunno sig på holmen, med förtviflans mod. Men utan
dugliga anförare blefvo bönderne snart öfvermannade
och nedhuggna af konungen, hans riddare och hofmän,
och så gick det löst på Brunkeberg. Striden blef hård
och fortfor allt intill aftonen, men konungen behöll
segern. Enligt konungens egen uppgift hade öfver
tusen bönder fallit, och lika många blifvit sårade
och tillfångatagna. Nu måste bönderne falla till
föga och underkasta sig den utskrifna gärden. Åtta
de förnämste af bönderna jemte en af deras anförare,
Johan Lindorm, steglades några dagar derefter.

Samma dag som desse undergingo dödsstraffet, eller den
26 Augusti, var det som konungen skref det oftanämnda
brefvet till Eggert Frille. Han slutar sitt bref med
en berättelse om striden. »Den tid, nöden dem pågick»,
skrifver han, »hade de bud till vårt älskelige råd,
begärandes för Guds skuld, att de skulle bedja dem
nåd och vänskap af oss, hvilket förnämnda vårt råd
ock gjorde, så att vi då för Guds och deras böns
skuld gåfvo vår allmoge vår vänskap, och hyllade de

oss då å nyo och antvardade oss strax deras banér
och gingo under vårt banér och lofvade att vara oss
lydige och gifva oss den skeppsskatt, som vi af dem
begärande var, och aldrig mer göra sådan uppstöt
eller församling mot oss och riket, och lofvade att
antvarda oss deras höfvidsman och dem, som dem på
sådant oråd kommit hade; och hafva vi fångat en af
deras hufvudmän, som heter Jon Lindorm, som i striden
bortrymde och vi sedan läto gripa, hvilken vi vele med
flera låta i dag stegla, som det sig bör; och hade vi
väl haft makt att slå dem alla ihjel, hade vi det icke
låtit för Guds och vårt älskeliga råds böns skuld.»

Det var för öfrigt af sitt förhållande under denna
strid som Thure Thuresson erhöll sitt tillnamn
»bondeslagtaren» (köttmanger). Det skall hafva varit
han, som i sjelfva kyrkan å Helgeandsholmen utan
barmhertighet nedhuggit de bönder, hvilka dit tagit
sin tillflykt<footnote>
Vid en ombyggnad af kungliga stallet under åren
1823 och 1824, då södra gafveln nedrefs till grunden,
fann man der i jorden en stor mängd menniskoben.</footnote>.

Nu var för ögonblicket och till utseendet allt lugnt,
och konungen sökte på allt sätt betrygga detta
lugn. Han skref till påfven för att upplysa honom
om sakernas rätta förhållande med erkebiskopens
fängslande. Han skref tillika till Danmark
att skyndsamt sända honom krigsfolk. Detta var
hufvudafsigten med brefvet till Eggert Frille. Han
sökte också att genom talrikare underskrifter
af rådsherrarne få förfarandet mot erkebiskopen
bekräftadt. Erkebiskopen sjelf inlade väl i Upsala
domkapitel en protest mot hvad som skett, men fjorton
dagar derefter -- den 14 September -- erhöll konungen
ytterligare af rådet ett tillstyrkande af de vidtagna
åtgärderna mot erkebiskopen. Äfven biskop Kettil i
Linköping samt biskoparne Birger i Vesterås och Kort
i Åbo undertecknade detta beslut.

I Oktober månad var åter en rådsförsamling i
Stockholm rörande samma sak. Konungen framlade för
rådet, som var samladt i hans gemak på slottet, det
spörsmål, huru han borde förhålla sig med afseende på
erkebiskopen, om det vore rådligt under för handen
varande förhållanden att låta honom vara qvar i
riket. »Då rådde vi alla endrägteligen vår nådige
herre» -- heter det som svar härpå i rådsbeslutet --
»att hans nåd skulle hafva honom nu strax hädan i
möjlig förvaring, hvarest hans nåd täckes, tills
denna uppresning, som på färde är, dess bättre må
varda aflagd, dock i så måtto, att, när vår nådige
herre vill hafva honom i rätta för de tilltal, som
hans nåd hafver till honom -- då skall det ske här
i Sverige inför hans nåds råd och flera, som dertill
skickade varda.» Äfven under detta beslut satte biskop
Kettil sitt namn.

Till yttermera visso hade konungen låtit uppsätta
en mängd rättsfrågor med afseende på erkebiskopens
fängslande, och dessa öfverlemnade han till en samling
kaniker från Upsala, Strengnäs och Vesterås för att
få dem besvarade. Kanikerne undandrogo sig dock att

lemna det äskade svaromålet. De bönföllo hos konungen,
att han måtte befria dem från att afgifva något svar,
och det skedde som de önskade.

Konungen stod då färdig att lemna riket. Det var i
November månad, som han gick ombord på sin flotta,
och i enlighet med rådets sista beslut förde han den
fångne erkebiskopen med sig.

Sådant slut fingo då den gången erkebiskop Jöns
Bengtssons mörka planer. Men lika oböjlig, lika
sträng och med lika högburet hufvud som någonsin såg
man prelaten stiga ombord på det fartyg, som skulle
föra honom fången bort från Sverige.

Der hade stått tvänne åskmoln emot hvarandra, nu
seglade de bort från Sveriges land.

<b>Biskop Kettil.</b>

På Linköpings biskopsstol satt vid denna tid en
rik och mäktig man af en bland landets förnämsta
slägter. Det var Kettil Carlsson af Vasa
slägten. Han var son af Carl Christersson och
Ebba Krummedik. Fadern dog tidigt, redan 1440,
men modern, omgift med Erik Nipertz, lefde ännu
vid denna tid på slägtgodset Hoff, nu Hofgården, i
Östergötland. Biskopens slägt var, som vi veta, på det
närmaste befryndad med Oxenstierna-slägten. Biskopens
faster var moder till erkebiskop Jöns, hvars
syster var gift med Erik Nilsson (Oxenstierna) och
hans broder Erik gift med Juliana Nilsdotter, Erik
Nilsons syster, så att här var ömsesidigt svågerlag,
hvarförutan de här nämnde Vasarnes, Kettils och Eriks,
farbroder Nils var gift med en Juliana Nilsdotters
syster, Brita.

Huru sonen af den mäktiga och rika Vasaslägten kom att
egna sig åt kyrkans tjenst, är oss alldeles obekant. I
April 1453 dog biskop Nils König, och då valdes
herr Kettil Carlsson till hans efterträdare. Dennes
första biskopsår framflöto i lugn, och biskop Kettil
fäster ej mera uppmärksamhet vid sig än någon af
de andra prelaterna. Men så inträffar brytningen
mellan erkebiskopen och konungen, och då förändrar
sig förhållandet.

Biskopen hade väl med de öfriga, rådsherrarne
undertecknat besluten om erkebiskopens fängslande
och bortförande, men det hade ingalunda skett af
öfvertygelse om att det var det rätta och för riket
bästa. Förhållandena voro dock för ögonblicket sådana,
att han föga eller intet uträttat genom att sätta
sig mot konungen och vägra deltaga i besluten. Men
när biskopen väl kom hem till Linköping, ändrade han
tankar. Till sitt yttre var han storväxt och fetlagd,
men inom honom bodde en eldig och kraftfull ande,
och liksom många af sin slägt var biskop Kettil mycket
häftig till lynnes.

När derför underrättelsen kom till Linköping, huru
Sveriges erkebiskop satt fången i Köpenhamns torn,
for biskop Kettil upp med de häftigaste åtbörder,
ref sig i håret och ropade: »Ve mig, ve mig, arme

man, som lefver att se på slik en skam; men jag svär
det vid mitt lif, jag vill binda jäns<footnote>
Ordet <i>jäns</i> förekommer ofta denna tid i betydelsen
af <i>svärd.</i></footnote> vid sida
och låta mig till, Danmark lida; längre får det ej
förblifva, som det nu är!»

Sedan biskopen derför rådfört sig med fränder
och vänner, stälde han sig öppet i spetsen för
uppresningen emot Christian. Han lät ringa med alla
klockorna i Linköping och begaf sig, åtföljd af alla
sina domherrar, i högtidlig procession upp till
domkyrkan, framträdde der inför högaltaret och
afklädde sig sin biskopliga skrud och slaf. Derpå lät
han ikläda sig hjelm och harnesk, tog svärd i hand
och svor att icke nedlägga vapen, förrän han hämnats
den skymf, som svenska kyrkans öfverhufvud lidit, och
befriat sin frände erkebiskopen. Så tog han afsked af
sina prester, och tårarne stodo honom i ögonen, när
han talade om den nöd, som tvang honom från messa och
altare ut i stridens buller. Men han bemannade sig och
upprepade följande ord ur Davids psaltare: »Efter nu
de elände förtryckte varde och de fattige sucka, vill
jag upp, säger Herren!» -- och dermed satte han sig
till häst och red ut ur staden, omgifven af riddare
och svenner, och trumpeternas smattrande blandade sig
med de djupa, högtidliga tonerna af kyrkoklockorna.

Med biskopen förenade sig hans farbroder,Nils
Christersson (Vasa), som då innehade Vesterås
slott, och erkebiskopens bröder, David och
Christer Bengtssöner samt Ivar Green, och dertill
en mängd andra stormän och riddare, och alla
voro verksamme, hvar på sitt håll, att samla
allmogen till vapen. Härutinnan hade de mycken
framgång. Uplandsallmogen och framför allt Dalkarlarne
voro genast färdiga till uppbrott. Likaså allmogen
i Nerike, Södermanland och Vestmanland.

I Östergötland drog biskop Kettil sjelf omkring,
förenade allmogen med sig, belägrade slotten och
förmådde äfven städerna att bistå sig och lofva att,
när så påfordrades, ställa väpnadt folk till biskopens
tjenst. Sedan han sålunda under Januari månad 1464
»regerat» -- Vadstena-munken begagnar detta ord i
sin anteckning -- i Östergötland, drog han i Februari
uppåt öfra Sverige till Vesterås. Af här närvarande
riddare och allmoge blef han utsedd till »förste
styresman eller höfding (<sp>dux</sp>) för hela riket och det
påbörjade kriget». Det ser häraf ut, som om han icke
blifvit vald till egentlig riksföreståndare<footnote>
<sp>Dux</sp> är den gamla latinska benämningen för jarlen
och sedermera för hertigen. Den vanliga benämningen
för riksföreståndaren deremot är <sp>gubernator regni</sp>.
Man finner icke heller, att biskopen sedermera
kallat sig riksföreståndare i utfärdade, bref, utan
endast: »Vi Kettil med Guds nåde biskop i Linköping»</footnote>.
Men såsom den förnämste ledaren af kriget, hvilket nu
var hufvudsaken, är biskopen i alla händelser nu den
främste mannen i Sveriges land. »Häraf blef biskopen
modigare» -- lyder anteckningen i Vadstenadagboken
-- »men lyckades dock icke vinna mer än två af
de belägrade slotten, nemligen Ringstaholm och
Örebro. Omsider belägrade han Stockholm med en stor
här, synnerligast af Dalkarlar och andra bönder. Det
var omkring den 11 Februari.


Belägringen af Stockholm fortsattes under loppet af
Mars månad. Härunder föll Almarstäk i biskopens hand,
och å Upsala domkapitels vägnar öfverlemnade Kettil,
såsom fullmäktig för kapitlet tillsammans med mäster
Erik domprost, doktor Christofer erkedjeknen och
doktor Kort, slottet åt erkebiskopens bröder David och
Christer Bengtsson »i så måtto, att de skulle hålla
det till vår nådige herres, värdig fader i Gudi,
erkebiskop Jöns i Upsala hand.» Det skedde den 20
Mars och biskopen befann sig då jemte de ofvannämnde
herrarne och Nils Christersson (Vasa) på Almarstäk.

Men i samma dagar ankommo underrättelser söderifrån,
att konungen var på väg norrut till Stockholm. Nu
kunde således väntas farligare strider.

<b>Slaget på Hälleskogen och dess följder.</b>

Naturligtvis dröjde det icke länge, förr än konung
Christian fick underrättelse om, huru det tillgick i
Sverige. Bref ankom äfven från biskop Kettil, hvari
denne tillkännagaf, att, om erkebiskopen frigåfves,
skulle allt blifva lugn igen. När konungen läst
biskopens bref, skall han leende hafva sagt: »Der
schal my de kraden Pape nimmer tho dvingen!»<footnote>
»Det skall aldrig den tjocke presten tvinga mig
till!»</footnote>
Och han började nu med ännu större ifver bedrifva de
rustningar, hvilka han redan under sitt förra vistande
i Sverige hade anbefalt. I Februari hade han 6,000
man färdiga att draga in i Sverige. Med denna här
gick han i slutet af Februari öfver sundet. Det var
den allra strängaste vinter. Den 24 Februari skref
konungen från Helsingborg ett bref till innevånarne
i Vestergötland, att de skulle vara honom trogna,
att frälset skulle samla sig fullt rustadt till Erik
Nipertz, Thord Bonde och Staffan Bengtsson samt följa
dem till konungen, men att allmogen »icke skulla
sköta om de lögner, som nu spriddes om honom, utan
sitta qvar vid deras eget hus och hem.»

Undvikande det besvärliga tåget tvärt öfver Småland
drog konungen från Skåne in i Bleking. Här skref
han från Sölvesborg den 26 Februari ett bref till
östgötarne, hvari han utlofvar tillgift åt alla, som
ville vända sig från biskop Kettil och blifva hos
honom. Från Bleking gick tåget uppåt efter kusten
till Vimmerby, dit konungen kom den 11 Mars. Många
riddare från Småland och Vestergötland förenade sig
här med konungen, och sålunda förstärkt fortsatte
han tåget norr ut genom Kind och intågade klockan 2
eftermiddagen den 18 Mars i Linköping.

Konungen tog in i sjelfva biskopsgården, och voro
dess ladugård och källare väl fylda, så visste nog
danskarne att snart göra ända derpå. I tre dygn dröjde
konungen med hären i Linköping och förtärde allt som
fans att tillgå. Öfver Bråviken gick nu tåget norr
ut till Nyköping, dit konungen kom den 23 Mars. Med
den största

möjliga skyndsamhet fortsattes vägen härifrån mot
Stockholm. Efter tvänne dagars tåg stod den kungliga
hären framför hufvudstaden och till sin öfverraskning
fann konungen, att de belägrande dragit bort,
så att han obehindradt kunde intåga i staden och
undsätta slottet. »Han dröjde dock blott öfver en
natt i Stockholm och fortsatte redan följande dager»,
heter det i Vadstenaboken, »att förfölja de flyende,
och var han då mycket modigare än förut.»

Konungens snabba tåg med sin här midt i vintern
och hans oväntade ankomst till Stockholm synes
hafva öfverraskat biskopen. Han hade upprättat sina
läger på ömse sidor om staden, både på norr- och
södermalm. Återkommen från Stäket<footnote>
Enligt en annan underrättelse hade biskopen
begifvit sig ned åt Östergötland.</footnote>, fick han bestämda
underrättelser om konungens antågande, och, då han
nogsamt kunde inse svårigheten att här med något hopp
om framgång strida mot konungens öfvade krigsfolk,
upphäfde han genast belägringen och lät folket draga
hem, då en del drog genom Upland uppåt Helsingland,
en annan del uppåt Vestmanland och Dalarna.

Det var om måndagen den 25 Mars, som konungen tågade
in i Stockholm, och samma qväll utfärdade han ett
bref till Upsala stift, förmodligen äfven likalydande
till de öfriga stiften, att sockenpresterne, hvar i
sin församling, skulle »undervisa allmogen, att de
härefter sitta qvare och blifva hemma», så vida han
ej skulle nödgas straffa dem, »hvilket Gud visste,
att han dock nödigt göra ville».

Under de nästföljande dagarne föllo Stäket och
Salestaborg i konungens händer. Påskdagen den 1 April
var han i Upsala och dagen derpå drog han vesterut
framemot Vesterås, der han började belägra Nils
Christersson. Men slottet var väl försedt med alla
förnödenheter, och herr Nils höll ett vaksamt öga
på alla konungens åtgärder, så att tiden förgick,
utan att konung Christian vann någon framgång. Efter
fjorton dagars tid hade man ej kommit längre. Konungen
kastade litet emellan misslynta blickar på de mörka
slottstornen, som nästan tycktes med hån utmana
honom, då med ens den underrättelsen spridde sig i
lägret, att biskop Kettil kom tågande söderut från
Dalarne med den åter samlade bondehären för att rädda
Vesterås. Han befann sig redan, så berättades det
för konungen, vid Harakers kyrka.

Nu blef det rörelse i lägret. Konungen gaf befallning
till uppbrott, och snart fick man från slottet se
hela hären tåga bort från Vesterås norrut. Konungen
red med hurtigt mod och lustigt sinn vägen
fram. »Nu», sade han till de omgifvande herrarne,
»rida vi uppåt Dalarna, och vi skola draga biskopen
derut vid håret!» -- Och så fortsattes tåget genom
Skultuna upp till Haraker, der Hälleskogen utbredde
sin mörka famn de antågande till mötes.

Vi känna, denna trakt sedan fejden mellan Carl
Knutsson och Erik Puke. Här hade nu biskop Kettil,
liksom Puken på sin tid, fattat en fast ställning med
sina Dalkarlar och huggit trenne bråtar bakom

hvarandra och derjemte lagt en skara bönder i ladorna
omkring landsvägen. Och vid biskopens sida, ordnande
och uppmuntrande liksom han, red en ung, högväxt
riddare. Det var herr <i>Sten Gustafsson Sture.</i>

Det är i skogen vid bondehären och vid den krigiske
biskop Kettils sida som vi första gången möta denne
märklige man, hvilken snart derefter intager första
platsen i riket.

Framför Hälleskogen utbreder sig en stor slätt. När
konungen kom fram till densamma, lät han sin här
göra halt. Skogen stod framför honom tyst och
ogenomtränglig som ett ondt öde. Vinden for fram
mellan träden och öfver slätten, men icke ett ljud
af någon menniskoröst, icke ett tramp af en hästhof
hördes från gömslena i skogen. Men konungens blick
lyste af mod under den gröna hatten, som han bar på
hufvudet, och han uppmuntrade sitt folk att manligen
gå fienden emot, ty genom skogen måste de fram.

Och nu gaf konungen tecken till att fortsätta tåget,
och nu fattades vapnen och stridshornen ljödo,
och allt var åter i rörelse, och konungen med sina
riddare främst. Man hade dock ej hunnit långt in i
skogen, förr än man stötte på den första bråten. Men
allt var fortfarande tyst rundt omkring och konungen
red obehindradt fram och hären följde, led efter led,
skara efter skara, och det var nästan bättre i den
lugna skogen än på den öppna slätten, der karlarne
haft svårt att värja sig mot kölden i sina smala
stöflar och granna, med många häktor utsirade kläder.

Snart var konungen vid den andra förhuggningen, men
der var lika tyst, och än mera modig red konungen
vägen fram och skådade förnöjd tillbaka öfver den låga
raden af ryttare och spjutspetsar, som lik en stor orm
slingrade sig efter honom genom skogen. Men plötsligt
stannade konungen och höll inne sin häst, och herrarne
omkring honom gjorde likaså. Man lyssnade. En häst
hördes gnägga in i skogen vid sidan af der konungen
och hären tågade fram. Trakten, der de befunno sig,
var i hög grad oländig, med stela, skogbeklädda
klippor på ömse sidor. Om ett anfall här skedde af
fienden, vore nederlaget gifvet. Konungen insåg det,
och misslynt blickade han omkring sig. »Vi måste
vända!» sade konungen, och han hade knappt uttalat
orden, förr än en skur af pilar hven kring hans hufvud
mellan träden.

Det var Sten Sture, som här förde befälet; men
knappt hade de första skotten fallit, förr än den
tjocke biskopen kom till platsen, och striden blef
allmän. Bönderne från ladorna rusade äfven in i
skogen, och der uppstod ett väldigt handgemäng.

Konung Christian fäktade modigt, och som han var
högväxt och lätt igenkänlig på den gröna hatten,
riktades många skott på honom. En bonde sade till
sin sidokamrat, hvars pil sällan felade sitt mål:
»Skjut på mannen i gröna hatten, det är visst konungen
sjelfver!» Och den tilltalade fäste ögat på konungen
och spände sin båge. Pilen flög af med en underlig
klang och träffade konungens hatt.


Konungen bleknade. »Guds död!» utropade hän, »de
skjuta mig till döds!»

Snart var allt motstånd omöjligt. Allt, som kunde
fly, flydde, och Dalkarlarne stormade efter, ropande:
»Slå och skjut, så de fly af skogen ut!» -- Och ut
ur skogen skyndade den danska hären, och bönderne
följde efter med sina pilar, spjut och yxor.

På den öppna platsen framför skogen stannade konungen
och öfversåg de sina. Striden hade varat i två timmar,
men många af hans närmaste män hade fallit. Allt
tätare och tätare samlade sig dock ryttareskarorna
omkring konungen, allt efter som de lyckades komma ut
ur skogen. Hälften i harm och hälften på skämt sade
då konungen: »Det tyckes, som om Dalkarlarne vore oss
för starka!» -- Och orden lifvade hans folk att här
på öppna slätten söka aftvå den skymfen att nödgas
fly för dessa bönder. Och riddarehären ryckte fram,
och deras harnesk blänkte som en is. Åter uppflammade
striden. En hvar i konungens här brann af begär att
aftvå nesan af flykten och att vinna desto större
pris genom att taga segern från segraren. Hvarje
försök var dock fåfängt. Riddarne stredo med
utomordentlig tapperhet och mången bragd utfördes
den dagen på slätten framför Hälleskogen. Men äfven
bönderne utförde storverk af mod och dödsförakt,
och biskop Kettil och Sten Sture voro med öfver allt,
der faran var som störst, och ledde och ordnade det
hela. De vunno en fullständig seger.

Konungen och hans här flydde allt hvad tygen
höllo. Uttröttade af striden och ridten kommo de till
Vesterås. Konungen stannade på torget och lät der
föra till sig något mat och drick, men så fort hans
folk hunnit hemta någon vederqvickelse och de sårade
blifvit, så godt sig göra lät, förbundne, ryckte han
ut ur staden och tog vägen åt Stockholm. Tolf hundra
man hade han förlorat i denna strid med biskop Kettil
och hans bondehär.

Men Vesterås slott var räddadt, och biskop Kettil
följde konungen i hack och häl och började snart åter
belägra Stockholm.

Den skildring af segern, som biskop Kettil och
bönderne vunno på Hällebyskog, hvilken vi här ofvan
framstält, stöder sig helt och hållet på de sägner,
hvilka genom rimkrönikan bevarats till vår tid. Såsom
alltid plägar vara vanligt med ovanliga och vigtiga
tilldragelser, uppstodo äfven här en mängd olika
berättelser, hvilka till en del motsade hvarandra,
men hvilka alla tjenade att prisa biskopen och hans
mandom och lycka.

Utom dem, som röra denna, finnas äfven några, hvilka
röra striden i allmänhet. Af dem må här anföras ett
par.

När konung Christian sporde -- så lyder en -- hurusom
biskop Kettil redde sig till fejd mot honom, gjorde
han sig redo med en stor här och kom så dragandes
här in i landet. Biskopen åter var mån om att skaffa
sig noggranna underrättelser om konungens här och
om hans afsigter. Han hade då hos sig en rask och
snarfyndig sven.

Denne kallade han till sig och gaf honom det svåra
värfvet att begifva sig till konungen för att utspana
allt hvad biskopen ville veta. Svennen begaf sig
på väg, grundande på, huru han bäst skulle uträtta
sin herres ärende. Så kom han nedåt landamärket der
konungen tågade fram. Han klädde sig då i bondekläder
och fortsatte sin vandring till fots, allt tills han
kom till konungens läger. En mängd bönder hade den
dagen kommit med gärd till lägret, och den förklädde
svennen kunde derför obehindradt gå omkring, ty alla
togo honom för en af bönderna.

Den ena bonden efter den andra drog emellertid från
lägret, och svennen måste göra sammaledes, om han ej
ville blottställa sig för att blifva upptäckt. Han
hade dock åtskilligt ännu att utforska, innan han
ville begifva sig åter till sin herre biskopen, och
som han gick och tänkte, huru han bäst skulle vinna
sitt syfte, fick han se stegerhuset, der kocken
som bäst höll på med tillredandet af konungens
mat. Svennen tog sig dristighet till och steg in i
stegerhuset och båd om något mat. Kocken, liksom alla
andra, tog honom för att vara en af bönderna, som den
dagen hade varit i lägret, och satte framför honom
mat och dryck. Men kocken var pratsam och svennen,
så dum han tedde sig, förstod att aflocka honom många
vigtiga upplysningar. Emellertid var måltiden slutad
och svennen började fundera på, huru han nu skulle
lyckligt och väl komma ut ur lägret. Kocken bad honom
då hjelpa sig med ett och annat i köket och svennen
gjorde så. Han bar sig väl något fubbligt åt, men det
var ej bättre att vänta af en bonde. Ju längre tiden
framskred, desto oroligare blef emellertid svennen. Då
sade kocken att hans häst behöfde vattnas, och svennen
var ej sen att åtaga sig det besväret. Han begaf
sig till slottet, lade sadel på hästen och ledde
honom ut. Men i samma ögonblick svängde han sig upp
på hästen och i flygande fart sprängde han bort från
lägret.

Återkommen till Linköping, gjorde han noga reda för
biskopen om allt hvad han fått veta, och biskopen
skrattade godt åt hans äfventyr med kocken.

En annan sägen gick om presten herr Johan i
Gryta. Gryta socken är den sydligaste i Hagunda härad
och längs socknens södra gräns flyter Örsundsån,
som här utfaller i Låstaviken. Mindre skaror af den
kungliga hären tågade omkring i bygden för att skaffa
föda åt folket och foder åt hästarna. Under de 14
dagarne, konungen låg framför Vesterås, klagar han
sjelf i ett bref, som ännu finnes i behåll, att han
och hans folk der »upptärade allt hvad klerkeriet
och borgarena hade, så att han och hans gode män ej
kunde få mer att köpa för deras pengar, utan ledo
der stor nöd för mat, öl och hästfoder, så att han
kunde ej der längre töfva utan att taga från sina
undersåtar och allmoge och så förderfva dem i grund,
något som han ogerna ville.»

Nöden hade emellertid ingen lag, utan konungen måste
här liksom i Jönköping 1452 strax före olyckan på
Holaveden genom utsända mindre afdelningar af hären
förskaffa sig hvad han behöfde. Dessa

mindre skaror rönte nu häruppe samma mottagande som
nere i Jönköpingstrakten, och ännu farligare var det
att skilja sig från hufvudhären efter nederlaget
i Hälleskogen. Bönderne öfverföllo och ned gjorde
alla sådana krigarehopar, och ingen försigtighet var
tillräcklig att förekomma faran i trakter, der hvarje
skogsstig, hvarje klyfta var till de anfallandes
förmån.

Bland dem, som utmärkte sig i detta sätt att göra
fienden afbräck, var den nämnde presten Johan. Han
höll godt utkik i Gryta skär, och så fort en fiende
visade sig, så var han genast till hands med sina
bönder och stridde manligen. Alla fångar, som togos,
skickade herr Johan till biskopen. Derom talades sedan
mycket bland folket, och rimkrönikan har följande
rim, som förenade minnena af både sockenpresten och
biskopen. Det månde konungen -- säger hon --

<poem>
-- -- -- -- -- -- -- -- -- illa förtryta
att han skulle rymma för Kettil och gryta.
Kettil och gryta fast öfversjöd,
medan så många störta för honom död.
</poem>

Harakers nuvarande kyrka skall hafva blifvit bygd af
det byte, som vans i slaget på Hälleskogen<footnote>
Dock synes denna kyrkobyggnad icke hafva varit den
första. Enligt biskop Peters bref från Färingsön har
redan på 1280-talet här varit socken och således äfven
kyrka. Kan dock vara att denna varit af träd eller att
den blifvit flyttad. I den nuvarande Harakers kyrka,
som är helt och hållet af tegel, finnes intet tecken
till gråstensmur, som är det vanliga kännemärket på
uråldrighet för de äldsta kyrkorna.</footnote>.

På prestebordets gärde invid kyrkan har man i
jorden funnit en mängd vapen, svärdklingor och
svärdfästen samt pilar, hvilka ännu skola förvaras
i socknen. Man synes deraf kunna sluta, att ett
slag stått här på gärdet norr och vester om kyrkan
och på den der nedanföre liggande myren. I medlet
af förra århundradet syntes ännu skottgluggar i
kyrkogårdsmuren, och i en beskrifning öfver socknen
från den tiden säges det, att dessa skottgluggar
ansågos hafva varit begagnade i slaget 1464. Huru
dermed förhåller sig, är svårt att säga. Efter de
berättelser om slaget, som hunnit till vår tid,
synes man icke få antaga att någon förskansning här
hunnit uppföras. Men här kunde hafva stått någon
äldre byggnad, hvaraf danskarne betjente sig.

Vi hafva förut talat om den uråldriga bygden i
denna trakt. Ett intyg derför, som här må nämnas,
är det som ligger i namnen Frövi, Frövisjön och äfven
Fröslunda. Här har otvifvelaktigt vid ortens första
bebyggande varit ett offerställe helgadt åt Frej,
hvaraf namnet Frövi, liksom Fröslunda eller Frejslund
påminner om den heliga offerlunden. På ett berg invid
gården Fröslunda synes ännu i dag lemningar efter
en sådan lund. Derinvid är också en grotta bildad
af underliggande stenar och en der ofvanpå liggande
ofantlig sten.

En strid, som väckte mycket uppseende, emedan de som
vunno segern stridde till lands, men de besegrade
från fartyg, var en, som egde rum vid Qvicksund. Detta
smala sund sammanbinder de båda

Mälarfjärdarna Galten och Blacken samt skiljer
Vestmanland från Södermanland.

Sedan Christian återkommit från Stockholm, synes
han genom ständiga små krigsföretag hafva sökt
uppehålla sin fiende och hindra honom från att
närma sig Stockholm. Äfven inåt Mälaren seglade ofta
flottor af jakter för att, hvar tillfälle erbjöd sig,
landsätta folk och göra fienden afbräck. Så seglade
en dag Thure Thuresson ut från Stockholm med en liten
flotta och styrde kosan vesterut. Han hade uppdrag af
konungen att dagtinga med bönderna i Rekarne. Herr
Thure lade till med sin flotta vid Qvicksund och
började underhandla med bönderna.

Men derunder kom biskop Kettil till stället. Han hade
litet folk med sig och såg med harm på konungens
jakter, som lågo vid stranden, ty utan båtar syntes
det omöjligt att kunna inlåta sig i strid med herr
Thure och konungsfolket. Underhandlingarna fortgingo
derför, utan att biskopen afbröt dem. Men han skickade
ilbud ut i bygden och till sina dalkarlar, som icke
voro långt borta, att de genast skulle infinna sig
vid Qvicksundet.

När då dagen var förliden, lät biskopen nedtaga den
på en stång uppsatta hatten, hvilket tecken var det
vanliga för att antyda rådande stillestånd, liksom
densammas nedtagande att stilleståndet uppsades,
och omedelbart derpå angrep han herr Thure och
konungsfolket.

Oemotståndligt bröto biskopen och bönderne
fram. Fienden sökte väl göra motstånd, men de hade
ingen framgång. Mången dansk ungersven blödde här för
bondens spjut eller yxa, och det visade sig snart,
att ingen räddning fans annat än på fartygen. Dit
rusade nu herr Thure och hans män, och man skyndade
att kapa ankartågen och hissa seglen för att så fort
som möjligt komma ut på fjärden, utom skotthåll för de
skarpa pilarna. Men dalpilarne voro ej blott skarpa,
de riktades äfven af skyttar med säker hand och säkert
öga. Så fort någon kom upp i tackel och tåg, träffades
han af en pil och föll ned i däck. Härunder höllos
fartygen fast vid stranden af bönderna, och under
häftig strid äntrades det ena efter det andra. Den som
stod a land -- heter det -- grep honom som satt öfverst
i skeppsmast, och mersen kunde icke hålla sin man,
derför måste han i skeppet nederfalla.

Icke mindre än sju jakter skola biskopen och bönderne
hafva tagit. Med knapp nöd kom herr Thure och de
öfriga undan till Stockholm.

Den 16 April stod slaget på Hälleskogen.
Några dagar derefter var konungen i Stockholm, verksam att
förebygga följderna af sitt
nederlag. Han skref till Danmark efter krigsfolk,
han skref ytterligare ett bref till Vestgötarne -- det var den 29 April --
hvari han tackar dem för deras trohet och omtalar, huru han
belägrat Vesterås, men
utan att nämna något om den derpå timade motgången.
»Och äre nu våre skepp komne hit», skrifver han, »och
vilje vi med Guds hjelp rätta öfver<footnote>
Gå till rätta med.</footnote> dem, som vi finna oss under
ögonen, som oss bör att

rätta öfver våra och riksens otrogna män, och vilja
ej af<footnote>Lemna.</footnote> vårt rike Sverige, förr än vi fange vår vilja
om alla ärenden. »Det synes sålunda hafva varit hans
afsigt att med redan ankomna och ytterligare väntade
förstärkningar från Danmark fortsätta striden och
i grund qväfva upproret.

Härunder var det, som konungen utsände Thure Thuresson
med en flotta inåt Mälaren. Den hufvudsakliga afsigten
var att taga Vesterås. Ty bud hade kommit till
konungen, att herr Nils Christersson förts dödssjuk
till Vesterås slott och der aflidit. Detta var också
sant. Herr Nils hade jemte några andra rådsherrar
varit på ett möte i Sigtuna, då han plötsligt kände
sig illamående. Det onda tilltog häftigt, och han
lät föra sig till Vesterås, men der träffades han
af döden. Konungen skall hafva blifvit mycket glad
öfver underrättelsen och genast vidtagit mått och
steg att komma i besittning af slottet. Herr Thure
kom sålunda seglande in i Vesteråsfjärden, ärnande
sig lägga i land vid staden.

Men här hade borgarena med tillhjelp af det krigsfolk,
som befann sig i staden, uppkastat skansar och mottogo
från dem herr Thure och hans folk på sådant sätt,
att han måste öfvergifva hvarje tanke på Vesterås
slott. Icke ens staden, som konungen befalt honom
bränna, i händelse han ej kunde vinna slottet, kunde
han komma åt. Han måste segla derifrån med oförrättadt
ärende.

Herr Thure vände sig nu vesterut, när han kommit ut
ur Vesteråsfjärden, och ärnade sig öfver Blacken och
Galten draga till Arboga för att der och i bygden
deromkring underhandla med allmogen å konungens
vägnar. Det var då som han lade till vid Qvicksund
och blef så oförmodadt af biskop Kettil tvungen att
vända åter till Stockholm.

Medan detta tilldrog sig i Stockholm och Mälarängden,
hade biskop Kettil jemte de andre herrarne rest
omkring landet och förmått bönderna att tåga mot
Stockholm. Och omkring denna stad samlades snart en
stor bondehär. Herr Christer Bengtsson och herr Ivar
Gren kommo tågande norr ifrån och lägrade sig på
Norrmalm. Herr Trotte Carlsson slog upp sitt läger
på Södermalm, och biskop Kettil, som kom med sitt
folk sjöledes öfver Mälaren, besatte Långholmen.

Stockholm var sålunda instängdt på trenne sidor,
men, emedan inloppet från hafssidan var öppet, kunde
förstärkningar och lifsmedel den vägen litet emellan
komma konungen tillhanda från Danmark. Detta äfvensom
den omständigheten att många af de belägrande tågade
hem, gjorde att konungen kunde hålla sig i Stockholm
ända till midsommaren. Men dagligen föreföllo strider
mellan konungens folk och allmogen, dock utan någon
framgång för den förre. På Käpplingen skall han hafva
lidit en stor förlust.

Så som sakerna nu stodo, kunde de likväl icke länge få
förblifva. Konungen måste tillvägagå med mera styrka,
om han ville, såsom han

skref till Vestgötarna, drifva sin vilja igenom. Men
dertill fordrades en manstark krigshär, och en sådan
kunde han ej få rustad, utan att han sjelf personligen
ledde arbetet. Han beslöt sig derför att återvända
till Danmark. Han anförtrodde då Stockholms slott åt
sin danske marsk Clas Rönnow och åt Thure Thuresson,
och med en flotta af 24 skepp lemnade han Stockholm
vid midsommartiden 1464. Under sjelfva utseglingen
från Stockholm följdes konungen af olycka. Vid
Stäksundet hade en afdelning bönder samlat sig före
honom, och de togo der ifrån honom hans bästa skepp.

Vid samma tillfälle bemäktigade sig bönderne ett
banér, som de kallade »dannebroka», och det sändes
genast till lägret på Norrmalm, der det planterades
öfverst på Brunkeberg, så att det kunde ses in i
staden och på slottet.

Men konung Christian fortsatte sedan lyckligt sin
färd till Danmark igen.

»Så kom då ett anskri öfver landet bland bönderna»
-- säger Olaus Petri -- »att de ville hafva konung
Carl igen, och de skrefvo riksens råd till, att de
skulle hafva båd åstad efter konung Carl», och han
tillägger vidare: »Så hade ock Dalarne med menige
landet skrifvit dem af riksens råd till, som höllo
med konung Christian, att de skulle gifva sig ifrån
honom, och sände dem några artiklar, som de besinna
skulle, ibland hvilka det var en med de märkeligaste,
att konung Christian icke var rätt kommen till riket,
ty den menige man, som derom borde något tillspord
vara, visste der intet af, förr än han var här inne
i riket, och förmante de riksens råd dertill, att de
skulle öfvergifva konung Christian; de sade sig vilja
hafva konung Carl igen, ingen föreståndare sade de
sig vilja hafva, <sp>efter det att Sverige hade af ålder
varit ett konungarike och intet höfvidsmannadöme
eller prestagäll».</sp>

Två saker falla en före, när man läser om denna
skrifvelse från bönderna. Var den -- frågar man sig
-- verkligen från dem, eller funnos der några, som
gåfvo bönderna i hugen att affärda densamma? Konung
Carl egde många anhängare, hvilka slöto sig till
uppresningens män mot Christian, och det är klart,
att, när de gjorde det, skedde det visserligen minst
af allt för det syfte, som biskopen så högtidligt
hade förklarat för sitt -- erkebiskopens återinförande
i riket. Deremot var det vanskligt för dem att öppet
uppträda till förmån för sin man, den landsflyktige
konungen. Ett framträdande med det yrkandet skulle
hafva splittrat kraften mot den gemensamma fienden,
utan att deras syfte vunnits. Hvad var då naturligare,
än att de läto denna fordran uttalas just af allmogen,
den kraft, hvars betydelse icke ens af unionsvännerna
kunde förnekas. Genom dessa konung Carls vänner kunna
då bönderne blifvit bearbetade i den riktning, som
skrifvelsen till rådet angifver.

Å en annan sida kan man deremot icke misskänna den
sjelfständiga handlingskraft, som vid flera tillfällen
visar sig hos allmogen.

Man finner tydligt, att allmogen, äfven om den låter
begagna sig som ett verktyg af skickliga ledare bland
herrarne, dock icke blir ett viljelöst verktyg i deras
hand. Allmogen har en egen vilja, och denna är -- om
af instinkt, eller fullt medveten, lika mycket -- den
är framför allt svensk. Att detta fullkomligt insågs
af den må hända skarpsinnigaste mannen på denna tid,
af Jöns Bengtsson Oxenstierna, det se vi, då han
för att få allmogen i rörelse utlofvar att aldrig en
utländing skall komma på Sveriges tron. Emot denna
utländing var det en jemförelsevis lätt sak för biskop
Kettil att uppresa allmogen, och huru han än talade
och svor öfver sin frändes erkebiskopens bortförande,
och huru ofta han låter folket upprepa eller sjelf i
folkets namn upprepar erkebiskopens frigifvande såsom
enda vilkoret för lugnets återställande, bodde dock på
djupet innerst i folkets barm afskyn för utländingens
välde, och man kan lätt tänka, att denna afsky skulle
begagna första tillfälle att gifva sig luft.

I bådadera fallen -- vare sig att »anskriet» var
ett verk af Carls vänner bland herrarne eller kom
omedelbart ur folkviljan -- visar sig dock tydligt
erkännandet af denna folkviljans betydelse.

För unionsvännerna åter, för Oxenstiernorna och
deras anhang, måste detta anskri bland folket, detta
djerfva och stränga uttalande af att landet var ett
konungarike, men intet prestagäll -- för dem måste
detta vara i hög grad bittert att erfara. Kände den
stridshurtige biskop Kettil något till sin frände
erkebiskopens planer -- något som kan vara troligt,
äfven om denne djuptänkte och beräknande man icke i
hela deras vidd hade uppenbarat dem för någon och må
hända minst för Kettil -- kände denne erkebiskopens
syften, när han för erkebiskopens skuld började
uppresningen, så måste det hafva gått honom djupt till
sinnes att mottaga sådan skrifvelse från Dalkarlarne.

Vare emellertid härmed huru som helst, en skrifvelse
från allmogen kunde i de dagarna icke läggas
åsido. Herrarne måste taga den i betraktande. De hade
också ett sammanträde i Sigtuna. Der var det som Nils
Christersson så häftigt insjuknade, att han måste låta
sig föras till Vesterås. De öfriga funno lätt den
väg som borde beträdas, och det var att efterkomma
allmogens önskan. Och i sjelfva verket fans för dem
ingen annan utväg. Ty ville de ej kasta sig i armarne
på Christian, så måste de för att vinna seger mot
honom beqväma sig till att återvinna Carl. Denne
blef på det sättet nu lika nödvändig mot Christian,
som Christian sju år förut var mot honom.

På Södermalm utanför Stockholm, der hufvudlägret
var, uppsattes de första dagarne i Juli månad tvänne
skrifvelser till konung Carl i Danzig. Den ena var
från bönderna, den andra från herrarna.

En bön, att Carls fördrifvande och den skada han lidit
af erkebiskopen och dennes vänner måtte förlåtas, samt
ett tillkännagifvande att han nu å nyo af bönderne
blifvit hyllad och undfången såsom en rätt konung
öfver Sveriges rike, hvaremot det löftet fordrades
af honom,

att han skulle styra dem med lag och rätt, låta
dem njuta de rättigheter, som S: t Erik dem gifvit,
och slutligen vara dem behjelplig att återfå deras
erkebiskop -- se der hufvudinnehållet af böndernes
skrifvelse.

Herrarne, bland hvilka biskop Kettil, Christer och
David Bengtssöner, Ivar Gren med flera, skrefvo,
att de visserligen hållit med erkebiskopen, men,
emedan Christian svikit dem, så ville äfven de
hylla och undfå konung Carl »efter menige allmogens
vilja», hvarför de bådo honom återkomma till riket och
lofvade honom tro och lydnad, hvaremot de anhöllo, att
hvad erkebiskopen och de företagit mot Carl skulle
glömmas och förlåtas och att konung Carl skulle
låta både dem och allmogen åtnjuta Sveriges rätt
samt att Carl »enligt allmogens vilja och begäring»
skulle vara behjelplig till erkebiskopens fullkomliga
återställande.

En frälseman, som hette Olof Ingesson, skickades med
brefven till konung Carl i Preussen.
</chapter>
<chapter name="7. Carl Knutsson åter konung.">
<h2>7.

Carl Knutsson åter konung.</h2>

<b>Carl Knutsson å nyo i Sverige.</b>

Vi lemnade konung Carl på slottet vid
Puskierwig. Detta slott egde han dock icke vid
denna tid. Han hade redan 1460 nödgats lemna det
åt ordensriddarne, hvilka då belägrade slottet,
och freden mellan dem och konung Casimir i Polen
slöts icke, som vi veta, förr än år 1466. Hvarest
den svenske budbäraren träffade Carl, veta vi icke,
men nog kunna vi föreställa oss konungens glädje,
när han hörde hvad som timat i Sverige och läste
brefven om sin återkallelse.

Han tillkännagaf genast för rådet i Danzig,
att han aktade draga till sitt rike igen,
och han började ofördröjligen rusta sig till
affärden. Med många skepp och mycket folk afseglade
han från Danzig samt anlände i början af Augusti i
Stockholmsskären. Han sände genast bud inåt landet
till Stockholm. I lägret utanför staden funnos då få
af det högre befälet. Biskop Kettil befann sig nere i
Vestergötland, hvilket landskap genom den trohet det
visat mot Christian väl mera än något annat fordrade
hans närvaro. Befälhafvarne i lägret på Norrmalm
voro äfven borta. De befunno sig dock närmare. Herr
Christer Bengtsson låg med skepp och mycket folk vid
Biskops-Tuna.

Denne äfvensom Ivar Gren och Hans Djekn, hvilken
var höfvidsman för Dalkarlarne, begåfvo sig ut till
konungen. Här förnyades


fordringar och löften om glömska af det framfarna,
hvarpå konungen åtföljd af herrarne seglade fram mot
Stockholm.

I staden såg man med olika känslor skeppen segla
fram. De danske och deras vänner trodde, att det
var den väntade undsättningen från Danmark, de
svensksinnade hoppades att det var konung Carl.

När man sedan blef förvissad om, att det verkligen
var konung Carl, intogos fosterlandsvännerne af lika
mycken glädje som de danske af sorg.

Konungen skref genast ett bref till de rådsherrar
och andra, hvilka befunno sig i staden, äfvensom till
stadens borgare och råd, att de skulle infinna sig
hos honom och erkänna honom som sin konung. Biskopen i
Vesterås, Birger Magnusson, och ett par herrar jemte
honom kommo då ut till konungen, men endast för att
fråga hvad han ville. Konungen svarade, »att han intet
synnerligt hade att säga dem, hade iche mera kallat
dem än någon af de andra, men alla borde infinna
sig hos honom och erkänna honom för rätt herre och
konung». Dermed fingo herrarne återvända till staden.

Carl steg derpå i en båt och lät ro sig i land
på Södermalm. Här talade han till bönderna och de
lofvade honom trohet. Man beredde sig derefter att
storma staden, och det hade den följd, att riksens
råd jemte stadens borgmästare och råd kommo ut till
konungen och öfverlemnade till honom staden. Konungen
begaf sig genast från lägret in i staden och gick der
in i stadskyrkan, hvarpå han skyndade ut till lägret
på Norrmalm, der bönderne likaledes hyllade honom.

Återkommen till staden, gick han upp på rådhuset, der
magistraten och en mängd borgare voro församlade. Här
talade han, liksom till bönderna, om anledningen
till sin återkomst, att han kommit på kallelse riket
till undsättning, att han, som deras rätte konung, nu
försåge sig till dem och att han ville hålla dem vid
lag och rätt, såsom han ock hoppades att han städse
hade gjort. Borgerskapet hyllade honom, och konungen
lemnade rådhuset samt begaf sig till mynthuset, »der
han blef till herrberges»<footnote>
Var sannolikt beläget på Helgeandsholmen.</footnote>.
Myntmästaren, som var
honom skyldig den stora penningesumman, hade dött
några dagar, innan staden öfverlemnades åt Carl.

<b>Biskop Kettil och den återkomne konungen.</b>

Stockholms slott återstod att vinna. Dess belägring
börjades dock genast med allvar, och som det led
brist på lifsförnödenheter, nödgades slottshöfdingarne
den 23 Augusti ingå på en dagtingan, enligt hvilken
slottet skulle öfverlemnas till konung Carl och de
danske herrarne jemte krigsfolket obehindradt få
lemna riket, om icke undsättning komme åtta dagar
efter Michaelsmessan.


Någon undsättning kom icke, och slottet öfverlemnades,
men icke åt Carl, utan åt Thure Thuresson. Att detta
skedde genom stämplingar, kunna vi taga för gifvet,
ehuru vi icke veta något derom. Om biskop Kettil hade
sin hand med i dessa stämplingar, lemna vi derhän,
men visst är, att samtidigt med slottets öfverlemnande
åt herr Thure och i sammanhang dermed inträffade en
brytning mellan honom och den återkomne Carl.

Det synes hafva dröjt länge, innan något
sammanträffande egde rum mellan dessa båda män. Det
skall icke hafva inträffat förr än sedan Clas Rönnow
och de öfrige danske herrarne lemnat både slottet
och Stockholm. Detta kan åter icke hafva skett förr
än efter den 8 Oktober. Ställningen i Vestergötland
uppgifves hafva kräft hans personliga tillstädesvaro
der. Att detta också måtte hafva varit fallet,
visar sig äfven deraf, att Axevall dagtingade först
i slutet af Augusti, och att döma af de förmånliga
vilkoren, som slottshöfdingen -- det var Svarte Åke
Jönsson -- kunde betinga sig och verkligen erhöll så
väl af anföraren för belägringshären, Erik Nilsson
(Oxenstierna), »höfvidsman öfver Vestergötland»,
som af biskop Kettil, hvilken enligt ett af vilkoren
i dagtingningsbrefvet skulle stadfästa detsamma, hade
de belägrade kunnat göra godt motstånd. Då befann sig
biskopen i Linköping, och derifrån utfärdade han sitt
bekräftelsebref, men icke förr än den 24 September.

Det är nu möjligt att biskopen icke haft någon
kunskap om hvad som under Augusti månad tilldragit
sig i Stockholm. Att man icke visste något derom, då
herr Erik Nilsson och Svarte herr Åke Jönsson möttes
på vallen utanför Axevalla slott och dagtingade,
det framgår tydligt af brefvets innehåll, hvari man
förutsätter som en möjlighet, hvad som då redan var en
verklighet, nemligen konung Carls återkomst. »Skedde
det så» -- heter det strax efter löftet att hans nåd
biskop Kettil skulle stadfästa den uppgjorda dagtingan
-- »att konung Carl komme in i riket och vorde hyllad
å nyo, då skall hans värdighet denna dagtingan ej
sönderslita»<footnote>
Det är att märka, att konungen, som man ännu
tänkte sig i Danzig, kallas »hans verdoghet», men
biskop Kettil »hans nåde».</footnote>.
Icke heller biskop Kettil i sitt
stadfästelsebref antyder med ett ord, att konung Carl
befann sig i Sverige, utan bekräftar kort och godt
allt som var öfverenskommet mellan »välboren man,
herr Erik Nilsson, hans svåger, och ärlig riddare
herr Svarte Åke Jönsson».

Man kan med skäl förundra sig öfver den långsamhet,
hvarmed en så vigtig underrättelse som konung
Carls återkomst spriddes öfver landet. Men så
fort underrättelsen härom nådde biskop Kettil --
heter det -- så begaf han sig genast på väg till
Stockholm. Han blef väl emottagen af konungen,
och allt var godt och väl å ömse sidor. Det varade
dock ej länge. Belägringen af slottet fortgick, och
biskopen deltog i den, men när han fick kännedom om
den dagtingan, som

blifvit ingången mellan konungen och de danska,
så var det med ens slut på det goda förhållandet.

Äfven här kan man icke annat än med förundran spörja,
huru det var möjligt att, om än för blott några
dagar, hålla den för ögonblicket så betydelsefulla
och inflytelserika biskopen i okunnighet om
sådana ärenden. Men vi sakna tillförlitliga
underrättelser. Vi veta blott det, att när biskopen
fick dessa underrättelser, så upptändes han af harm
och leddes till handlingar, som åter vållade en
omstörtning af förhållandena i vårt land.

Hvad som så häftigt upprörde den hetlefrade biskopen,
var den omständigheten, att konungen kunnat låta
de danska herrarne lemna riket, utan att betinga
sig erkebiskopens frigifvande. Att deremot Carl
å sin sida minst af allt skulle vilja så verksamt
bidraga till sin farligaste fiendes återkallande,
finna vi helt naturligt. Han hade utfäst sig dertill,
det är sant, men hans förbindelse i detta afseende
bröts ju alldeles icke derigenom att sättet för
erkebiskopens frigifvande blef detta eller ett annat,
eller derigenom att Carl först ville se sig sjelf
i säker besittning af sin tron? Man kan också vara
temligen viss om, att erkebiskopen, om han genom Carls
medverkan återvunnit sin frihet och återkommit till
sitt fädernesland, ingalunda derför skulle ansett sig
förbunden till någon skonsamhet mot sin fiende. Denne
man synes hafva varit otillgänglig för ädlare känslor,
åtminstone när dessa lade sig såsom hinder i den väg,
han för sig utstakat. Carl stod således här mellan
tvänne eldar. Från både erkebiskopen och dennes vänner
hotade faran, och sjelf var han ej nog mäktig att
bjuda någondera spetsen. Det låter derför lätt tänka
sig, att han icke var angelägen om att låta biskop
Kettil veta hvad som var uppgjordt mellan honom och
de danska herrarne, åtminstone icke förr än sådant
var nödvändigt.

Men en dag trädde den fruktade biskopen inför konung
Carl, och hans blickar och åtbörder och hela hållning
visade, att han var i hög grad uppbragt. Rimkrönikans
framställning af uppträdet och de ord, hon låter
biskopen uttala, visar oss en man, som under
inflytande af sin harm och i känslan af sin makt
icke drager i betänkande att behandla sin konung som
sin like. »Om jag törs säga sanningen» -- låter hon
biskopen säga -- »så hafven I skaffat Sverige både
skam och skada, ja, hafven I så. Vi svenske män,
jag och mina fränder, vi hafva vågat gods och blod
och kallat eder hit från främmande land, men huru
dårligt hafven I icke tett eder mot oss? Med sorg
hafva vi sport, att I utan vårt minne hafven släppt
Sveriges fiender. Och aldrig får Sverige så många och
rika herrar i sitt våld, nej aldrig! Dock var det vi,
icke I, som belagt dem här i Stockholms by. Af slik
skada få vi aldrig bot, och derför säga vi, att detta
är skam och skada.»

På detta häftiga tillmäle låter krönikeförfättaren
konungen stå svarslös.


Ännu voro icke den danske marsken och de andre
herrarne långt komna i skären, då ett bud kom från
biskop Kettil Carlsson. »De skulle genast återvända
till Stockholm, eller skulle biskopen låta med
våld hemta dem» -- så lydde den befallning budet
medförde. Till följd häraf återvände herrarne.

Clas Rönnow skyndade genast till biskopen. Denne
Clas Rönnow var ett af sin tids slugaste hufvuden och
förstod mästerligt konsten att genom underhandlingar
vinna de svåraste saker. Det behöfdes icke många
frågor å hans sida eller svar å biskopens, förr
än herr Clas insåg, huru sakerna stodo och fann,
att den krona, konung Carl nu för andra gången bar,
lika lätt kunde lyftas af hans hufvud som den lyftats
dit. Först vädjade han till biskopens ridderliga
sinne. »Mången god mans ära skulle kränkas», sade
han, »om den gjorda dagtingan icke finge blifva
beståndande.» Tillika skall han hafva lofvat att
göra sitt bästa till erkebiskopens frigifvande. Och
dermed var biskop Kettil nöjd. De danske riddarne
och krigsfolket fingo obehindradt fortsätta sin resa.

Men äfven biskop Kettil lemnade staden, i hög grad
misslynt med konung Carl för dagtingans skull.

Under tiden fortgick belägringen af slottet. Thure
Thuresson gjorde ständiga utfall och tillfogade
staden mycken skada. Vid ett sådant utfall om natten
den 18 Oktober blef borgmästaren i Stockholm Mårten
Lindorm dödskjuten. Det var en man, som åtnjöt allmän
aktning äfven bland herrarne, och hans död beklagades
derför allmänt. -- Mera dock än af slottsfolket led
Stockholm denna höst af pesten. Denna grymma fiende
rasade på flera trakter af riket, och i Stockholm
ensamt skördade den 7,000 menniskor. Den fortfor att
hemsöka vårt land oafbrutet under två års tid.

<b>Erkebiskopen återkommer.</b>

Det var i November månad 1464. Månaden kunde
vara halfliden, då en vacker dag en skara
herrar kom inridande i Linköping. De stego af vid
biskopshuset. En bland dem visades mycken vördnad af
de öfriga. Vi känna väl denna djupa, iskalla blick,
dessa stolta anletsdrag.

Så fort Clas Rönnow hade återkommit till Köpenhamn,
öppnades genast underhandlingar med den fångne
erkebiskopen. Ingen var så snar att inse, det just
nu rätta tidpunkten var inne för erkebiskopens
lösgifvande som Clas Rönnow, och han visste
också att framställa saken i sin rätta dager
för konungen. Förhållandena hade också genom
konung Carls återkomst tagit en sådan vändning,
att det numera borde vara en jemförelsevis lätt
sak att göra en farlig fiende till en behöflig
bundsförvandt. Ett sådant tillfälle erbjöd sig icke
när som helst. Konung Christian tillgrep det också
lika gerna som erkebiskopen sjelf, och man blef å
ömse sidor snart ense om förlikningssättet.


Inför det församlade danska riksrådet förklarade den
svenske erkebiskopen, att han hade hårdt försett sig
mot sin konung. Denna förklaring uppsattes derefter
dagen derpå -- det var den 14 September
-- skriftligen, och erkebiskopen böjde knä för
konung Christian och bad om tillgift. Det var
ett förödmjukelsens ögonblick, och den som nu
fullkomligt lidelsefritt kunnat iakttaga den trotsige
mannen, skulle hafva sett, huru hans ögon flammade.
Men det var blott för ett ögonblick. Konungen
uppreste nådigt den knöböjande prelaten och slöt
honom i sina armar, och så var allt solsken igen.

Derefter följde en mängd hemliga samtal. Oinskränkt
fullmakt utfärdades för erkebiskopen och Erik
Nipertz, som också var närvarande i Köpenhamn, att
efter återkomsten till Sverige handla å konungens
vägnar. Derefter följde -- den 1 Januari 1465
-- förlikningsbref af dem, hvilka tvungit konung
Christian att lemna riket, och erkebiskopen förlänades
åter med Almarestäk. Då var erkebiskopen redan i full
verksamhet i Sverige.

Erkebiskopen var det som nu efter sin återkomst
till Sverige, vid medlet af November, tog in till
sin frände biskop Kettil i Linköping. Han blef med
glädje emottagen, det faller af sig sjelft.

Från Linköping fortsatte erkebiskopen sin färd uppåt
sitt stift, och flere af hans vänner kommo till honom
under vägen, när han kom uppdragandes, och dem alla
drog han på sin sida. Men så väl erkebiskopen som
biskop Kettil började genast samla folk och uppresa
allmogen. Hvad man minst skulle vilja tro, inträffade
härvid, det nemligen att erkebiskopens eget domkapitel
icke delade hans åsigter.

Det uppstod mycken oro i Upsala hos kanikerna och
äfven missnöje med erkebiskopen, när de fingo höra,
»att han ännu icke vilje vara tillfreds utan hade
ondt i sinnet». De hade lidit så mycket ondt
-- tyckte de -- och haft så mycken sorg och
bedröfvelse för hans skull under konung Christian, så
att de nu fruktade, »att det yttersta skulle blifva
värre än det första». Och det stannade ej vid att
uttala denna oro inom kapitlet, kapitelsmedlemmarne
emellan, utan kanikerne yttrade det rent ut till
erkebiskopen sjelf både skriftligen och muntligen.
De förmanade honom, »att han skulle akta sitt
biskopsembete och icke befatta sig med verldsligt
regemente, emedan så väl han sjelf som allt hans
klerkeri hade njutit hans förra regemente till allt
ondt». Naturligtvis lemnade erkebiskopen alla sådana
råd utan afseende.

Erkebiskopen använde tvärt om alla medel som stodo
honom till buds, både såsom andlig maktinnehafvare
och såsom tillhörande en mäktig och ansedd slägt. Bud
och bref sändes ut öfver hela landet att uppresa
allmogens sinne mot konungen, som till och med
bannlystes af erkebiskopen. De bref, som konung Carl
å sin sida utsände med förmaning till trohet, förbjöd
erkebiskopen presterna vid förlust af sina gäll att
uppläsa. Konungen förklarade deremot, att den prest,
som icke uppläste hans bref, skulle anses och straffas
som förrädare, och samma straff skulle äfven drabba
dem, som uppläste erkebiskopens

bref. Allt visar, att saken var drifven till det
yttersta, och att endast vapenlyckan kunde återföra
ro i riket.

Inom landet voro tankarna delade. Väl benämnes
prelaternes handlingssätt i sjelfva Vadstenadiariet
»förräderi», men förrädarne hade dock sina talrikaste
anhängare och sitt egentliga stöd i de södra
delarne af landet. Norr ut var man deremot afgjordt
stämd till förmån för Carl. Dalkarlarne, de som
skrefvo det skarpa brefvet till rådet om Christians
afsättning, började rusta sig i ordning att draga
ned åt Stockholm till konungens försvar för att
genom handling visa, att hvad de skrifvit var deras
hjertas mening. Äfven Upländingarne synas hafva stått
fäste vid Carl. Erkebiskopen stämde dem till sig till
Arnö, men det var blott några få, som infunno sig,
och dessa sade »att de icke ville träda ifrån konung
Carl». -- Bönderne ville i allmänhet freden, konungen
ville den också; derutinnan låg en säker grund för
sammanhållningen dem emellan emot biskoparne, som
ville bryta freden.

Af de bref konungen lät utgå öfver landet anföres ett
hos Olaus Petri, stäldt till domkapitlet i Upsala. Det
är långt och omtalar utförligt erkebiskopens
uppförande mot konungen allt ifrån hans fördrif-vande
ur riket 1457. Han framhåller de många och dyra eder,
som erkebiskopen då svor både inför sitt eget stifts
och Strengnäs kapitelsmän och i konungens gemak
på Stockholms slott, då konungen omtalade, hvad
som blifvit honom sagdt, att erkebiskopen skulle
fördrifva honom. »Då lade han sina händer samman» -
skrifver konungen - »och bad sig så Gud till hjelp,
jungfru Maria, S:t Erik konung och allt himmelrikets
herrskap, att vi aldrig skulle fördrifvas utaf
Sverige, medan han lefde. Förr vill han ligga död
för våra fötter och utgjuta sitt hjerteblod.» Han
upprepar vidare och bemöter de falska beskyllningar,
erkebiskopen utöst öfver honom i bref till påfven
och främmande makter. »Och är eder nog veterligt»,
fortsätter han, »huru han skrifver . . . ., att vi
gjordom som röfvare och jagadom folk utaf riket och
hollom några seder, som hade uti sig kätterismitto,
och med sådana seder..... Öfvergåfvom vi konungsligit
regemente och togom

upp tyrannens scepter, så att vårt folk tyckte vårt
regemente vara deras förderf och död.» Han förer
dem derefter till sinnes den outsägliga skada, som
Sveriges rike genom erkebiskopens förräderi lidit
af konung Christian, huru både kyrkan, herrarne,
köpstadsmännen och den fattiga allmogen fått sin
del af det onda, och huru alla penningar utfördes
ur landet, »för hvilken utförsels skull Sveriges
inbyggare aldrig varit så fattiga, som de nu äro
på reda penningar». Öfver allt detta var han nu
återkommen och hade förvändt biskop Kettil och
sina bröder och vänner, att de hade följt honom med
härsköld uppåt lan-1 det, aktande att tränga Carl
från riket. »Och hafver han skrifvit vår kära allmoge
till, kallande sig vårt rikes furste och föreståndare,
hvilket herradöme han ej af oss fått hafver. Och är
det aldrig förr hordt, att någon erkebiskop i Upsala
haft eller skrifvit sig under sådan titel.»

Dock funnes det i några domkyrkor påfvebref, som
belade en slik erkebiskop med bann, hvarifrån ingen
utom påfven hade makt att lösa.

Vi finna konungens tanke icke strida mot kapitlets. Vi
veta också, att detta redan gjort sitt bästa för
att återkalla erkebiskopen till sin pligt. I sitt
svar på konungens skrifvelse klagar kapitlet öfver,
att dess råd icke af erkebiskopen hördes. »Hvar de
hade varit något tillsporde och hörde, skulle det
icke hafva så gått, som det gick,»

Men vi må se, huru striden utvecklade sig.

<b>Konung Carl nedlägger för andra gången kronan.</b>

Man var nu i December månad. Erkebiskopen befann sig
på Arnö och biskop Kettil i Vesterås. Då uttågade
en skara krigsfolk från Stockholm. Höfding för
folket var Bo Djure, och han ville på konung Carls
befallning draga till Upsala, der han trodde sig
finna erkebiskopen. Detta lyckades dock ej, men han
tog med sitt folk in i erkebiskopsgården. Han hade
äfven en hop bönder med sig.

Erkebiskopen flydde genast, så fort han fick
underrättelse om Bo Djures tåg, från Arno till
Vesterås. Biskop Kettil, Ivar Gren, David Bengtsson
och Trotte Carlsson drogo derifrån med mycket folk
till Upsala att der möta Bo Djure. Det var den 13
December som de visade sig utanför staden.

Herrarne skickade bud in till Bo Djure, att om han
ville strida med dem, skulle han draga ut ur staden
till dem. Herr Bo var ej sen att antaga den erbjudna
striden och ryckte med sitt folk ut emot biskopen
och de andra herrarne. Striden begynte, och den dagen
fick den hete biskop Kettil fullt upp att göra. Många
föllo, ännu flera blefvo sårade å ömse sidor. Men herr
Bo synes hafva behållit segern. Ty biskopen drog sig
tillbaka till Sätuna, 2 mil norr ut från Upsala. Herr
Bo tillbragte natten i staden.

Sedan ingicks ett stillestånd, som skulle räcka
till den 6 Januari 1465. Herr Bo lät mesta folket
draga hem. Med de öfriga ville han återvända till
Stockholm. På vägen blef han då vid Flottsund
plötsligt öfverfallen af biskop Kettil och kom
med knapp nöd undan till Stockholm. Biskopen
påstod sedan, att det varit Bo sjelf, som brutit
stilleståndet. Erkebiskopen bannlyste Bo Djure, men
konungen förbjöd presterna att uppläsa bannbrefvet,
och ingen prest skall heller hafva vågat uppläsa det,
så att det blef utan verkan.

Tiondedag jul kommo herrarne tågandes för Stockholm
med all den makt, de kunnat draga tillsammans, och
hade äfven allmoge med sig. Följande dagen stormade
de mot staden. Ivar Gren anföll Gråmunkeholmen och
herr Erik Nilsson (Oxenstierna) stormade fram mot
Helgeandsholmen. Derunder gjorde herr Thure Thuresson
ett utfall från slottet. Men på Gråmunkeholmen
möttes Ivar Gren af Bo Djure, och denne stridde med
en sådan framgång, att Ivar måste draga sig tillbaka
på isen. Under tiden hade Erik Nilsson haft bättre
framgång

och tagit Helgeandsholmen samt skyndade nu till Ivar
Grens hjelp. Det bar sig likväl ej bättre till, än
att Bo Djure i alla fall redde sig, och Stockholms
borgare återtogo Helgeandsholmen.

Man ville nu underhandla, och Carl var med derom
och lemnade den gisslan, som begärdes för biskop
Kettil och Ivar Gren, hvilka skulle infinna sig
i staden. Det var herr Bo Djure och några andra,
som fördes upp på slottet såsom gisslan, och derpå
öppnades stadsportarna och biskopen och herr Ivar
kommo inridande i staden. Blickar af ovilja mötte
dem genast, och ett och annat utrop af förrädare
hördes ur folkhopen, som skockade sig om de båda
herrarne. Biskop Kettil, som alltid var orädd,
red dock modigt framåt och kastade djerfva och
hotande blickar omkring sig. Härigenom stegrades
folkets ovilja till raseri. Bönderne, som befunno
sig i staden, stormade fram och det såg en stund ut,
som om de båda herrarne icke skulle komma derifrån
med lifvet. Det var nätt och jemt ätt konungen sjelf
kunde försvara dem och rädda dem undan den uppretade
massan till slottet.

Här började man nu underhandla. Herrarne erbjödo
konung Carl Raseborgs och Åbo slott och län i
Finland jemte Norrbotten, om han ville afsäga sig
riket. Konungen var icke obenägen att gå in på
dessa vilkor, och min hade redan kommit så långt,
att man var sysselsatt med brefvens uppsättande,
då konungen plötsligt ändrade tankar och uppsade
stilleståndet samt afbröt alla underhandlingar.

Sedan de båda fullmäktige för erkebiskopen inkommit
i staden, och underhandlingarna voro i det närmaste
afslutade, fick konungen säkra underrättelser från
allmnogen i Dalarne och östra Upland. Dalkarlarne
voro stadde på tåg nedåt Stockholm. Bönderne i
Roslagen och flera landsändar stodo färdiga att
förena sig med Dalkarlarne och väntade blott på deras
ankomst för att sedan rycka ned mot Stockholm och
anfalla erkebiskopen.

Dessa underrättelser förmådde Carl att afbryta
underhandlingarna och uppsäga stilleståndet. När
tiden för detta var tilländalupen, gjorde han ett
utfall från Stockholm. Han tågade ut genom söderport
åt Långholmen och Lidarnö, såsom Kungsholmen
då kallades, i afsigt att falla erkebiskopen i
ryggen. Denna plan misslyckades dock. Erkebiskopen
blef i tid uppmärksam på konungens tåg och mötte
honom på isen. Der blef en het strid, men den utföll
till fördel för erkebiskopen. Konungens bästa folk
stupade, synnerligast en mängd polackar. Sjelf kom
dock konungen med återstoden undan till Stockholm.

Denna motgång inverkade dock intet på bönderna, utan
de påskyndade blott sitt tåg att komma konungen till
undsättning. Och kännedomen härom förmådde Carl att
ytterligare afslå de ofvannämnda dagtingningsvilkoren,
hvilka fortfarande erbjödos honom. Äfven borgarena
i Stockholm höllo sig trofast till konungen. Enda
möjligheten att denna gången besegra Carl var då,
om man kunde skilja bönderna från honom. Och denna
utväg tillgrepps af erkebiskopen.


Erik Axelsson hade just nu kommit öfver från Finland
med förstärkning till biskoparna. Han och biskop
Kettil åtogo sig att draga upp emot bönderna för
att vare sig med lock eller pock förmå dem att vända
om och draga hem igen. Båda delarna, både strid och
öfvertalning, måste också användas, och båda medlen
användes med framgång. Utan tvifvel var biskop Kettil
den rätte mannen att utföra detta uppdrag. Bönderne
kände honom väl, de hade stridt vid hans sida och
hörde gerna den hurtige, kraftfulle mannen tala
till sig. En försäkran af honom, att intet ondt
skulle ske konungen, och att konung Christian aldrig
skulle återkomma, föreställa vi oss skulle klinga
godt för Dalkarlarnes öron. Nog af, de beslöto
sig att återvända, och den öfriga allmogen likaså,
och biskopen och herr Erik Axelsson redo åter nedåt
Stockholm att träffa erkebiskopen.

Här hade under tiden annan allmoge anfallit
erkebiskopen, der han låg på malmen, och en häftig
strid hade egt rum, men utan afgörande framgång
å någondera sidan. Ryktet om Dalkarlarnes återtåg
spridde sig dock snart, äfvensom att biskop Kettil och
herr Erik Axelsson hvarje timma voro att återvänta
till lägret, och när bönderne fingo visshet härom,
blefvo de tvehågsne. Erkebiskopen begagnade sig af
tillfället att dagtinga med dem, och de drogo snart
sina färde.

Nu kunde stridens utgång ej längre vara oviss. Carl
måste mottaga de vilkor som erbjödos honom. Stockholms
portar öppnades, och biskoparne och de öfrige
herrarne intågade i staden, och var det föga bättre
-- säger Olaus Petri -- än att Carl »måste tigga nåd
af erkebiskopen». Han måste nu nöja sig med endast
Raseborgs och Korsholms slott och län i Finland.

I slutet af Januari 1465 uppsattes de ömsesidiga
brefven, och Carl måste från burspråket i Stockholm
offentligen afsäga sig riket och frisäga alla,
som svurit honom huldhet och trohet. Konungens bref
är stäldt till erkebiskopen, som kallas »Sveriges
förste», och biskop Kettil, som kallas »riksens
föreståndare», samt för öfrigt till de i upproret
deltagande herrarne, hvilka vi mer än väl känna. »Och
dermed hafva vi», säger konungen, »öfvergifvit all
den rättighet, som vi till denna dag hafva haft till
konungadöme i Sveriges rike, dock skole vi och måge
bruka vår titel, så länge vi lefva . . . och hafva vi
lofvat de ofvannämnde värdige herrar och gode män,
att vi aldrig oftare vilja begära något välde hafva
i Sveriges rike hädan ifrån, mer än som de oss
beskrifvit hafva, som riksens råd och de som makt
hafva i Sverige oss med kärlek unna vilja.»

De som makten hade i Sverige utfärdade å sin sida för
konungen ett förläningsbref å de nämnda länen. Han
skulle behålla dem i sin lifstid och ega frihet
från alla utskylder, och efter hans död skulle hans
arfvingar få behålla dem i fem år »till gäldande af
hans stora skulder».

Så var det för den gången slut med Carls
konungadöme. Blott sex månader voro förflutna, sedan
han kom till riket.
</chapter>

<chapter name="8. Erkebiskop Jöns och biskop Kettil.">
<h2>8.

Erkebiskop Jöns och biskop Kettil.</h2>

<b>Biskoparnes regemente.</b>

Vi följa konung Carl till Finland. Det var med ett
annat sinne han nu såg den finska kusten dyka upp
ur hafvet, än när han kom dit som riksföreståndare
och konung Christofers drots. Herr Erik Axelsson
hade fått sig uppdraget att sörja för konungens
öfverfart. Konungen landsteg i Åbo.

Här var då biskop den Conrad eller Cort Bidz,
som vi lärde känna, när Christian blef konung
i Sverige. Biskop Olof hade dött af slag 1460
och den dåvarande domprosten Conrad blef hans
efterträdare. Biskop Cort synes hafva varit konung
Christian högeligen tillgifven och hade af denne
konung erhållit Raseborg i förläning. Han hade med
krigsfolk kommit Christian till undsättning, då denne
belägrades af biskop Kettil, och när sedan Carl åter
var konung, hade han vägrat infinna sig i Stockholm
på dennes kallelse. Nu skulle han till denne samme
Carl enligt de maktegandes i Sverige vilja öfverlemna
Raseborg.

Det föll sig svårt för biskopen. Han vägrade att
öfverlemna slottet.

Biskopen försvarade sin rätt med sådan ifver,
att det kom till strid, och konungen var nära att
förlora lifvet. Medan denna fråga afgjordes, måste
Carl hela sommaren vistas i ett Franciskanerkloster
i Åbo. Det var en sommar af idel förtretligheter och
betryck. Han, den en gång så rike konungen, hvars bord
svigtade under bördan af många hundrade silfverfat,
måste nu så godt som äta nådebröd i klostret. Han
kunde icke betala en skuld på 50 mark. Han beklagar
sig deröfver i ett bref till Stockholms magistrat,
deri han äfven gendrifver ett rykte, att han skulle
umgås med planer att återtaga sin krona. »Vi äre»,
skrifver han, »två gånger så från Sverige farne, att
oss ej längtar att den tredje på samma sätt derifrån
fara.»

Slutligen måste dock biskop Cort gifva med sig, och
Carl kom i besittning af Raseborg. Här skall han i
en stund af vemod, då han sammanstälde och jemförde
sitt forna lif med det närvarande, hafva nedskrifvit
följande rim:

<poem>
Medan Jagh var herre till Fuglevijk,
Så var Jagh både mächtig och rijk,
Men sedan Jagh blef konung öfver Svea och Götha landh,
Så vardt Jagh en arm och olyckelig man.
</poem>

Här lemna vi den sorgsne, af sina motgångar brutne
konungen och vända oss åter till de mäktige prelaterne
i Sverige.

Så fort Stockholms stad kommit i erkebiskopens händer,
och konung Carl förödmjukat sig för honom, följde
några rådshandlingar af de församlade herrarne. De
bekräftade erkebiskopen i sin besittning af Almarestäk
och förlänade honom och efterföljande erkebiskopar med


dertill hörande län, så att, om någon
blifvande svensk konung eller riksföreståndare
ville återtaga det, skulle det lösas med 10,000
mark penningar. Erkebiskopen fick dessutom Olands
härad och Östhammars län i Upland, och likaså
försågos biskop Kettil, Magnus Gren och Svarte Åke
Jönsson med förläningar.

Biskop Kettil bar titeln af riksföreståndare, som
han synes hafva antagit strax vid uppresningens
början mot Carl. »Vi Kettil med Guds nåde biskop i
Linköping och på denna tid riksens föreståndare» --
kallar han sig i föreningsbrefvet till erkebiskopen
på Almarestäk. Han synes också hafva hållit på
sin värdighet som sådan, och det emot erkebiskopen
sjelf. Stockholms slott öfverlemnades nemligen af
Thure Thuresson åt erkebiskopen, och biskop Kettil
skall hafva tagit mycket illa vid sig -- berättar
Olaus Petri -- att det icke öfverlemnades åt honom,
som var riksföreståndare. Något missförhållande
uppstod likväl icke mellan erkebiskopen och honom,
och äfven om någon ovilja mellan dem kunnat uppkomma,
så lemnades erkebiskopen snart ensam på maktens höjd.

Riksföreståndaren höll om sommaren ett par möten i
Telje, det sista den 10 Augusti, och när han derefter
kom till Stockholm, föll han ett offer för den då
ännu härjande pesten. Det var den 18 Augusti. Hans
lik fördes till Linköping och begrofs der framför
högaltaret den 22 i samma månad. Biskop Kettils
personlighet, sådan den uttalat sig inför oss i hans
handlingar, låter sig lätt fattas och uppskattas. Det
var en kraftfull natur med ett öppet sinnelag, lätt
upptänd till vrede, såsom de af hans slägt gemenligen
voro, må hända ock lika lätt blidkad. Föga invigd
i sin frändes, erkebiskopens, planer, försonar han
sig lätt med Carl, men brusar upp i häftig vrede,
då denne ej begagnar första tillfälle att utverka
erkebiskopens befrielse. Konsten att föra svärdet
och manligen strida förstod biskop Kettil lika godt
som någon annan på hans tid. Sådan har han visat sig
för oss, medan han lefde -- sådan träder ock hans bild
emot oss ur den korta och enkla skildringen af hans
dödsstund, som rimkrönikan lemnar.

<poem>
Sedan blef jag sjuk af pestilentie sot,
och ingen kunde råda derför bot,
jag sörjde och grät, att jag hade gjort illa
och lofvade gerna mig bättre ville.
Med det tog döden mig lifvet utaf,
min ande jag i Guds händer gaf.
</poem>

Svårare att förstå är den man, som nu efter
biskop Kettils död var ensam herskande i Sveriges
rike. Skuggsidan har också sin betydelse för en tafla,
och der erkebiskop Jöns Bengtssons mörka drag afteckna
sig, der faller skuggan djupast öfver våra minnens
tafla.

Man skulle nu tro, att han åter skulle göra om sitt
förra dåd och inkalla konung Christian. Denne trodde
så också och handlade i öfverensstämmelse dermed. Han
utfärdade det ena brefvet efter det andra, att han
var förlikt med svenskarna och i första rummet med

erkebiskopen, uppmanade svenskarne att vara honom
trogne, lofvade att glömma allt det framfarna och att
föra styrelsen efter landets lagar. Men konungens
bref uträttade intet, hvarken på folket eller på
erkebiskopen. Denne gjorde sin ursäkt -- säger Olaus
Petri -- både med bref och med svåra eder, att han
höll riket den herre till handa, som riksens råd
utväljandes vorde.

Efter Biskop Kettils död kommo de herrar tillsammans,
som varit på Telje möte, och utvalde erkebiskopen
till riksföreståndare. Han regerade Sverige och
befann sig sannskyldeligen på »den styrelsens höjd»,
der erkebiskoparne i Sverige af gammalt ansågo sig
af Gud stälde, något som lagen sjelf icke motsade, då
det till exempel i konungabalken heter, att konungen
borde helst krönas af erkebiskopen för <sp>värdoghet skuld
bäggia thera</sp>. Med skäl kunde rimkrönikan om honom
säga:

<poem>
Erkebiskopen räddes för ingen Sveriges mand,
alla rådde och styrde han.
</poem>

I Sverige kunde man dock icke fullkomligt frigöra
sig från den tanken att erkebiskopen i all hemlighet
höll riket konung Christian till handa. Men så länge
man icke såg något tydligt steg uttagas i denna
riktning, förhöll man sig stilla, och något sådant
skedde icke under loppet af år 1465. Hatet till hvad
danskt var började nu antaga så bestämda former,
att den styrelse, som icke var i botten svensk,
hade föga utsigter för sig att kunna bestå. Hos
allmogen visar sig detta danskhat tydligast, så
ock hos köpstadsmännen. Men äfven hos många stormän
började begreppet om ett fädernesland, ett Sverige,
allt mer utveckla sig.

Att erkebiskop Jöns kände till denna sinnesstämning,
är utom all fråga, och han var för klok att onödigtvis
stöta sig dermed. Hade Carls motståndskraft varit
större, eller hade han efter sitt fall varit farligare
än som nu förhållandet var, så att erkebiskopen icke
kunnat reda sig mot honom, då hade han otvifvelaktigt
åter förenat sig med Christian och verkligen hållit
honom riket tillhanda. Nu fans ej något sådant skäl
för handen. Konung Carl var alldeles oskadlig. Men
utom detta tvingande skäl var erkebiskopen sjelf
ingalunda någon vän af den danska konungen. Äfven af
denne hade han lidit en kränkning, och sådan var Jöns
Bengtsson, att han aldrig glömde. Han var oförsonlig
i sitt hat, och den som böjt honom i stoftet, den
som tvungit honom att offentligen knäböja för sig,
för att vinna friheten åter, den kunde aldrig blifva
för honom något annat än en fiende, på hvilken han
hade att hämnas. »Han var en hätsk och hårdsinnad
man», säger Olaus Petri, »och hvem han blef vred uppå,
honom ville han förderfva i grund.» Nu hatade han Carl
mera än Christian; derför kunde han vilja använda
den senare mot den förre, och endast i detta fall
kunde det blifva en möjlighet för denne att återvinna
Sverige.


Så som sakerna nu stodo med den inhemska konungen,
bruten till lynne lika väl som till makt, och med den
danske konungen utanför synranden för något välde
i Sverige -- Christian var denna tid sysselsatt med
angelägenheterna i sina nyföfvärfvade hertigdömen och
var dessutom hvad Sverige beträffar mera beroende
af erkebiskopen än denne af honom -- under sådana
förhållanden ser det ut, som om erkebiskopen,
långt ifrån att åstunda någon förändring, tvärt
om tänkt sig möjligheten att föra styrelsen i
Sverige till sin död. Han vinner derigenom en viss
betydelse för utvecklingen af den styrelseform,
hvars bildningsarbete försiggått för våra ögon --
riksföreståndarskapet. Detta var, som vi påminna oss,
till sin art ursprungligen endast något tillfälligt
och öfvergående. Till och med när biskop Kettil i
Vesterås utvaldes till höfvidsman, så skedde det
uttryckligen endast »för det påbörjade kriget». En
tillfällig orsak, befrielse från utländskt förtryck
eller äfven konungens frånvaro af andra skäl, såsom
då han nödgades infinna sig i de andra rikena,
hade genast haft valet eller utnämningen af en
riksföreståndare till följd. Men så snart det mål
var vunnet, hvarför riksföreståndaren utnämdes,
nedlade han sin myndighet.

Detta borde hafva inträffat äfven nu. Men biskop
Kettil fortfor med sitt riksföreståndarskap äfven
sedan Carl lemnat riket, och när Kettil dör, lät
erkebiskopen utnämna sig till samma värdighet. Det var
emot Erik som först Engelbrekt och sedan Carl Knutsson
voro riksföreståndare, men den senare gaf vika för
Christofer, och Oxenstiernorna, erkebiskopens fader
och farbroder, gåfvo i sin ordning vika för Carl,
liksom erkebiskopen och Erik Axelsson trädde åt sidan
för Christian. Nu var en inhemsk konung störtad och
man fruktade en främmande, erkebiskopen hade tvingat
den ena att vika, men vek sjelf såsom riksföreståndare
icke undan för den andra. Den djerfve mannen visade,
att ett svenskt statslif gick för sig, utan att en
konung stod i spetsen för detsamma, och utan att man
vid den öfverste styresmannen fästade tanken af blott
och bart en tillfällighet, ett undantagsförhållande.

Men erkebiskop Jöns Bengtsson visar sig under
allt detta såsom helt och hållet herreman, såsom
helt och hållet stående inom <i>aristokratien</i> -- ett
ord hvarmed man plägar beteckna sammanfattningen
af de verldsliga herrarne i ett land och som
sålunda motsvarar hvad man menar med <i>adel,</i> liksom
<i>hierarki</i> betecknar sammanfattningen af de andeliga
herrarne, biskoparne. Såsom sådan såg Jöns Bengtsson
uteslutande på sitt eget bästa, icke på rikets,
och emedan allmogen egentligen uppbar detta
senare, så fans det i sjelfva verket intet inre och
naturligt samband mellan denna och den erkebiskoplige
riksföreståndaren. Denne begagnade allmogen endast
och allenast såsom medel. Också se vi allmogen snart
skilja sig från honom. Det var egentligen genom
stormännens eget folk som den sista uppresningen mot
Carl verkstäldes. Allmogen hade en gång bedragit sig
på erkebiskopen,

den följde honom derför icke längre, och skedde det,
så skedde det genom konstlade medel eller derför att
han skenbart var Sveriges man.

Det låg i tidsandan ett begär efter personligt
oberoende, som urartade till det hejdlösaste
sjelfsvåld, och detta begär lemnade intet utrymme åt
eller bortskymde så godt som helt och hållet all tanke
på landet i sin helhet, hvarför det också till slut
-- såsom en författare säger -- blef endast allmogen
förbehållet att ega ett fädernesland. En hvar af
dessa herremän betraktade sig såsom en fristående
medelpunkt med fördelar att vinna och faror att
undvika, och otvifvelaktigt skulle vi aldrig fått
se dessa herrar förena sig till gemensam handling,
om de icke funnit sig, hvar för sig, för svaga
att brottas med konungamakten. Ur denna synpunkt
betraktade Jöns Bengtsson sig och sin verksamhet. Det
blir också derigenom klart, att han icke kunde tänka
sig allmogen såsom farlig för sig, annat än om den
blefve ett medel i andra herrars hand, hvilka hade
ett syfte fiendtligt och motsatt hans eget.

Sina fiender sökte han derför endast inom
herrekretsen. Att han der hade sådana, finna vi helt
naturligt. Att bemöta dem funnos många medel. Carl
Knutsson hade på sin tid både med våld och list
undanröjt sina motståndare. Den sluge erkebiskopen
synes hafva umgåtts med alldeles egendomliga planer
i detta afseende. Han skall hafva tänkt på att
dela riket i fyra delar. »Icke bekände de heller»,
säger Olaus Petri, när han talar om biskoparnes
uppresning mot Carl, »att de ville platt fördrifva
konung Carl af riket, utan de ville att han skulle
hafva tagit ett slott, Åbo eller något annat, med
någon förläning dertill, eller blifvit i Vadstena
eller någor annorstädes, hvar honom hade täckts, och
intet befattat sig med något regemente. Sedan ville
de hafva skift riket i fyra delar, och de skulle
hafva varit fyra, som i riket regera skulle.»

Ehuru vi icke känna något närmare om denna sak,
ligger, som vi finna, uti densamma ingenting som gör
den otrolig. Både tidslynnet i allmänhet och mannen i
fråga voro af den art, att något sådant kunde åsyftas
och bringas å bane. Det är derför icke sagdt att det
hade lyckats.

En utländsk anteckning från denna tid af ett innehåll,
som på ett slående sätt liknar nyssnämnda plan
hos våra herrar, är allt för märklig för att här
förbigås.

Konung Christian skall nemligen under sitt vistande
i Rom år 1474 hafva underhandlat med påfven, att
denne skulle förmå storfursten af Ryssland till
ett närmare förbund med Christian, hvarpå denne,
sedan påfven lofvat sin medverkan, slöt förbund med
konungarne i Polen och Skotland, hertigarna af Burgund
och Braunschweig samt hertigarna vid Östersjökusten
af Pomern och Meklenburg. Samtlige de förbundne
skulle tvinga hansestäderna att underkasta sig de
furstar, i hvilkas länder de lågo, och man skulle icke
tillåta något uppror mot en laglig furste. Denna sista
bestämmelse skulle genast användas på Sverige. Påfven
skulle bannlysa riket, kejsaren förbjuda hansestäderna
att handla

derpå, konungen af Polen likaså med de städer, som
lågo inom hans länder, och Christian sjelf skulle
ega rätt att uppbringa alla skepp, som detta oaktadt
vågade segla åt Sverige.

När till följd häraf bristen på lifvets första
förnödenheter föranledt uppror i Sverige, skulle
Ryssarne infalla i Finland, konungen af Skotland öfver
Norge infalla i Dalarna, konungen af Polen anfalla
till sjös och Christian sjelf söderifrån. Ingendera
af de förbundne skulle få träda i underhandling med
svenskarna, och skickade dessa sändebud, så skulle
sändebuden afrättas. Landet borde i ordets egentliga
bemärkelse eröfras.

I det sålunda eröfrade landet skulle hvarje riddare
förlora sina län och gods, Dalkarlarne skulle föras ut
ur riket, de förnämste borgarena i Stockholm afrättas
och de öfrige jagas ur staden, som skulle befolkas med
utländingar. Biskoparne skulle beröfvas sin verldsliga
makt, aldrig få en borg eller ett slott i sin värjo,
utan bo vid sina domkyrkor. Domherrarne skulle äta
vid ett bord och en hvar af dem blott hafva en sven
till uppassning. De andliges gods skulle läggas under
kronan.

Antecknaren af detta förbund tviflar sjelf på att
hvad han nedskref kunde vara sanning. Det omtalades
»som ett rykte», säger han. En embetsmän i konung
Christians kansli skall, sedan konungen var död, i
största förtroende hafva omtalat saken för en af de
svenske store -- man gissar på biskop Kettils broder
Erik Carlsson (Vasa) -- men bedt honom för Guds skull
icke för någon uppenbara den farliga hemligheten.

Utan tvifvel innehåller denna berättelse lika mycken
dikt som sanning, men man spårar i det följande ett
och annat, som påminner om densamma. Om ingenting
annat, så bevisar den väl det allmänna tänkesättet
om den tredje unionskonungen i hans förhållande till
Sverige. Man tycker sig tydligen se den ytterliga
bitterheten i de känslor, hvarmed Christian betraktade
vårt land, dess adel och prester, men framför allt
Dalkarlarne.

Men vi skynda till utveckligen af Jöns Bengtssons
historia.

<b>Erik Axelsson och hans bröder.</b>

En af de mäktigaste männen i Sverige på denna tid var
Erik Axelsson (Tott). Han och hans broder Ivar kommo
att mäktigt ingripa ej blott i den mans öde, med hvars
historia vi nu företrädesvis äro sysselsatta, utan
sedermera äfven i Sveriges. Det är derför på tiden att
närmare taga kännedom om dessa män och deras slägt.

De flesta af dem, tillhörande denna slägt, som vi
hittills lärt känna, voro alla bröder och söner af
den Axel Pedersson, somderpå, konungen af Polen likaså med de städer, som
lågo inom hans länder, och Christian sjelf skulle
ega rätt att uppbringa alla skepp, som detta oaktadt
vågade segla åt Sverige.

När till följd häraf bristen på lifvets första
förnödenheter föranledt uppror i Sverige, skulle
Ryssarne infalla i Finland, konungen af Skotland öfver
Norge infalla i Dalarna, konungen af Polen anfalla
till sjös och Christian sjelf söderifrån. Ingendera
af de förbundne skulle få träda i underhandling med
svenskarna, och skickade dessa sändebud, så skulle
sändebuden afrättas. Landet borde i ordets egentliga
bemärkelse eröfras.

I det sålunda eröfrade landet skulle hvarje riddare
förlora sina län och gods, Dalkarlarne skulle föras ut
ur riket, de förnämste borgarena i Stockholm afrättas
och de öfrige jagas ur staden, som skulle befolkas med
utländingar. Biskoparne skulle beröfvas sin verldsliga
makt, aldrig få en borg eller ett slott i sin värjo,
utan bo vid sina domkyrkor. Domherrarne skulle äta
vid ett bord och en hvar af dem blott hafva en sven
till uppassning. De andliges gods skulle läggas under
kronan.

Antecknaren af detta förbund tviflar sjelf på att
hvad han nedskref kunde vara sanning. Det omtalades
»som ett rykte», säger han. En embetsmän i konung
Christians kansli skall, sedan konungen var död, i
största förtroende hafva omtalat saken för en af de
svenske store -- man gissar på biskop Kettils broder
Erik Carlsson (Vasa) -- men bedt honom för Guds skull
icke för någon uppenbara den farliga hemligheten.

Utan tvifvel innehåller denna berättelse lika mycken
dikt som sanning, men man spårar i det följande ett
och annat, som påminner om densamma. Om ingenting
annat, så bevisar den väl det allmänna tänkesättet
om den tredje unionskonungen i hans förhållande till
Sverige. Man tycker sig tydligen se den ytterliga
bitterheten i de känslor, hvarmed Christian betraktade
vårt land, dess adel och prester, men framför allt
Dalkarlarne.

Men vi skynda till utveckligen af Jöns Bengtssons
historia.

<b>Erik Axelsson och hans bröder.</b>

En af de mäktigaste männen i Sverige på denna tid var
Erik Axelsson (Tott). Han och hans broder Ivar kommo
att mäktigt ingripa ej blott i den mans öde, med hvars
historia vi nu företrädesvis äro sysselsatta, utan
sedermera äfven i Sveriges. Det är derför på tiden att
närmare taga kännedom om dessa män och deras slägt.

De flesta af dem, tillhörande denna slägt, som vi
hittills lärt känna, voro alla bröder och söner af
den Axel Pedersson, som innehade Varbergs slott,
då Engelbrekt med sina medhjelpare låg der utanför om
hösten 1434. När Christofer hade kommit till Danmark
och underhandlade med Carl Knutsson och de svenske
herrarne om den svenska kronan, innehade herr Axel
ännu detta slott och var en bland konung
 innehade Varbergs slott,
då Engelbrekt med sina medhjelpare låg der utanför om
hösten 1434. När Christofer hade kommit till Danmark
och underhandlade med Carl Knutsson och de svenske
herrarne om den svenska kronan, innehade herr Axel
ännu detta slott och var en bland konung

Eriks trognaste anhängare samt afvisade med bestämdhet
alla försök att vinna honom för den nye konungen. Han
höll sitt slott konung Erik tillhanda ännu då hans
gods i Danmark blefvo honom fråntagna.

Då derefter Christofers val i Sverige var en afgjord
sak och han om vintern 1441 hade ett möte med Carl
Knutsson i Halmstad, inbjöds också slottsherren
på Varberg att der infinna sig. Herr Axel kom och
uppfordrades nu ytterligare både af konungen och de
närvarande rådsherrarna att öfverlemna slottet, och
sedan man öfvertygat honom om att ej blott han sjelf
utan hela Halland skulle lida af en fortsatt vägran,
helst som han visste att från Erik ej vidare var någon
hjelp att vänta, lofvade han att öfverlemna slottet,
om ingen undsättning kom före midsommar. »Gud skall
vara mitt vittne», sade dervid den ädle riddaren, »att
jag inga andra herrar önskar än Gud och konung Erik!»
Någon undsättning kom dock icke och Axel Pedersson
fick Varberg med många underlydande härad och gods
i förläning på lifstid och efter hans död i 6 år för
hans arfvingar.

Denne man skall hafva haft icke mindre än nio
söner. Af dem är det företrädesvis <i>Erik, Ivar, Olof</i>
och <i>Åke,</i> som äro af vigt för vår historia.

<i>Erik Axelsson</i> har så lifligt ingripit i de senaste
tilldragelserna och gör det fortfarande, att vi här
blott behöfva vidröra hans offentliga lif. Vi hafva
sett honom både på Carls sida och emot honom. Han
utsågs som svensk fullmäktig på Halmstads möte år
1450 och fick samma år Åbo slott och län efter Magnus
Gren. Han betraktades redan då som svensk. Sedermera
innehade han Nyköpings slott och län, och der
blef han fängslad af konung Carl, då denne kom
från Östergötland för att möta den upproriske
erkebiskopen. Efter Carls flykt var han jemte
erkebiskopen Sveriges riksföreståndare, något som
tyder på stort anseende och mycket inflytande. Såsom
sådan for han öfver till Finland och var der verksam
för den nye konungen. Derifrån kom han äfven att
strida vid erkebiskopens sida mot konung Carl och
var också den, som förde den för andra gången afsatte
konungen öfver till Finland. År 1466 finna vi honom
åter såsom slottsherre på Åbo.

Han egde i sitt andra gifte Helena Gustafsdotter
(Sture), en dotter till Gustaf Algotsson Sture, bror
till Sten Stures farfar. Han var således beslägtad med
de mäktigaste ätterna i riket, och för den, som vill
gissa, kan han väl tagas för en bland de fyra, hvilka
enligt biskopens plan riket regera skulle. Han dog
utan att efterlemna några barn. Efter sin död fördes
han från Finland till sin gård Lagnö i Södermanland
och ligger begrafven i Aspö kyrka.

Eriks broder <i>Olof Axelsson</i> känna vi sedan längre
tillbaka. Han förekommer under konung Eriks tid såsom
underhandlare på danska sidan på mötet i Kalmar
1438. Det var också han, som så häftigt upptändes
af harm deröfver att han, ehuru ovetande, fläckat
sin ridderliga ära genom att nedlåta sig till en
helsning, då han mötte konung Eriks älskarinna,
den sköna Cecilia. Men der vi företrädesvis göra

bekantskap med honom, det är under striden om Gotland
mellan Carl Erik och Christian. Till belöning för de
tjenster han der gjort konung Christian erhöll han
ön i förläning.

Utom Gotland egde han dessutom i Danmark stora gods
och förläningar, såsom Lillö i Skåne och Tranekärr på
Jutland. Han var af ett hårdt och trotsigt lynne och
skall hafva blifvit kallad »den orättfärdige». Från
Gotland förde han ett ordentligt sjöröfvarlif. Han
dog år 1465, och då tog en tredje broder, Ivar
Axelsson, vård om barnen och godsen samt fick Gotland
i förläning af konung Christian. Olofs dotter, fru
Brita på Örebro slott, känna vi äfvenledes.

<i>Ivar Axelsson</i> är för oss vigtigare än Olof. Vi känna
om denne herre ett ridderligt drag, då han lät sin
enskilda tvist med Lunds erkebiskop falla för att de
gemensamt skulle kunna motstå konung Carl, hvilken då
som bäst härjade i Skåne. Men detta hindrar alldeles
icke, att vi sedermera få se honom lemna Christian
och öfvergå på Carls sida.

Det skedde efter brodern Olofs död, då Christian
indrog några af dennes förläningar i Danmark. Såsom
bevis på, huru mäktig denne herre kände sig, i
medvetande af hvad han såväl ensam kunde åstadkomma
som i förening med bröderna, tjenar det, att han
med anledning häraf öppet förklarade krig mot konung
Christian. Detta skulle helt naturligt föra honom
öfver till den svenska sidan och till det parti, som
der stod emot Christian. Men detta parti fördes snart
att antaga sig konung Carl, och herr Ivar förenades
snart på det närmaste med denne konung. Han friade
nemligen till Carls dotter Magdalena. Carl lefde
bekymmerfulla dagar på Raseborg, och vi kunna väl
finna, huru hjertat skulle klappa starkare i hans
barm, huru tankarne på hans lysande fordom skulle
spira upp i hans sinne, när den saken lades framför
honom till afgörande, om han ville gifva sitt ja
och samtycke till den mäktige och rike Ivar Axelssons
giftermål med hans dotter.

Vi komma snart att skildra detta giftermål, som
är förknippadt med vigtiga tilldragelser i vår
historia. Här må vi anföra en folkvisa, som länge
sjöngs i vart land liksom i Danmark om herr Ivar,
huru han blef konung Carls måg och uppsade konung
Christian tro och lydnad.

<poem>
Det var herr Ivar Axelsson,
han sitter på Gotlands skär,
han säger: »Jag vill till Sverige fara
och hemta min hjertans kär.»
<tab>Herr Ivar, han bryter den starka bölja för Gotland.

Herr Ivar han seglar till Stockholms by,
Carl Knutssons dotter att gästa;
Det säga alla, som det hör eller spör:
»det blifver icke till hans bästa.»
<tab>Herr Ivar, han bryter den starka bölja för Gotland.

De vinda deras silkessegel 
allt upp i förgyllande rå,
så segla de sig till Sveriges skär,
väl mindre än veckor två.

Kasta de deras ankar på sand,
och gånge de sig i land,
det aktade Sveriges råd uppå,
de togo herr Ivar om hand.

Och midt uti den borgagård,
der axlade han sitt skin,
så gångar han på Stockholms hus
för Sveriges konung in.

Det var herr Ivar Axelsson,
han inför dörren går,
och det var konung Carl Knutsson,
han upp för honom står.
</poem>

<poem>
»Hell sitter I, herre Carl Knutsson,
en konung öfver Sveriges rike,
och vill I gifva mig eder dotter,
om jag kunde vara hennes like!»

»Och skall jag eder min dotter gifva,
som för edert bo skall råda,
då skolen I drifva konung Christian
ut och biskoparna båda.»

Det var herr Ivar Axelsson,
han låter de brefven skrifva,
sänder han dem till Dannemark,
konung Christian dem att gifva.

Och bort så red det sändebud,
det bref att konungen bringa,
på klostergården i Malmö by,
der månde han honom finna.

Och in kom der det sändebud,
han stäldes för bredan bord;
han hade så snäll en tunga
och kunde så väl foga sina ord:

»Hell sitter, I konung Christian,
en herre gill och gäf.
Helsar eder herr Ivar Axelsson,
här hafven I hans bref!»

Mälte det konung Christian,
när han de brefven såg:
»Aldrig jag hade det någon tid trott,
herr Ivar skulle skicka sig så.

Och både slott och fäste
jag hafver honom fatt i händer,
men aldrig kom i mitt sinne,
han skulle så snart omvända.

Lefver jag konung denne vinter
och än en kortare tid,
den sjelfgjorde konung och hans måg
skola tigga mig om frid!»

Och det var konung herr Christian,
han kastar det sölf på bord:
»Det ger jag dig trogne herr Jörgen,
som aldrig bröt dina ord!»

Konung Christian kallar på liten smådräng:

»I stuga följ detta bud,
du låt honom spisa, som sig bör,
kom icke hans herre i hug!»

I tjenen honom som sig bör
och icke med annat än godt,
hans herre skall ock betala det lag,
som gjorde oss detta till spott.

I följen detta bud till skräddarestuga
och låten honom kläder skära,
sjelf skall betala skräddarelön
Ivar Axelsson hans herra.»

»I hafven tack, konung Christian!
I ären en herre så god och gill,
när jag kommer ut af detta landet,
eder gåfva jag prisa vill.»
<tab>Herr Ivar, han bryter den starka bölja för Gotland.
</poem>


Så lyder visan om Ivar Axelsson. Det är en
omvexling af tiden och personer, såsom vi alltid
finna fallet vara med folkvisan. Men de tecknade
personligheterna, sjelfva händelsens hufvuddrag äro
sanna. De vilkor, den betryckte konungen uppställde,
måla på ett enkelt sätt hans sinnesstämning, och den
besinningslösa frikostigheten hos Christian är fullt
öfverensstämmande med hvad man för öfrigt känner om
denne konung.

<i>Åke Axelsson</i> liksom bröderne <i>Lars</i> och <i>Filip</i> äro mindre
bekanta, ehuru äfven deras namn förekomma någon
gång vid vigtiga tilldragelser i vår historia. Om
Lars säges att han varit en herre »stor i hjerta och
hug». Herr Åkes döttrar blefvo gifta med de yppersta
män i Sverige. Ingeborg egde Sten Gustafsson Sture
och Helena Thord Bonde, konung Carls tappre marsk,
som så lömskt mördades.

Oaktadt de tjenade olika herrar, syntes bröderne hafva
noga aktat på den slägt, till hvilken de hörde, och
hennes fördelar, och stått i flitig brefvexling med
hvarandra. »Bud och bref gingo ofta dem emellan»,
heter det, »och det var deras gamman att höra,
huru det hvarjom och enom gick.» Visst är att
»<i>Axelssötierne</i>» voro fruktade

och ansedda både i Danmark och Sverige såsom en af de
»yppersta» slägterna. Att inom slägten höga tankar
lefde om hennes värde, kan man sluta af berättelsen
om Kerstin Tott, söm icke ville gifta sig med Jesper
Muus och liknade honom vid en kopparbit, men sin egen
slägt vid purt guld.

Bland gods som tillhörde denna slägt i Sverige må
nämnas Lagnö i Södermanland<footnote>
I Aspö socken vid stranden af Mälaren, norr om
Tynnelsö.</footnote>, som tillhörde Erik
Axelsson, hvilken dessutom erhöll gods genom sitt
giftermål med Helena Sture; vidare Berga<footnote>
I Upland i <i>Ununge</i> socken.</footnote>, Skebo<footnote>
I Upland i <i>Ununge</i> socken.</footnote>,
Burhammar<footnote>
Detta gods låg också i Upland vid <i>Vadasjön.</i></footnote>, Bjurum<footnote>
Det så kallade stora Bjurum i socknen med samma
namn i Vestergötland.</footnote>
och Hammarstad<footnote>
Hammarstad är numera förenadt med <i>Häringe</i>
herresäte i <i>Vesterhanninge</i> socken i Södermanland.</footnote>
m. fl. På denna
sistnämnda gård var det som den bekanta fru Brita,
Erengisle Nilssons husfru, bodde. Här samlade hon
genom falska sigill sitt myckna gods och guld. I
hennes fatbur fans, säges det, ett så stort förråd
deraf, att hennes mans skrifvare kastade ett stort
antal af dem i ån, som flyter förbi gården.

Inom Danmark går slägtens ålder långt upp i tiden. Den
äldste man känner skall hafva varit <i>Thord,</i> som lefde
på 1160 talet. Han nämnes i skånska kyrkolagen af år
1162 såsom den der bidragit vid densammas utarbetande
och i ett påfvebref af år 1181 (eller 1182) såsom den
der grundlagt Bosjö kloster vid stranden af Ringsjön
i Frosta härad. Härom har man från fordom en vers
af följande innehåll. (Det säges också att den varit
inhuggen i en sten, som funnits vid klostret):

<poem>
Kälby mölle och Kälby vang,
Böge öre och Ringsjö Fang,
det gifver jag dig Bosekloster ny
ok sjelf hviler jeg i denne höj.
</poem>

Thord skall också hafva föredragit att hellre ligga
i sina fäders ättehög än i vigd jord vid kyrka. Man
anser en stor hög med 119 alnars omkrets, som ligger
mellan Lund och Landskrona i Onsjö härad vid Strö,
vara denna Tottska ättehög.

Från denne Thord härstammade den Axel Pedersson,
hvars söner kallades »de mäktige Axelssönerne<footnote>
Se vidare om Tottarne slägttaflan å följande sida.</footnote>.

<b>Erkebiskopen och Nils Bosson (Sture).</b>

Det dröjde icke länge, förr än äfven erkebiskop Jöns
fick pröfva på, hvad det ville säga att försvara och
upprätthålla det välde och den makt, han vunnit. Att
hans motståndare skulle ställa sig omkring den gamle
konungen, kunde han taga eller tog för gifvet, och
derför synes han sjelf hafva börjat närma sig konung
Christian, hvilken å sin sida

blef allt mer påstående i sina fordringar, ju mer
de holsteinska sakerna klarnade.

I början af år 1466 -- det var den 2 Februari --
utfärdade erkebiskopen från Vadstena ett bref, hvari
han lofvade förlåtelse och glömska af det framfarna
och för alla som haft någon del i hans fängslande på
vilkor, att allt det hölles som blifvit honom lofvadt
af riksens råd och hvarpå han hade rådets bref. Några
dagar derefter -- den 7 Februari -- öppnades ett möte
i Jönköping af både danska och svenska herrar. De
senare -- biskop Hans i Skara, Magnus Green, Thure
Thuresson och Arvid Trolle -- öfverenskommo med de
danska, att »den gamla, kärliga sambindelsen mellan
de trenne rikena, som i lång tid varit hade, skulle
blifva oförkränkt» och att man frampå sommaren skulle
hålla ett nytt möte.

Samtidigt härmed ser man erkebiskopen taga mera
allvarsamma mått och steg emot sitt motparti. Han lät
kalla Nils Bosson (Sture) till Stockholm. Man känner
icke anledningen, men man torde icke vara långt från
det verkliga förhållandet, då man från ställningen i
allmänhet sluter till att erkebiskopen i honom såg en
man, som kunde blifva honom farlig, äfven om hans makt
för ögonblicket icke var sådan att han kunde öppet
uppträda. Men befallningen om herr Nils' inställelse i
Stockholm innebar ett hot, som hade helt andra följder
än erkebiskopen någonsin kunde föreställa sig.

När man färdas från Stockholm till Norrtelje stora
landsvägen utefter kusten genom Frötuna skeppslag,
kommer man ungefär en mil från sistnämnde stad till en
liten å, som från Väsby-sjön flyter i östlig riktning
till en lång och smal vik af Ålands haf, som kallas
Edsviken. Söder om denna ligger Bergshammarsviken,
vid hvars innersta spets Bergshamra gästgifvargård
är belägen. Vägen går i stora bugter omkring denna
vik och Väsbysjön. Sedan man svängt om åt vester vid
östligaste spetsen af sistnämnda sjö, får man sigte
på ett gammalt stenhus som ligger till venster om
vägen. Byggnaden eger numera

<img></img>
Thord
Axel Pedersson

Olof Axelsson.

Erik Axelsson
g. m. 1. Karin Mattsdotter (Lillie).
g. m. 2. Helena Gustafsdot. (Sture).

Ivar Axelsson
g. m. 1. Margareta Paulsdotter (Laxmand).
g. m. 2. Magdalena, konung Carls dotter.

Lars Axelsson
g. gm. Karin Eriksdotter (Nipertz).

Filip Axelsson
g. m. Anna Frille

Åke Axelsson

Anna
g. m. Arvid Birgersson (Trolle).

Ingeborg
g. m. 1. Gustaf Carlsson (Gumsehufvud)
g. m. 2. Erik Arvidsson Trolle.

Ingeborg, d. 1508.
g. m. 1. Sten Bielke
g. m. 2. Sten Sture d. ä.

Helena
g. m. Thord Carlsson (Bonde).

Erik
g. m. Anna Moltke.

Göran
g. m. Bengta Körning

Hans till Bjurum

Clas (den äldte)
g. m. Elin Rönnow

Tönnes, d. 1522,
g. m. Karin Eriksdotter (Bielke).

Åke, d. 1520,
g. m. 1. Märta Natt och Dag.
g. m. 2. Märta Ulf.

Åke, d. 1510.

Anna
g. m. Conrad Bitz.

Åke

Clas

Danska Tottar.

Erik
g. m. Ermegård Sparre

Ingeborg
g. m. Jöns Kurck.

till sitt yttre ingenting, som lockar främlingen, men
tager man närmare kännedom om densamma, ser man genast
af dess murar, att de måste tillhöra gamla tider.

Det är det gamla Penningeby. Nu bodde här Nils
Bosson (Sture), som fått slottet -- ty på hans tid
var Penningeby ett slott -- med sin husfru Birgitta
Carlsdotter Bonde. Godset öfvergick genom detta
giftermål från Bondeslägten till de så kallade yngre
Sturarna. Nedanför Penningeby ligger en stor äng,
som heter Estängen, och en folksägen går om den,
att en mängd härjande Ester der blifvit slagna och
att den deraf fått sitt namn.

Kort efter sedan herr Nils affärdat erkebiskopens
bud, fick han höra, att erkebiskopen skickat folk för
att med våld hemta honom. Goda råd voro nu dyra. Men
herr Nils redde ut sitt fartyg, steg om bord derpå
och seglade öfver till Finland. Här skyndade han att
träffa den mäktige Erik Axelsson på Åbo slott.

Herr Erik blef förvånad att se riddaren så års komma
öfver hafvet från Sverige och sporde honom efter
tidender, och när han fått veta, hvad som vållat
resan, bad han riddaren vara vid god tröst. »Eder
skall ingen orätt ske, herr Nils», sade han, »vi
skola snart hålla en herredag, jag vill föra eder
dit och eder sak för biskopen!» Och de båda herrarne
följdes åt till Stockholm. Här möttes herr Nils af
underrättelser, som i högsta grad väckte hans harm
och vrede. Erkebiskopens folk, som var utsändt att
gripa honom, hade, då han sjelf ej stod att finna,
sköflat och bränt Penningeby. Man kan lätt tänka
sig de känslor, hvarmed den intet ondt anande mannen
mottog underrättelsen om denna skändliga gerning. För
ögonblicket var dock intet annat att göra än att foga
sig efter förhållandena.

I Storkyrkans sakristia möttes erkebiskopen och
herr Nils -- det var en morgon mellan åtta och
nio. Erkebiskopen talade stora och stolta ord och
betraktade föraktligt den förorättade mannen. »I
talen nu stora ord» -- sade herr Nils, och hans
stämma darrade af tillbakahållen rörelse -- »I tron
eder kunna det, eftersom I hafven så många svenner;
dock torde hända att jag kortare tid, än I menen,
lider denna skam.» Erkebiskopen fortfor med sitt
öfvermodiga hån. Då höll sinnet på att sjuda öfver
hos den uppretade riddaren, men han lyckades dock
blifva herre öfver sina känslor. »Nej, erkebiskop
Jöns», sade han, »så slätt går det med Guds hjelp
icke! Utan lag och utan dom hafven I sköflat min
gård och med våld hafven I tagit min egendom, men så
mycket kan jag få igen, när Gud vill, och då skall jag
också passa tid och stund för min hämnd, lita på det,
herr erkebiskop!»

Iskallt svarade erkebiskopen: »Jag står mitt äfventyr,
hvad I så ären ute eller inne, herr Nils!» -- och
dermed slutade mötet mellan erkebiskopen och Nils
Bosson Sture.

Ungefär samtidigt med dessa händelser var det som
herr Ivar Axelsson hade friat till konung Carls
dotter, Magdalena. Herr Erik Axelsson och herr Johan
Christersson (Vasa) hade varit på Raseborg

och hemtat konungadottern, så att hon sannolikt
lemnade Finland på samma gång som herr Erik seglade
öfver till Sverige med Nils Bosson. Bröllopet
skulle hållas på Nyköpings slott, som innehades
af Erik Axelsson. Dit voro derför en mängd herrar
inbjudna, och dessutom »för riksens ärenders skuld»
samlades dit hela riksrådet. Äfven danska sändebud
ditväntades. Erkebiskopen, riksföreståndaren, skulle
ock komma.

Man var nu i September månad. Herr Erik Axelsson
lemnade Stockholm tillsammans med Nils Bosson för
att sjövägen fara till Nyköping. Vid Stäksund dröjde
de en stund. Herr Nils tog här afsked för att draga
uppåt Upland. Erik Axelsson fortsatte sin väg söderut
med öfver hundra svenner i blanka rustningar. Nils
Bosson drog norr ut med blott åtta.

Med dystra tankar fortsatte Nils Bosson sin väg från
Stäksund genom skären norrut, och allt dystrare blef
han, ju närmare han nalkades sitt forna hem. Snart
klöf hans köl Edsvikens välkända bölja, och ankaret
fäldes och herr Nils och hans åtta svenner skyndade
till Penningeby gård. -- Der stodo blotta murarna qvar
af hvad som varit hans gård. Lugn och lycka hade bott
derinom. Nu var han plundrad, nu var han biltog, om
han ej kunde upptaga den stridshandske erkebiskopen
kastat emot honom och föra sin sak genom striden
till seger. Erkebiskopen hade sjelf manat honom fram
till striden. Välan! erkebiskopen skulle få sin vilja
fram.

Mod och kraft återvände med den vaknande stridslusten
i riddarens barm. Han kastade sig upp på sin häst
och sprängde derifrån, åtföljd af sina svenner. Vägen
togs norrut uppåt Gestrikland. Här började han tala
sin nöd för bönderna, och de trodde honom, och många
följde honom. Han var snart stark nog att angripa
erkebiskopens fogde, och det med sådan framgång att
han bemäktigade sig alla erkebiskopens hästar, borttog
skinnskatten och annat gods samt en mängd harnesk och
vapen. Fogden och hans tjenare blefvo fångna. Denna
framgång väckte förtroende hos allmogen för riddaren
och hans rättmätiga sak och bönderne började resa
sig allmänt. Äfven inåt Helsingland sträckte sig
rörelsen.

Då kom underrättelsen, att trehundra man af
erkebiskopens folk kommo dragande uppåt Gestrikland
och att de hade befallning att taga herr Nils, hvar de
kunde träffa honom. Nils lemnade derför Gestrikland
och begaf sig inåt Dalarna. Här hade han ännu
bättre framgång. Dalkarlarne följde honom villigt,
synnerligast sedan de fingo höra att det gälde att
hjelpa konung Carl mot erkebiskopen och återföra den
förre till Sveriges rike och konungadömet.

I spetsen för Dalkarlarne kom så herr Nils dragandes
söderut ned emot Vesterås, som då innehades af Erik
Nilsson (Oxenstierna).


<b>Erik Axelsson blir riksföreståndare.</b>

Under tiden hade bröllopet försiggått på Nyköpings
slott, och konung Carls dotter blifvit Ivar Axelssons
husfru. Allt hade der varit präktigt och efter önskan,
såsom det borde vara, då så mäktig och rik en riddare
gifte sig med en konungadotter, och mängden af gäster,
af allvarsamma rådsherrar och riddare och skämtande
svenner hade varit stor.

Endast en saknades. Det var erkebiskopen, Sveriges
rikes föreståndare. Detta väckte missnöje hos de
samlade herrarne, och, man skred till en handling,
som säkert varit länge förberedd, ehuru den först
nu kom till utförande<footnote>
Det bevisas bäst deraf, att erkebiskopen icke
infann sig i Nyköping.</footnote>. Man valde Erik Axelsson
till riksföreståndare. Många af erkebiskopens vänner
voro närvarande i Nyköping, och det är naturligt,
att de af alla krafter sökte motarbeta detta
riksföreståndareval. Men Axelssönerne och deras vänner
voro dem öfverlägsna. Det synes dock icke hafva
varit dessas mening att återkalla konung Carl, utan
de tyckas hafva handlat med uteslutande afseende på
egna fördelar, således helt och hållet som stormännen
brukade den tiden. Deras syfte var att flytta högsta
makten från riksföreståndaren erkebiskopen på en man
ur deras egen krets, ingenting vidare.

Ännu andra saker företogos på detta herremöte och
andra beslut fattades, fullt ut lika märkeliga. Efter
bröllopet voro herrarne församlade i gråbrödraklostret
i Nyköping. Man såg bland dem Thure Thuresson, Magnus
Gren, Erik Nipertz, Eggert Krummedik, hvilka afgjordt
hörde till erkebiskopens närmaste och pålitligaste
män. Inför dessa framträdde såväl Ivar Axelsson som
konung Carls äldre måg, Erik Eriksson, och sporde det
församlade rådet till på sin svärfaders, konung Carls,
vägnar, »om konungen, hans barn och arfvingar ej egde
att njuta de slott, land, län, kronopanter och köpe-
samt arfvegods, hvarpå konungen hade erhållit rådets
bref».

Herrarne öfvervägde och sade, »att den värdige herren
konung Carl, hans barn och arfvingar böra och skola
njuta och behålla allt detta i alla måtto, som de
bref, dem riksens råd derpå gifvit hafva, utvisa. Och
den, som något af konung Carls gods köpt hafver af
högboren furste konung Christian, skall icke göra
konung Carl eller hans arfvingar något hinder derpå,
utan skall han hålla sig till konung Christian för
att återfå sina penningar». Och på denna rådets dom
uppsattes bref, som underskrefs och beseglades. Äfven
Thure Thuressons namn och sigill finnas derunder,
han som genom köp af Christian kommit i besittning af
så många Carl tillhöriga gods. Det skedde torsdagen
den 30 September. Bröllopet hade egt rum den 14.

Några dagar derefter -- det var den 2 Oktober --
fattades äfven beslut och uppsattes bref rörande
det ärende, hvarför de danske herrarne hade infunnit
sig. Att konung Christian betraktat denna

beskickning till Sverige såsom synnerligt vigtig, kan man
sluta till af de män, som deltogo i densamma. I
Nyköping befunno sig nemligen både erkebiskop Tuve,
marsken Claus Rönnow och Eggert Frille. Äfven Ivar
Axelsson nämnes som konungens sändebud och man ser
deraf, att han ännu icke uppenbart skilt sig från
Christian.

Här var dock minst af allt fråga om någon anslutning
till Christian. De herrar, som här hade öfvertaget,
voro tillräckligt mäktige, utan att behöfva stödja sig
på Christian. Men de ville icke heller stöta sig med
honom. Och derför fattades i allmänhet det beslut,
att föreningen rikena emellan skulle upprätthållas,
men att de närmare bestämmelserna skulle uppgöras på
ett möte nästa sommar i Kalmar. Under tiden skulle man
öfverlägga med erkebiskopen, hvad »beståndeligt kunde
vara», och derom underrätta de danska sändebuden.

Och dermed upplöstes mötet, och riksföreståndaren
och de svenske herrarne lemnade Nyköping och drogo
till Stockholm.

Men var erkebiskop Jöns redan före bröllopet i
Nyköping böjd att närmare sluta sig till Christian,
så var han det nu efter bröllopet ännu mera, eller
rättare, det var numera hans enda val. Dalkarlarne
hade rest sig under en djerf och skicklig anförare,
och alla budskap, som kommo derifrån, omtalade, att
de och herr Nils uppenbart ville hafva konung Carl
igen. Der hade nu erkebiskopen att möta sin mest
hatade fiende, och dag och natt, ständigt var den
förolämpade Nils Sture i hans tankar.

<poem>
Han tänkte på honom dag och stund,
och alltid rördes hans hjerta i grund.
</poem>

Mot Carl och Nils Sture uppbjöd han derför alla sina
krafter. Han skickade bud till Finland att hafva noga
uppsigt på konungen på Raseborg. »Sedan förnummo vi»
-- skrifver Carl sjelf i ett bref till Nils Sture
-- »att några af dessa goda män här i landet är
tillskrifvet, att fara vi från Raseborg, då skola de
så förvara, det vi skola aldrig komma deruppå igen,
som någor af dem sig ock sjelf yppat hafver uppenbart
vid sitt bord.» Uppåt Gestrikland hade erkebiskopen
skickat sin bror David med allt det krigsfolk, han
kunde åstadkomma, och på Vesterås fans Erik Nilsson.

En ny fiende hade nu uppträdt vid sidan af Nils
Sture. Det var Erik Axelsson, men han var dock i
erkebiskopens tanke den minst farlige. Det fans allt
för många band dem emellan sedan gammalt, för att
icke erkebiskopen skulle kunna hålla honom i tygeln,
tills förhållandena blefvo mer gynsamma. Emellertid
var det för ögonblicket nödvändigt att försäkra sig
om det enda stöd, som i denna brydsamma belägenhet
var att påräkna, konungen af Danmark. Vi finna också
erkebiskopen taga ett vigtigt steg i denna riktning.

Han öfverlemnade Stockholms slott åt Ivar Gren. Det
skedde den 21 September. Den dagan utfärdade herr Ivar
ett bref, hvari han öppet lofvade erkebiskopen sin
trogna tjenst och att hålla honom slottet till handa,
och om det skulle hända erkebiskopen något, utfäste

han sig att icke lemna slottet åt någon annan än sin
herre konung Christian, sin nådiga fru, drottningen,
eller deras kära barn.

Slottet var sålunda i säkra händer. Men staden gjorde
erkebiskopen bekymmer; borgarena voro ingalunda
vänner af den öfvermodige prelaten. Emellertid
gingo dagarne fram, och erkebiskopen fick säkra
underrättelser om hvad som tilldrog sig bland
herrarne i Nyköping. Då spridde sig med ens det
ryktet, att hela herreförsamlingen begifvit sig från
Nyköping och var på väg till Stockholm.

Det dröjde icke heller länge, förr än man fick
se herrarnes banér sticka fram öfver skogen,
som låg söder om Stockholm. Att tänka på stadens
försvar var en omöjlighet. Hvarken erkebiskopen
eller herr Ivar hade dertill folk nog. Den nyvalde
riksföreståndaren och de öfrige herrarne fingo derför
tåga in i staden utan motstånd och helt lugnt taga
den i besittning. Erik Axelsson gick för öfrigt på
intet vis våldsamt till väga. Han ville underhandla
med erkebiskopen, och denne befans villig dertill.

Dessa underhandlingar begynte genast, och förgingo
så några dagar, hvarunder man gick till råds med
hvarandra om regementet i riket. Då begaf det sig
en dag, just som herrarne voro i rådet, att de
fingo höra rop och buller utanför rådssalen, och
det tilltog i styrka med hvarje ögonblick. Tydligt
kunde man urskilja orden: »Vi vilja ej hafva
erkebiskopen för herre och konung!» -- Det var en
uppretad menniskomassa, som stormade emot rådets
församlingsrum, och man hörde tydligt hur den kom
allt närmare och närmare. Nu dundrade ett häftigt
slag på dörren, och det följdes af många, och ropen
på erkebiskopen tilltogo. Gåfve dörrarne efter och
den uppretade massan komme in i salen, var det klart
för alla dem, som voro derinne, att erkebiskopens
lif icke var mycket värdt.

I detta afgörande ögonblick fans ingen annan
utväg för erkebiskopen än att gifva efter. Han
afsade sig riksföreståndarskapet. Slottet
ville han dock icke uppgifva, utan sökte komma
ifrån församlingssalen förbi folkmassan till
slottsporten. Men knappt hade han tagit några steg,
förr än det beväpnade folket strömmade omkring
honom. Anförare var en Erik Axelssons tjenare, som
hette Olof Råd. Nu var hvarje försök att undkomma
omöjligt. Erkebiskopen måste, om han ville behålla
lifvet, öfverlemna slottet.

Erik Axelsson besatte det genast med sitt folk,
och erkebiskopen åter skickades -- heter det --
till sin kyrka. Man har i behåll ett bref, som
visar att en ordentlig förlikning ingicks mellan
de båda partierna. Det är dateradt den 18 Oktober
1467 på Stockholms slott. »En stadig kärlek och
vänskap skulle vara mellan dem, tvister om gäld
eller jordadelar skulle afgöras efter lagen och
hvarken hög eller låg skulle få göra något tilltal på
Stockholms slott, som erkebiskopen nu på allas råd,
vilja och önskan uppantvardade åt ärlig, välbördig man
Erik Axelsson, uppå denna tid riksens föreståndare,
hvilken anammade det uppå riksens och alla herrarnes
vägnar.»


<b>Nils Bosson Sture.</b>

Vi lemnade Nils Sture stadd på tåg med Dalkarlarna
ned emot Vesterås. Hos honom liksom hos allmogen, som
följde honom, var blott en vilja och ett beslut. De
ville hafva konung Carl tillbaka. Af herreregeringar
hade de haft nog. Nils Sture hade också låtit bud
utgå öfver allt i landet, att allmogen skulle sända
fullmäktige till Vesterås. Der samlade sig äfven
utskickade från flera landskap, och den 1 November
uppsattes ett undergifvenhets- och kallelsebref till
konung Carl i Finland. De omtalade att de gripit
till vapen för honom under herr Nils Bosson såsom
höfvidsman och bådo honom komma öfver till Sverige
och anamma riket. Nils Sture skref äfven sjelf till
sin frände konungen i samma anda.

Men inga svar kommo. Konung Carl bevakades så
noga, att han icke vågade besvara sina anhängares
bref. Först om våren 1467 kom ett bud från Finland och
Raseborg. Det var en pålitlig man, som hade mycket af
vigt att berätta rörande konungen. »Vi hade gerna förr
flera gånger skrifvit eder till», säger konungen här,
»men Gud vet, vi ej torde, ty vi räddes, att andra
skulle få våra bref. Och äre vi här så besatte, att
vi ej vete, hvem vi skole sätta tro till af dem här
i landet bo.»

Konungen var icke heller böjd att för tredje
gången inlåta sig i det farliga spelet om Sveriges
konungakrona, som hade kostat honom så mycket. Han
ville åtminstone vara mera viss på sin sak, innan han
lemnade Raseborg och drog öfver till Sverige. Om hans
tankar i detta afseende lemnar ofvannämnda bref de
tillförlitligaste underrättelser. »Herrskapet och
allmogen i Sverige», säger han, »skrefvo oss ju så
kosteligen till till Danzig, att vi skulle komma dem
till undsättning och de ville hålla oss vid full
makt, som oss nu tillskrifvet är eller någon tid
tillskrifvas kan. Huru vi deröfver foro och I och
flere våra vänner derför tyvärr förderfvade vordo,
det är eder ock nog veterligt. Fore vi nu så dit in i
riket med en föga hop, och ingenstädes visste något
hem eller kost eller annat att ty till, der vi och
flere gode män kunde behjelpa oss med, utan som vi
fore från en bonde till en annan, då måtte vi heller
vara döde.»

»Allmogen skref oss till i höstas», fortsätter
konungen, »att vi skulle komma och anamma den krona
och riket fritt, som vi det friast haft hafva. Det är
ännu ganska vidt derfrå. Fulleligen tro vi, att hvad
I hafven står oss väl till buds, och det är eder för
litet ensammen med, edert folk, än mindre till oss
båda. Derför, käre svåger, står oss ej än så dit att
fara, förr än Gud fogar, det I med allmogens hjelp
hafven annorlunda bestält'et, så att vi måga veta,
hvaruppå vi dit komma skola.»

Nils hade i ett af sina bref skrifvit till konungen,
att han skulle lägga sig i Stockholm och möta Carl,
samt att ställningen för honom nu vore sådan, att
han antingen måste gå igenom eller ock blefve han

och hans barn och efterkommande förderfvade i
grund. Derpå svarar konungen så: »thy tager du
fullkomliga uppå med ett fritt hjerta och reser upp
allt riket för Örebro, Stegeborg och Stäkeholm med
det första. Gören I det, då får erkebiskopen och
hans slägt väl annat att syssla än att bestalla<footnote>
Hålla oss inneslutna.</footnote>
oss här. Dock derom stå sitt äfventyr. Allsvåldig
Gud gifve oss ju spörja, det eder väl går och det I
väl genomfören de ärenden, som I företagit hafven.»

Innan detta bref hann ankomma -- det skrefs den
22 April 1467 -- hade mycket timat i Sverige. Väl
lyckades Nils Sture, när han om hösten 1466 kom ned
till Vesterås, att bemäktiga sig detta slott. Huru
det gick till, veta vi icke. Erik Axelsson skall
hafva kommit dit jemte några rådsherrar och biskopar
från Stockholm, och då skall så hafva blifvit
afhandladt med Erik Nilsson, att han upplät slottet,
men konung Carl i sitt bref till Nils Sture skrifver
och förundrar sig, »att han kunnat bekomma Vesterås
utan annan mans hjelp än Guds och allmogens».

Vare dock dermed huru som helst. Under året 1467
fördes i Sveriges land häftiga och blodiga strider
mellan herrarne. Å ena sidan var det erkebiskopen
och hans fränder och vänner. De voro alla stridbara
och tappra män, både Oxenstiernorna och Ivar Gren
och Erik Carlsson och Trotte Carlsson, och derför
blef striden hård. Det andra partiet utgjordes af
Axelssönerna. Intetdera ville vika för det andra,
och båda sågo helt visst lika ogerna, att en tredje
makt reste sig upp mellan dem. Denna tredje var Nils
Sture och Dalkarlarne. De stodo emellan de båda andra,
och emedan de stodo i striden för andra syften än
enskilda, emedan fosterlandets sak hvilade på dem,
faller också till följd deraf minnets solsken just
på dem.

Så fort erkebiskopen hunnit hemta sig efter hvad som
tilldragit sig i Stockholm, och sedan han tydligt
insett, att intet annat var att göra än en
fullkomlig förening med Christian, lemnade han i
början af år 1467 Upsala och drog nedåt Vadstena,
föregifvande att han ville valfärda dit.
Hans bröder och Erik Carlsson jemte andra män
till- hörande partiet infunno sig också der, och många
och vigtiga underhandlingar förehades mellan
herrarne. Från Vadstena begaf sig erkebiskopen
till Danmark till konungen. Här blef han, som man
kan tänka, med öppna armar emottagen och Christian
lofvade tröst och hjelp.

Erik Nilsson (Oxenstierna) och Erik Carlsson (Vasa)
skulle under tiden öfvervaka sakerna här hemma så väl
mot Axelssönerna som mot Nils Sture och bönderna. De
begåfvo sig båda uppåt Strengnäs, der de underhandlade
med allmogen, hvarpå de drogo till Stockholm. Der
klagade de på Erik Axelsson, men denne lugnade dem
med goda ord, sade som de sade och lofvade allt hvad
de begärde, så att de skildes åt till utseendet som
vänner.

Samtidigt gjorde en af erkebiskopens män, Carl
Ragvaldsson, med sjutio raska karlar ett tåg inåt
Gestrikland och hade der någon

framgång, men hastigt kom Nils Sture öfver från Dalarna
och tog Carl och alla hans män till fånga. Frampå
våren tog Nils det ofvannämnda brefvet från konung
Carl, och derefter drog han nedåt Vestmanland och
Vesterås för att mera allvarligt verka för Carl och
hans återkomst. Han hade ock mycken framgång. Man
började i synnerhet i städerna inse, »att de som
riksens råd voro icke kunde draga öfverens. De ville
alla vara lika goda, och ingen ville lida den andra
i regementet öfver sig.» Man var utledsen vid detta
oväsende. Den manhaftige riddaren i spetsen för
Dalkarlarne tycktes lofva en bättre framtid. De hade
dragit ut för den svenske kungen, som erkebiskopen
tvänne gånger afsatt. Man borde sätta tro till
dem. Och från en mängd städer och allmoge kommo
utskickade till herr Nils, och alla lofvade att troget
stå honom bi.

Vid Eriksmessotiden (den 18 Maj) drog Nils Sture åter
uppåt Dalarna för att samla mera folk. Knappt var
han bortdragen, förr än Erik Nilsson kom från Nerike
med en hop allmoge, som han lyckats förmå att följa
sig. I Arboga tog han några af Nils Stures svenner
till fånga, hvarpå han kom till Vesterås och for
fram med mycken stränghet, våldgästande både borgare
och prester. Men när ryktet kom, att Nils Sture åter
närmade sig från Dalarna, drog han sig tillbaka till
Kolbäcksån, der han uppref bron och lade sig i ett
förskansadt läger.

Det dröjde ej länge, förr än Nils Bosson och
Dalkarlarne visade sig på den kort förut lemnade
stranden. Han hade med sig den unge riddaren, herr
Sten Sture, densamme som vi sågo strida så tappert vid
biskop Kettils sida i Hälleskogen. Herr Sten hade 300
man med sig från Gestrikland. De båda herrarne sökte
komma öfver elfven, men det lyckades icke. Dagen
efter midsommar förlorade de vid ett sådant försök
en mängd folk.

Medan de båda herrarne lågo här gent emot hvarandra
på ömse sidor om elfven, kom riksföreståndaren herr
Erik Axelsson dragandes från Stockholm. Hans syfte
var ganska säkert intet annat än att dels känna sig
före i afseende på bönderne, dels att i afseende på
herrarne se, om något var att göra till fördel för
honom. Det talet gick nemligen, »att Erik Axelsson
med flit förde Nils Sture och Erik Nilsson i ovilja
tillhopa, att de skulle förderfva hvarandra.» Och
det är ganska troligt, att så var, ty båda voro hans
motståndare, och hvilkendera som än fölle undan,
så borde han alltid vinna. Emellertid hade han icke
här någon framgång, utan återvände till Stockholm,
och oroande underrättelser från Uplandssidan förmådde
äfven Sturarne att draga sig tillbaka uppåt Dalarna.

Ivar Gren hade en tid varit i nordvestra Upland i
Fjerdhundraland och der med mycken framgång förmått
allmogen att resa sig. Det är ganska troligt att
ett af de medel, som af honom användes, var just att
vältra all skulden för de inbördes striderna på Erik
Axelsson. I Upsala offentliggjorde han bref, som han
sade sig hafva

uppsnappat från Erik Axelsson, och hvari det tydligen
visade sig, att denne föranledt striden mellan
Nils Sture och Erik Nilsson. Erik Axelsson sökte
samla Roslagsbönderna omkring sig och möta Ivar
Gren, men det misslyckades alldeles. Han måste
draga sig tillbaka till Stockholm och nu ryckte
de erkebiskoplige, Ivar Gren och Erik Nilsson, mot
staden att belägra den.

<b>Erkebiskop Jöns Bengtsson dör.</b>

Erik Axelsson hade knappt ankommit till Stockholm,
förr än han från slottet kunde se, huru en stark
flotta kom framseglande, segel efter segel, mellan
öarna till staden. Det var en dansk flotta. Marsken
Clas Rönnow var befälhafvare och erkebiskop Jöns
Bengtsson stod vid hans sida. Konung Christian
hade efterkommit erkebiskopens råd och begäran om
hjelp. Den 25 Juli hade Ivar Gren och Erik Nilsson
upprättat sitt läger på Norrmalm. De danske lägrade
sig nu på Södermalm, der också Erik Carlsson (Vasa)
infann sig.

Omkring den 10 Augusti begaf sig erkebiskopen till
Upsala att underhandla med allmogen, som då samlades
dit. Erik Carlsson drog åt Södertelje att jaga undan
en hop bönder, som ville falla belägringshären i
ryggen. Vid samma tid utbreddes också ett rykte att
Ivar Axelsson, riksföreståndarens broder, nalkades med
en flotta från Gotland, hvarför Clas Rönnow seglade
ut med flottan att möta honom.

Om nu Ivar Axelsson fick underrättelse härom, eller om
det från början var hans afsigt, nog af, han seglade
in i Södermanlandsskären och landsteg med sitt folk
vid Nyköping samt drog oförtöfvadt inåt landet. Det
var sannolikt hans afsigt med detta tåg att förmå
belägringshären för Stockholm att skingra sig och
detta lyckades fullkomligt. Erik Nilsson lemnade
nemligen Stockholm för att förfölja honom. Ivar hade
hunnit till Örebro och börjat belägra detta slott,
som Erik Nilsson egde i förläning, då han fick
säkra underrättelser om dennes tåg. Han uppdrog då
åt Magnus Bengtsson (Natt och Dag) och Arvid Trolle
att fortsätta belägringen och skyndade sjelf att möta
Erik Oxenstierna. Han mötte honom, som det säges, på
slätten öster om sjön Öljaren, den s. k. Julitaslätt,
och slog honom här så i grund, att herr Erik undkom
blott med en handfull folk. Herr Ivar fortsatte lugn
sitt tåg till Stockholm.

Men äfven Ivar Gren och Erik Carlsson hade lemnat
Stockholm för att möta Ivar Axelsson. De tågade norr
om Mälaren, och en händelse gjorde, att de kommo att
vända sig åt ett helt annat håll. De hade kommit
till Ostanbro, och den slagne Erik Nilsson synes
hafva stött till dem, då de fingo sigte på en skara
bönder jemte en hop af Nils Stures svenner. Dessa
togos till fånga, och herrarne fingo veta, att Nils
Sture väntades komma ned från Dalarne, hvarför de
drogo norr ut att möta honom.


Nils Sture, förmodligen äfven Sten, hade under de
senaste tilldragelserna allt sedan han lemnade
Kolbäck hållit sig i Dalarne. Med de få och mot
hvarandra stridande uppgifter vi hafva om dessa
krigsrörelser är det svårt att säga hvad som
vållade detta Sturens vistande i Dalarne. Det
kan vara, att bönderne måste hem för att skörda,
det kan ock vara, att han ville begagna sig af
samma statskonst som Erik Axelsson velat använda
mot honom. Herrarne der nere i Mälarängden kunde
gerna pröfva och uttömma sina krafter mot hvarandra,
hans tid skulle nog sedan komma. Också hade Erik
Axelsson tvänne gånger tydligt funnit, huru föga han
var egnad att draga den svenska allmogen till sig,
först vid Kolbäck och sedan i Upland. Sådant kunde
icke annat än bidraga till det beslut, som han någon
tid derefter fattade, att helt och hållet förena
sig med Sturarne om konung Carls återkallande.

Som nu de erkebiskoplige tågade norrut mot Dalarna,
fingo de oförmodadt höra, att Nils Sture med
Dalkarlarne ryckt in i Upland och tagit Upsala
jemte erkebiskopsgården. Det skedde den 31 Augusti
1467. Herrarne ändrade då genast sin föresats och
drogo österut till Upsala, och med dem voro bönder
från Fjerdhundraland till ett mycket stort antal.

Stolt öfver framgången vid Östanbro, skall herr Erik
Carlsson hafva sagt till herr Erik Nilsson vid de redo
vägen fram: »Broder, den leken vunno vi, herr Nils
Stures svenner äro våra fångar. Nu kommer han dragande
hit neder med sina kolaredrängar, men dem skola vi
lätt till rygga drifva.» Den skämtsamme riddaren
syftade icke otydligt på herr Eriks nederlag vid
Öljaren. Med kolaredrängarna menade han den mängd
folk, som slutit sig till herr Nils från Dalarnes
många hyttor och kopparverk. Herr Nils Eriksson teg,
han kunde intet svara till riddarens tal.

Erik Carlsson (Vasa) var en broder till den tappre
biskop Kettil och liknade denne i mycket. Det var
hans lust att tumla om i striden, och der denna
brann som hetast, der svärdsslagen klungo skarpast
mot hjelmar och harnesk, der kunde man alltid vara
säker att se hans hjelmbuske och skölden med hans
slägtmärke. Dertill var han af ett öppet och frimodigt
sinnelag, lätt fallen att förhäfva sig i medgången,
men också att modigt bära motgången.

När de nu -- det var dagen efter sedan Nils Sture
kommit till Upsala -- kommo ridande fram emot staden,
fingo de se en skara af flera hundrade man i blanka
rustningar draga ut emot sig från staden, och efter
följde de djupa lederna af bondehären. Erik Carlsson
höll vid denna syn in sin häst. En omisskännelig
förvåning uttalade sig i hans anletsdrag. Det var
icke de »kolaredrängar» han väntat.

Herr Erik Nilsson satt vid hans sida och han log
åt riddarens förvåning, men yttrade, att för de
kolaredrängarne skulle de nog få vika.

Detta var att såra den hetlefrade Vasen på det
ömmaste. Han drog sitt svärd och satte sporrarne i
sin häst. Några ögonblick

derefter var han inbegripen i den vildaste strid. Men
äfven herr Erik Nilsson och herr Ivar Gren följde
efter. Det blef en häftig strid och många föllo å
ömse sidor. Segern blef dock oafgjord, men herr Nils
Sture lemnade Upsala och drog bort åt östra Upland,
der han förstärkte sig med Roslagsbönderna.

Under tiden hade belägringen af Stockholm
fortgått. Här befann sig erkebiskopen i lägret på
Norrmalm, bidande med otålighet, att lyckan åter
skulle le mot honom. Det krigsfolk, som kommit från
Danmark med flottan under Clas Rönnow, var alldeles
för otillräckligt att under de rådande förhållandena
kunna uträtta något till gagns. Kraftigare borde
konung Christian uppträda, om han ville åter vinna
Sverige. Men den danske konungen hade nu annat
att tänka på. Holstein och hans broder Gerhard
upptogo honom nu liksom under de närmast föregående
åren. Förgäfves spanade derför erkebiskopen efter
underrättelser från Köpenhamn, att konungen med en
ny krigshär skulle komma.

I dess ställe kom det ena budet efter det andra
från landsorten, som icke hade annat än nedslående
saker att förmäla: nederlaget på Julita slätt,
striden vid Upsala, som, om den också till en
början erhöll färgen af en seger, dock för den
skarpare blicken icke innebar något, som berättigade
till grundade förhoppningar på en stadigvarande
framgång. Nils Sture, denne man, som erkebiskopen
förleden höst så djupt förolämpat och aktat så ringa,
han stod i spetsen för en stark här i granskapet af
Stockholm. Han hade icke flytt som en slagen fiende
från Upsala, han hade tågat derifrån och var nu i
Roslagen starkare än någonsin. Detta gaf en annan
färg åt segern, som erkebiskopens fränder berättades
hafva vunnit.

Då väcktes han en natt plötsligt af stridsbuller. Erik
Axelsson hade med sitt folk på båtar gått öfver
Mälarviken mellan Gråmunkeholmen och Lidarnön och kom
nu att öfverfalla det danska lägret på Norrmalm. Men
herr Clas Rönnow och erkebiskopen höllo noga
tillsyn om vakterna och blefvo derför i tid varnade,
så att de med sitt folk hunno draga sig undan ut
på skeppen. Dock förföljdes de af Erik Axelsson,
och från Stockholm utlupo en mängd fartyg, som
likaledes anföllo de danska skeppen. Clas Rönnow och
erkebiskopen lyckades med knapp nöd undkomma. Hälften
af deras fartyg behöllo segrarne, och de förföljdes
ända ut i yttersta skären.

På Öland landsteg erkebiskopen. Här på Borgholms
slott mottog han tid efter annan tidender från
fäderneslandet, och för hvarje gång sådana kommo,
fördystrades hans sinne mer och mer. Konung Carl var
återkommen till Sverige, berättades det, och hela
riket hade fallit honom till fota. Äfven erkebiskopens
vänner och fränder hade hyllat denne man, som varit
och var föremålet för hans, erkebiskopens, djupaste
hat.

Till en början ville den förbittrade mannen icke
sätta tro till hvad som berättades honom. Men så kom
en dag en man till

Borgholms slott, som erkebiskopen måste sätta tro
till. Det var hans egen broder, herr Christer
Bengtsson. Han kom såsom sändebud från konung
Carl och medförde bref från konungen till
erkebiskopen. Konungen var försonlig till sinnes,
han ville vända allt till det bästa och tillbjöd
erkebiskopen att komma tillbaka till riket och åter
inträda i sina rättigheter och förmåner såsom Sveriges
erkebiskop.

Säkert var detta den bittraste stunden i Jöns
Bengtssons lif. Och det var hans egen broder, som
kom med sådant bud och bref. Allt tycktes sammansvära
sig att förbittra hans lefnads afton. Med en åtbörd
af förakt sköt han åt sidan konungens bref och lät
sin broder återvända med ett bestämdt, men vägrande
svar till konungen.

Långsamt gingo sedan dagarna, och timmarna flöto
blytunga fram för den i sitt inre sönderslitne
mannen. Runno då någon gång upp hos honom, vid han
vandrade fram och åter i de mörka slottsrummen och
skådade ut öfver sundet och den gent öfver liggande
svenska stranden -- runno der upp några minnen från
fordom, vare sig att de hviskade om hans makts och
lyckas solskensdagar eller om de varningar, som midt
derunder skickades till honom -- idel törnen voro
dessa minnen nu, och de stungo hans själ till döds.

Kort derefter utandades förrädaren sin sista suck,
»föga bättre än en eländig man». Fem veckor voro då
förlidna, sedan konung Carl för tredje gången fått
in Stockholms slott.
</chapter>
<chapter name="9. Carl Knutsson tredje gången konung.">
<h2>9.

Carl Knutsson tredje gången konung.</h2>

<b>Konung Carl kommer till Stockholm.</b>

Sedan erkebiskop Jöns med danska flottan blifvit
så snöpligt fördrifven från Stockholm, drog herr
Erik Axelsson jemte många andra herrar uppåt Upsala
att derifrån bortdrifva sista återstoden af det
erkebiskopliga partiet. Äfven Nils Sture närmade sig
Upsala från Roslagen. Under sådana förhållanden insågo
herrarne af det erkebiskopliga partiet omöjligheten
att göra motstånd, ooh då de bönder, som hittills
följt med dem, visade tecken att vilja lemna dem åt
sitt öde, gåfvo de allmogen hemlof och skilde sig åt;
Erik Carlsson begaf sig nedåt Östergötland, Ivar Gren
till Axevall och Erik Nilsson nedåt Örebro.

Nu kunde man således anse de erkebiskoplige vara
slagna ur fältet. Detta innehades af de tvänne
partierna, Erik Axelssons och det, för hvilket Nils
Sture med Dalkarlarne stod i spetsen. Sturarne och
de andre herrarne sammanträffade i Upsala. Till det
yttre rådde enighet dem emellan. Men ur detta lugn
kunde strid uppflamma. Det berodde på, om Axelssönerne
ansågo sig nog mäktiga att våga en strid



på fullt allvar med Sturen och Sveriges allmoge. Ty
Nils Bosson synes, icke ett ögonblick hafva svigtat
i sin trohet till konung Carl, och mellan honom och
Dalkarlarne liksom mellan dem och Sten Gustafsson
Sture knötos nu de band af inbördes vänskap och
förtroende, som sedermera aldrig brusto.

Men Axelssönerne, framför allt Erik, insågo hvilken
vigt det låg uppå att hafva allmogen på sin sida, och
denna allmoge kunde de aldrig vinna. Nils Bosson Sture
var, såsom allmogens höfding, den mäktigare. Detta
bestämde Erik Axelsson att förena sig med Sturen, och
följden blef, att man enhälligt fattade det beslut,
att konung Carl skulle återkallas. Och dermed skildes
man åt.

Nils Sture drog uppåt Fjerdhundraland och straffade
hårdt allmogen i den trakten för det den hållit med
Ivar Gren och Sveriges fiender. Derefter tvingade han,
tillsammans med Ivar Axelsson, Erik Carlsson och Erik
Nilsson att dagtinga och genom bref utfästa sig att
vara konung Carl hulde och trogne, om han komme till
regementet igen. Särskildt lofvade Erik Nilsson att
upplåta Örebro slott, som han innehade. Men detta
oaktadt kom någon tid derefter herr Erik till Örebro
och anföll bönderna som belägrade slottet. En strid
uppstod, hvari bönderne segrade och herr Erik blef
fången. Ett par dagar derefter kom Nils Sture till
Örebro, och bönderne öfverlemnade åt honom den fångne
riddaren, hvilken fördes till Vesterås.

Emellertid hade Erik Axelsson jemte de herrar af
rådet, som då befunno sig i Stockholm, tillsammans
med Stockholms stads borgmästare och råd uppsatt och
afskickat bref till konung Carl, hvari de på grund
af det beslut, som fattades i Upsala »af riddare,
köpstadsmän och bönder från Upland, Södermanland
och Dalarne», anmodade honom att återkomma och å nyo
blifva deras konung.

Riddarne Fader Ulfsson och Greger Mattsson utsagos
att öfverföra budskapet till konungen på Raseborg. Och
sakerna hade numera tagit en sådan vändning i Sverige,
att den gamle konungen ansåg sig kunna lyssna till
den framställning, som gjordes honom. Strider väntade
honom väl, ty alle desse trotsige herrar voro icke
så med ens vunna under en lagbunden styrelse, men
likväl syntes det numera möjligt att kunna behålla
segern emot och öfver dem.

Konung Carl beslöt sig derför att antaga den honom nu
för tredje gången erbjudna krenan, och han rustade
sig genast att fara öfver till Stockholm. Torsdagen
den 12 November, seglade Carl in till Stockholm. Han
blef med mycken högtidlighet och många ärebetygelser
förd upp på slottet, som öfverlemnades åt honom
af riksföreståndaren, Erik Axelsson. Till en
början var det nu lugn i riket; äfven erkebiskopens
vänner sade honom manskap och huldskap till. Till
erkebiskopen på Borgholm skickades, som vi veta,
Christer Bengtsson, men den oförsonlige mannen ville
icke veta af någon konung Carl i Sveriges rike. Herr
Christer återkom, och erkebiskopen gick att stå till
rätta för sina gerningar inför en högre domare.


Till årets slut qvarblef konungen i Stockholm,
men strax på nyåret 1468 började han draga omkring
i landet och handla med allmogen, som svor honom
trohet. Hvad som först af allt var vigtigt för
konungen, var att ordna förhållandena med de store. En
mängd slott voro ännu i motpartiets händer, det parti,
som förhjelpt konungen på tronen, fordrade belöningar
för hvad det uträttat, och slutligen egde ännu konung
Christian Kalmar och Öland i sitt våld.

Bland konungens anhängare intogo nu Axelssönerne ett
framstående rum. Erik Axelsson fick Åbo och Viborgs
slott och län och synes hafva haft hela Finland under
sin styrelse. Konungens måg Ivar Axelsson skilde sig
nu uppenbart från konung Christian och gick öfver på
Carls sida.

<b>Ivar Axelsson.</b>

Under de senaste striderna här i mellersta Sverige
sakna vi tvänne män, som vi framför andra hade väntat
att deri finna deltaga, Thure Thuresson och Magnus
Gren. Vi finna dem sysselsatta för konung Christians
räkning på en helt annan trakt, i Skåne och Bleking.

Här lågo tvänne slott, som tillhörde Ivar
Axelsson. Sölvesborg i Bleking var det ena, Lillö i
Skåne det andra. Det senare var Tottarnes stamslott
och hade af Ivar blifvit starkt befästadt. Det låg
på en holme i Helgaån icke långt ifrån det nuvarande
Christianstad. I Augusti, således ungefär vid samma
tid som den danska flottan under Clas Rönnow kom
till Stockholm, ryckte de nämnde herrarne med danskt
krigsfolk framför de båda slotten.

Sölvesborg måste gifva sig i September månad,
men Lillö kunde dels genom sitt lyckliga läge,
dels genom sin starka befästning hålla sig, tills
Ivar Axelsson sjelf från öfra Sverige skyndade till
undsättning. Han slog en afdelning af danska hären,
som kom honom till mötes, och tvang hufvudhären
att upphäfva belägringen. Derefter lemnade Ivar
sitt slott och drog åter uppåt Sverige. Knappt
hade han dock aflägsnat sig, förr än danskarne åter
började den afbrutna belägringen och uppkastade så
starka belägringsverk på ömse sidor om Helgaån, att
lemningarna deraf tydligen kunde ses ännu på slutet
af 1500-talet. Herr Ivar skyndade väl äfven nu till
undsättning, men han måste dagtinga. Vilkoren voro,
att Ivar skulle njuta fri lejd till kung Christian
för att närmare underhandla om de tvistigheter, som
uppstått dem emellan, men till dess att detta hade
skett, eller tills dom fallit i saken, skulle han
njuta allt sitt pante- och arfvegods i Danmark.

Man ser tydligt af vilkoren i denna dagtingan, att
Christian icke ville fullkomligt bryta med den mäktige
mannen, utan hålla en väg öppen för ett närmare
anknytande af förbindelserna dem emellan. Sådana
män som dessa Axelssöner, hvilka egde stora gods och
besittningar inom de båda rikena, voro också mera
farliga än andra. Synnerligast var denne Ivar vigtig
att vinna. Han egde nemligen

Gotland i förläning, ett land, som tillhörde Sverige,
men som Christian ansåg tillhöra Danmark, och derför
icke oaktadt sina löften velat återlemna. Att tvinga
en sådan herre till det yttersta var detsamma som
att förstärka sin fiende, och var det vanskligt
att betvinga upprorsmakaren Carl -- ty under den
synpunkten betraktades han i Danmark -- ensam, så
var det i hög grad oklokt att låta honom vinna en
bundsförvandt sådan som Ivar Axelsson.

Men detta insåg man äfven i Sverige. Och konung
Carl sjelf lika väl som hans närmaste sökte på allt
sätt draga Ivar öfver på sin sida, understödda må
hända af de innerligare föreningsband, hvilka genom
hans husfru, den ädla Magdalena, fästade honom vid
Sverige. Man erbjöd honom här, fördelar, hvilka utan
att på minsta sätt förbinda honom till några enskilda
uppoffringar, försäkrade honom om en ställning i riket
och en makt, som icke kunde lemna honom något öfrigt
att önska.

De svenske herrarne utfäste sig att åtlyda alla
herr Ivars befallningar, som han utfärdade i konung
Carls namn, alla rikets slott skulle stå honom
öppna och, om han öfverlefde konung Carl, skulle han
vara sjelfskrifven höfvidsman, tills rådet hunnit
blifva ense om konung eller riksföreståndare. På ett
möte i Örebro i fastan år 1468 uppsattes allt detta
skriftligen, och herr Ivar å sin sida utfärdade ett
bref, hvari han lofvade trohet åt Carl och Sverige
och att ingen skada skulle ske riket från Gotland,
så länge han egde det i värjo.

»Jag Ivar Axelsson, riddare och höfvidsman på
Visborg» -- heter det i detta bref -- »gör veterligt
genom detta mitt öppna bref, att jag ödmjukligen
och kärligen tackar den värdige furste, konung Carl,
min hustrus fader, desslikes ock värdige herrar och
fäder biskopar, prelater, riddare och svenner som
nu församlade voro här i Örebro, för den stora ära,
troskap och kärlek som de nu till mig satt hafva
dermed att de hafva lofvat etc.» Här uppräknas
de ofvannämnda vilkoren. -- »Och derför hafver jag
lofvat», fortsätter derpå riddaren, »högboren furste,
min hustrus fader, och allt riksens råd och gode män
i Sverige, att jag vill och skall vara hans nåd och
dem huld och trogen och med lif och gods efter min
yttersta förmåga biståndig och behjelplig till allt
som länder till hans och deras och rikets innebyggares
gagn och bestånd.»

Detta bref skrefs och beseglades onsdagen den 30
Mars 1468. Det var, som vi finna, mera en like,
som der talade till sin like, än en undersåte till
sin konung, oaktadt orden »ödmjukhet» och »trohet»
deruti nämnas. Emellertid voro Axelssönerne under
återstoden af konung Carls tid hans trofaste och
pålitlige vänner.

Vi få tillfälle att erfara det redan i den närmast
följande beröringen med Danmark.


<b>Unionskonungen och Sveriges konung.</b>

Så länge striden varade mellan partierna i Sverige,
fans det alltid någon skymt af utsigt för konung
Christian att, om icke i verkligheten återvinna
Sveriges krona, åtminstone till skenet bibehålla den,
och stridens vexlingar kunde väl derunder också skifta
så, att han till slut tog segern ur det segrande
partiets hand, det måtte nu blifva erkebiskopen eller
Erik Axelsson. Ett annat förhållande inträdde sedan
Carl var återtagen och hyllad som Sveriges konung.

Dermed hade det svenska partiet i sjelfva verket
segrat öfver de båda andra, och detta parti var så
till sitt innersta väsende stridande mot allt som
var danskt, att Christian, om det ej kunde hämmas i
sin gång, tydligen skulle förlora ända till skenet af
välde öfver Sverige. Till en början förde den danske
konungen stora ord på sin tunga och stälde sig högt
öfver de svenske upprorsmännen. Han var nu en gång
de tre rikenas konung, han var rätt unionskonung,
hans motståndare i Sverige voro upprorsmän, och Carl
var likaledes en sådan, men en som lyckats bättre
än de andra. Han var en <sp>inkräktare</sp> af Christians
konungsliga rättigheter. Detta sätt att se sakerna
visade sig ganska snart.

Kort fore påsken infann sig Thure Thuresson å
danske konungens vägnar och underhandlade om ett
möte i Halmstad till sommaren. En formlig traktat
afslöts härom, och herr Thure förband sig att af sin
konung utverka all möjlig trygghet för de svenska
sändebuden. Emellertid skulle stillestånd råda mellan
rikena ända till fjorton dagar efter mötet, som skulle
ega rum den 29 Juli.

På utsatt dag öppnades mötet i Halmstad, och det
visade sig genast, med hvilket öfvermod de danske
ville behandla frågan. De fordrade, att konung
Carl skulle nedlägga regeringen och att det svenska
folket ånyo skulle hylla Danmarks konung. Det var
naturligt, att de svenske fullmäktige derpå icke
kunde ingå. Biskop <i>Hans Marquardsson</i> i Skara -- han
blef biskop 1465 -- en man, som synes hafva varit
mera tillgifven sitt fosterland, än som man denna
tiden var van att finna bland de högre prelaterna,
denne jemte Erik Eriksson, Carls måg, som nu åter
förenat sig med sin svärfader, Gustaf Carlsson och
Åke Jönsson, voro fullmäktige vid mötet å Carls sida.

Dessa herrar föreslogo i stället att utnämna domare,
som skulle afgöra, hvilkendera konungen hade bättre
rätt till Sveriges rike, Christian eller Carl. Det var
att gå de pockande danskarne till mötes så långt man
kunde. Det bevisar att man å Sveriges sida uppriktigt
ville freden. Men danskarne svarade »föraktligt»<footnote>
Så antecknade Vadstenamunken saken.</footnote> på
herrarnes förslag. »Någon rättegång kunde icke komma
i fråga», sade de, »deras konungs rättigheter behöfde
hvarken undersökas eller bevisas, och blotta samtycket
till undersökning skulle vara den danske konungen

ovärdigt.» -- De svenske herrarne gåfvo dock icke
efter, och man kom öfverens om, att stilleståndet
skulle förlängas på ett år och att midsommardagen
1469 tolf herrar från hvartdera af de tre rikena
skulle sammanträda i klostret i Halmstad och ej lemna
detsamma, förr än de afgjort alla stridspunkter. Ivar
Axelsson skulle återlemna Gotland och drottning
Dorothea erhålla sin morgongåfva, Örebro och Vermland,
och Erik Axelsson, Nils och Sten Sture jemte de
svenske herrar, som nu voro närvarande i Halmstad,
skulle ansvara med sina personer för aftalets
vidhållande.

Men hvarken de svenske herrarne i Halmstad ansågo
dessa vilkor kunna komma till stånd, ej heller
bekräftades de af Carl.

I månaden förut hade ett annat försök gjorts
från dansk sida att genom underhandlingar störta
Carl. Ett påfligt sändebud, som denna tid vistades
i Norden, hade nemligen kommit till Kalmar och sagt
sig vara kommet för att bemedla fred mellan Nordens
riken. Genom Upsala domkapitel kallades ombud från
Sverige till ett möte i Kalmar, der ärendet skulle
förekomma. Mycket buller skall hafva upastått i riket
af denna anledning, emedan -- säger Olaus Petri --
»somlige mente, man skulle vara honom lydig,
somlige sade dertill nej». Men konung Carl gjorde
slut på alltsammans dermed att han sade, »att vi här
i riket vore främlingen intet pligtige».

Fredens bibehållande var sålunda genom danskarnes
obillighet omöjligt. Svärdet måste afgöra
saken. Christian rustade sig också ifrigt att kunna
med kraft angripa Sverige, och i Danmark ansågs detta
krig med Sverige så rättvist, att de danske herrarne
till och med på ett möte i Kallundborg beslöto en
reduktion af alla län, som blifvit bortskänkta från
danska kronan »for den Fejdes skyld», heter det,
»hvori han saa uretfærdigen var bleven indviklet».

Under tiden sökte Carl att återvinna de slott,
som ännu befunno sig i hans motpartis ego. Många
af dessa måste tagas med våld, en del genom
dagtingan. Ringstaholm föll icke förrän 1469
i hans händer. Nu mot slutet af 1468 ryckte han
ned i Vestergötland för att taga Axevall från Ivar
Gren. Denne skall hafva skickat bud emot den antågande
konungen, att han icke måtte draga in i Vestergötland,
men då Carl, såsom naturligt var, icke kunde fästa
något afseende vid denna tillsägelse, lemnade Ivar
slottet åt sina svenner och begaf sig sjelf till
konung Christian i Danmark.

Konung Carl dröjde dock icke länge framför
Axevall. Han lemnade der en styrka tillräcklig
att belägra slottet -- det uppgifves 1,000 man --
och skyndade sjelf genom norra, delen af sitt
rike -- Vermland, Dalarne, Gestrikland -- ner
till Upland. Julen tillbringade han i Vadstena,
omgifven af en mängd rådsherrar och sysselsatt med
öfverläggningar om sitt rikes bästa.

I början af Januari år 1469 skickade Carl från
Vadstena förstärkningar till belägringshären framför
Axevall. Men nu ändteligen kom också konung Christian
med en dansk här. Han hade gått öfver sundet

och genom Skåne och Halland ryckt in i Vestergötland,
der han utan synnerligt motstånd tågade fram till
Skara. Han ämnade sig till Axevall, men den svenska
belägringshären drog sig tillbaka öfver Tiveden, och
då gick Christian nedåt Småland. Då inträffade Ivar
Axelsson med friska trupper i Vestergötland. Med honom
förenade sig det folk, som legat framför Axevall,
och efter en vunnen mindre framgång mot fienden,
gick herr Ivar efter konungen in i Småland. Härifrån
måste han dock draga sig in i Halland. Christian
följde efter och Ivar drog sig ytterligare undan till
Vestergötland.

I trakten af Bjerklunda, vester om Hornborgasjön och
söder om Skara, fattade herr Ivar stånd. Christian
med sin här kom snart efter och en häftig strid stod
mellan dem den 28 Mars. Danskarne segrade och togo
åtskilliga svenska fanor, hvilka sedan upphängdes
i Vårfru kyrka i Köpenhamn, der de voro att se ännu
vid medlet af 1500-talet. Några afgörande följder
hade emellertid icke denna framgång. Christian drog
sig nemligen tillbaka till Danmark.

Men sommaren 1469 samlade sig stora hopar af
Vestgötaallmoge framför Axevall. De skola hafva
anförts af en Otto Thorbjörnsson. Deras afsigt var
att göra ett slut på allt det förräderi, som spans
inom Axevalls slottsmurar. Bönderne förstodo ej sin
tids krigskonst, icke heller hade de någon tanke på
att skona det gamla slottet, såsom möjligen varit
fallet med dem, hvilka förut belägrat det. De ville
blott hafva slut på allt det elände, som de nu i så
lång tid lidit af fienden, och för att vinna detta mål
måtte gerna för dem slottet stryka. De gjorde derför
processen kort. De lyckades kasta eld in i slottet. Må
hända var slottsfolket mindre uppmärksamt mot den
oordnade allmogeskaran. Herr Ivar och hans svenner
måste fly, och det stolta Axevall blef böndernes
byte. »De förstörde det i grund» -- antecknade
Vadstenamunken -- »och lemnade ej qvar sten på sten.»

En bland de pålitligaste anhängare, som Christian
egde i Sverige, var biskop Cort i Åbo, den samme som
vägrade öfverlemna Raseborgs slott åt Carl. Medan
Vestgötabönderne drogo för Axevall, gick Carl sjelf
öfver till Finland och tvang biskopen att hylla sig.

Konung Christian omnämner detta i ett bref till
allmogen i Sunnerbo härad i Småland. Han beklagar sig
deruti att han förgäfves skickat sändebud till det
beramade mötet i Halmstad, »emedan ingen der mötte på
herr Ivars eller deras i Sverige vägnar». Huru det
kunde falla konung Christian in att skicka sändebud
till Halmstad, när Carls vägran att erkänna det
förberedande beslutet för mötet omkullkastade detta,
förefaller obegripligt. Må hända skedde det endast
och allenast för att kunna med något slags sken af
sanning klaga på Carl och svenskarne, att de genom
sitt uteblifvande vållat krigets fortsättande. I
Danmark begagnade han sig af sina fullmäktiges
skickande till Halmstad och fåfänga väntan derstädes
med mycken framgång. Han förkunnade det på alla
landstingen och beklagade sig öfver det utspridda
ryktet, att han vore den, som vållade krigets

fortsättande. Alla landstingen förklarade naturligtvis
dessa rykten för osanning.

Hvad han emellertid dermed vann, Sverige vann han
icke.

Ännu ett försök att på fredlig väg bilägga
stridigheterna mellan Sveriges konung och Danmarks,
men som äfvenledes genom den senares trots och
obillighet omintetgjordes, hafva vi att anteckna. Det
egde rum i Lybeck. På ett möte med den holsteinska
adeln i Köpenhamn hade sändebud från Lybeck infunnit
sig och Christian hade anmodat dem att genom rådet
i Lybeck söka mäkla fred, om detta ord är det rätta
för att beteckna hvad Christian menade. Rådet i
Lybeck var villigt att åtaga sig saken och skickade
sändebud till Carl att inbjuda honom till ett möte i
Lybeck. Carl gick gerna in på förslaget och svenska
sändebud infunno sig på utsatt tid i Lybeck. Konung
Christian infann sig sjelf, åtföljd af sin broder,
tvänne danska biskopar och en mängd riddare.

Men här upprepades ungefär detsamma som i
Halmstad. Konung Christians första fordran var att
Carl skulle nedlägga regeringen, och derpå gingo de
svenska sändebuden icke in<footnote>
Det säges till och med, att de svenske erbjudit sig
att betala en årlig skatt till konungen af Danmark,
men att konungen förkastat detta tillbud.</footnote>.
Dermed åtskildes de
församlade, och med mötet i Lybeck hade intet annat
vunnits, än att man nu allmänt insåg, att saken mellan
Nordens konungar endast kunde afgöras genom svärdet.

Den som så trotsade på sin rätt, borde dock hafva
kunnat draga svärdet med mera kraft, än som fallet
var med Christian. Väl lagade han sig till att ännu
en gång draga till Sverige, men hans arm var liksom
förlamad. Hade det icke under alla förhållanden
funnits sjelfrådige och kraftfulle män i Sverige,
som kunnat uppbära hans sak, så hade den varit
ohjelpligen fallen.

En sådan man uppträdde äfven nu, såsom det dock vill
synas, utan något samband med den danske konungen. Det
var Erik Carlsson (Vasa).

<b>Erik Carlsson (Vasa).</b>

Det var i Oktober månad år 1469. Konung Carl hade
sammanskrifvit ett herremöte till Vadstena. En mängd
herrar voro redan anlända och äfven konungens dotter
fru Magdalena Tott befann sig der, då plötsligt
en skara beväpnade ryckte mot staden. De kommo
så alldeles oväntadt, att några mått och steg
till försvar icke hunno vidtagas. Det var herr
Erik Carlsson, herr Erik Nilsson och herr Trotte
Carlsson (af Ekaslägten), som kommo i spetsen för den
fiendtliga hopen, och inom några ögonblick hade de
tagit till fånga konungadottern samt Birger och Arvid
Trolle, hvilka Erik Carlsson lät föra till sitt slott
Stäkeholm, en förläning som konung Carl låtit honom
behålla, när han nu sista gången kom till sitt rike.


Man känner icke den närmare anledningen till den fejd,
som nu började mot konung Carl, och i spetsen för
hvilken Erik Carlsson stod jemte sin svåger, Erik
Nilsson. Men då man känner, huru nära i synnerhet
den sistnämnde stått dem, som kort förut varit de
maktegande, är det sannolikt att deras företag
var helt enkelt en fortsättning af samma strid,
som genom Sturens och Axelssönernes lycka blifvit
afbruten. Kan ock hända att något hämndbegär för
erkebiskopens aflägsnande inblandade sig deruti.

Före de senast skildrade tilldragelserna under
striden mot erkebiskopen är Erik Carlsson föga
känd. I broderns strider mot konung Christian ser
man knappast till honom. Han nämnes väl bland de
andra herrarne af det erkebiskopliga partiet i
konung Carls afsägelsebref af den 30 Januari 1465,
men någon framstående del i de tilldragelserna tog han
icke. Under de sista striderna mellan erkebiskopen och
Axelssönerne samt Sturarne intager herr Erik ett mera
bemärkt rum. Oaktadt all hans tapperhet måste han dock
vika tillbaka med sitt parti, och oron tycktes dermed
för en tid vika ur vårt lands inre. Konung Carl sökte
på allt sätt fästa herr Erik vid sig. Stäkeholm fick
han behålla och efter hvad rimkrönikan förmäler skall
han dertill erhållit stora skänker.

Äfven marskembetet skall konungen hafva erbjudit
honom. Men genom intet medel kunde Carl vinna det
styfva sinnet, som dessutom synes hafva älskat
striden i och för sig, utan afseende på något dermed
förenadt högre mål. Sådana som denne Erik Carlsson
voro många af den tidens män. Det är hedendomens
stridslust som uppenbarar sig under den kristne
riddarens korsprydda sköld.

Konung Carl var stadd på färd ned till Vadstena, då
han fick underrättelse om hvad som der förefallit. Han
och hans närmaste betraktade helt naturligt
tilldragelsen som en följd af konung Christians
stämplingar, och han uppdrog genast åt Nils Sture
att samla allmogen i Dalarna. Så fort han kom till
Stockholm, dit han genast vände om, lät han bref utgå
till de särskilda landskapen, att allmogen skulle
väpna sig och trofast stå honom bi mot riksfienden,
som intet annat åsyftade än svenska folkets träldom.

»Ty bedje vi eder, käre vänner», heter det i brefvet
till allmogen i Penningeby län, »det I för vårs
Herres död skull och för den stora tro vi till
eder satt hafva och sätte, så ock för de kosteliga
eder och löften, som I oss flera gånger svurit och
lofvat hafven, det I nu vela vara redo, man af huse,
med harnesk och värja, det fortaste I kunnen och
med en månads kost, så att I möten vår käre svåger,
herr Nils Sture, och vår älskeliga allmoge af Dala
på den dag och stad, han och de eder tillskrifvande
varda -- och hjelper alla afvärja vår orätt, att I och
edra barn ej blifva danskmanna trälar till evig tid,
som vår och riksens fiende nu förehar att ske skall.»

Det var ett upprop till allmogen, till svenska folket,
som hade gammal klang. Så brukade fordomdags Svea
konungar göra, när fara

hotade. Men andra tider kommo med främmande seder,
och riddarne och deras beridna följen skulle värna om
Sveriges konung. Man hade då ingen föreställning om,
hvilken kraft der slumrade i denna vadmalsklädda
allmoge, och man ringaktade den. Det var Engelbrekt
förbehållet att åter lyfta i dagsljuset denna länge
förborgade kraft; men knappt var frihetshjelten borta,
förr än de forna tankarna om herrarnas uteslutande
förmåga att uppbära riksärendena åter inträda. Äfven
konung Carl var så helt och hållet en son af sin tid,
att också han glömde bort under sin lyckas dagar
dessa bönder. Det behöfdes, att han skulle blifva
rätt olycklig, för att han skulle förtroendefullt
vända sig till Sveriges allmoge. Deraf alstrades,
visserligen en blott medelbar, men dock en lycka
för vårt svenska samhällslif, att unionen och dess
myckna oro sammanförde hvad som ursprungligen hörde
tillsammans och som aldrig bort skiljas, Sveriges
konung och Sveriges folk.

Från Vadstena drogo de stridslustige herrarne
norrut. I Östergötland synas de hafva haft
mindre framgång. Men från skogsbygden fingo de en
opåräknad förstärkning, dock icke af den bofasta
befolkningen. Det hade nemligen samlat sig i
bergen och skogarna en skara folk, som kallades
<i>skogsgängare.</i> De utgjordes af en mängd folk, som
under de ständiga striderna förlorat sin egendom och
lusten för ett stilla och arbetsamt lif. De foro
fram med mord och brand och utplundrade en hvar, som
egde något. De hade valt till anförare en som hette
Johan Slaweka, och nu, när herrarne från Vadstena
kommo tågande norrut, förenade sig denne med dem.

Vid Arboga mötte dem konung Carls folk, och der
stod en slagtning; men herrarne behöllo segern och
Arboga plundrades och förstördes i grund, hvarpå Erik
Carlsson fortsatte sitt tåg genom Vestmanland till
Upland. Framför Vesterås lemnades en belägringsstyrka,
men Upsala tvangs att svära Erik Carlsson trohet
och lydnad. Han lät här redan före sin ankomst på
domkyrkodörren uppspika ett bref, hvari han förklarade
sig för »riksens herre och höfvidsman», uppsade
konung Carl huldskap och manskap, och beskylde honom
för att vara en menedare, som icke hade någon rätt
till riket, efter han det en gång försvurit. Under
brefvet hängde utom herr Eriks eget en mängd sigill,
ibland hvilka Trotte Carlssons, David Bengtssons
och Erik Nilssons.

Några dagar derefter infann sig Erik Carlsson sjelf,
bar upp skatten och uppförde sig i allo som rikets
höfvidsman. Han skall nu hafva haft icke mindre än
800 välrustade svenner, och bönderne, synnerligast
från Fjerdhundraland, slöto sig till honom till ett
antal af många tusen. Det dröjde emellertid icke
länge, förr än herr Erik måste lemna Upsala. Dofva
rykten om stora rustningar i Dalarna under Nils Sture
kommo litet emellan och gjorde sin rund i hans här,
men bäst som det var, kom Bo Djure, densamme som
så manligen stred mot biskop Kettil, tågande från
Stockholm. Herr Erik ville dock icke inlåta sig i
strid med honom. Det kom till dagtingan, och der

under skall herr Bo blifvit försåtligen anfallen vid
Flottsund och tagit till flykten.

Erik Carlsson fick nu veta, att en Clas Olofsson å
konung Carls vägnar befann sig i Roslagen och der
samlade bönderna kring sig. Herr Erik skyndade då
dit och träffade Clas Olofsson vid Knutby kyrka några
mil öster om Upsala. Bönderne blefvo der fullkomligt
slagna och Clas Olofsson sjelf fången.

Under tiden hade Sten Sture samlat
Södermanländingarne, dragit in i Vestmanland
och undsatt Vesterås samt kom nu tågande upp mot
Fjerdhundaland. Erik Carlsson skyndade från östra
Upland att möta Sturen. När han kom så långt, att han
fick fienden i sigte, märkte han till sin förundran,
att hvad denna samlade allmoge än ville, icke ville
den strida. Det förundrade honom så mycket mera, som
Sten Sture aldrig visat sig vara den man, hvilken
utan strid gaf sin sak förlorad. Riddaren red fram
till stället, der de oordnade allmogehoparne befunno
sig.

Här blef honom snart allt tydligt. Förrädare funnos
i Sturens här, och en af dern hade begynt ropa, att
man borde »slå på herr Sten», och detta hade haft till
följd, att Sten Sture nödgats lemna sin här. Han hade
begifvit sig norr ut till Dalarne och till Nils Sture,
som rustade och rustade, men aldrig blef synlig. Det
var, som om ett hotande åskmoln samlades -- deruppe
under fjällen, fast ingen visste säga, när ovädret
skulle bryta löst. En hotande fara var dock något som
minst af allt var egnadt att nedtynga den hurtige
riddarens själ. Och vid den oförmodade framgång,
han nu rönt genom herr Stens flykt, kände han sig
dubbelt starkare och rikare. Han talade högt med
herrarne omkring sig om, »huru allt gick väl igenom
för honom och huru han allestädes rönte lycka och
framgång». Bönderne, som följt med herr Sten, fingo
tåga hem, sedan de lofvat att icke mera strida för
konung Carl.

Vi kunna lätt tänka oss, med hvilka känslor af
segerglädje och stolthet herr Erik blickade omkring
sig bland sina raska svenner, när han nu red tillbaka
till Upsala. Han skall hafva slagit ihop händerna
och sagt: »Nu hafva vi vunnit spel, nu finnes ingen
mer i Sverige som oss vågar bida!» Ännu tydligare
ådagalägger han sitt inre i ett bref till sin husfru
Iliana Oxenstierna. Vi anföra det efter rimkrönikan.

<poem>
»Kära hustru, vet, mig går väl i hand,
under mig falla alla land;
haf nu ett godt mod,
ty alla falla mig till fot;
fröjda dig af ära,
mig hoppas, du skall i Sverige krona bära;
sker det icke i vår,
då sker det visst innan ett år.
Tre strider hafver jag ståndat fast
och dem vunnit utan last;
än står mig en igen,
</poem>

<poem>
mig hoppas, hon gör mig intet men.
Folk och tjenare hade jag nog,
då jag min fiende nederslog,
så skola de alla fara,
ehvar jag finner dem vara.
Var nu vid en goda tröst,
du ser mig en stor herre innan höst!»
</poem>

Brefvet låter oss genomskåda mannen. Det visar
oss, huru han lät sig helt och hållet hänföras af
ögonblickets ingifvelse, utan någon tanke på de faror
som hotade och långt ifrån voro öfvervunna. Han låter
insöfva sig af lyckan, som smilade så vänligt emot
honom, och drömmer svärmiskt om en krona, som han
älskar se pryda sin husfrus lockar. Framför allt se
vi, att intet hemligt förstånd fans mellan herr Erik
och den danske kungen.

Men det var å andra sidan naturligt, att den danske
konungen skulle begagna sig, så vidt han kunde, af
Erik Carlssons företag och den lycka, som följde
honom. Man var nu vid jultiden år 1469. Konung
Christian befann sig sjelf i Sverige. Han hade
från Skåne ryckt in i Småland, der han hade någon
framgång. Nu stod han på väg till Vestergötland.

Så gick året 1469 till ända. Bekymmer gästade
Stockholms konungaborg, väl också unionskonungens
läger. Endast Erik Carlsson och hans riddare logo vid
julbordet, der bägarne tömdes under skämt och sång. På
alla tre ställena, äfven under julglädjen hos Erik
Carlsson, fans det en sak, som drog uppmärksamheten
till sig -- det var molnet som drog sig tillsammans
bland Dalarnas skogar och berg.

På nyåret 1470 drog konung Christian in i
Vestergötland. Han lemnade en del af sin här framför
Öresten, men gick sjelf med hufvudstyrkan längre
norrut. Det var hans afsigt att öfver Tiveden tåga
upp i det mellersta Sverige och sålunda vara de
stundande händelserna så mycket närmare. När han
kom till Tiveden, var dock Sveriges öde afgjordt,
och den gången fans ingen förrädare, som visade
riksfienden vägen.

Vid tjugondedag jul samlade Erik Carlsson en väldig
här -- den uppgifves (dock med skenbar öfverdrift)
hafva gått upp ända till 30,000 man. Ryktena blefvo nu
allt bestämdare, att Nils Sture och dalkarlarne voro
i antågande, men dag gick efter dag, och ingen Nils
Sture syntes till. Då förgick tålamodet alldeles herr
Erik. Han beslöt att sjelf tåga upp till Dalarne och
bjuda herr Nils och hans dalkarlar på en juledans. Och
hären bröt upp och snart kom man in i Dalarna och
gick öfver elfven fram emot Hedemora. En mängd tomma
slädar följde med hären. Bönderne hoppades nemligen
under sin lyckosamme anförare få ett rikt byte. Alla
lifvades af stridslust, dock mest herr
Erik sjelf. Han skall i öfvermåttet af sina känslor hafva sagt till
några bönder, som stodo honom nära: »Är här någon,
som kan säga sig minnas, att någon dragit in i Dala
med slik här som denna?» En gammal bonde skall då
hafva svarat: »Det är sant, som I sägen,

herr Erik, det skedde ej på hundrade år och ej på
två; sen eder dock väl före, huru eder går, förr än
I riden neder igen !»

Dagen derpå fortsattes tåget mot Falun. Ungefär
två mil från staden mötte Sten Sture med en
hop dalkarlar. Marken var svår och oländig och
det lyckades derför herr Sten att uppehålla den
anryckande öfvermakten. Och kopparbergsmännen ringde
i tornklockorna och ljudet gick till de närmaste
socknarna, der också samma tecken gafvos. På otroligt
kort tid samlades allmogen från de närmaste socknarna
och kommo antågande från alla håll. Det dröjde ej
länge förr än herr Erik såg sig och sitt folk så
omringad »som en hop får, der slagtas skulle».

Striden gick löst på alla håll. Herr Erik och
de djerfvaste af hans svenner störtade fram emot
dalbanéret. Som det blott var en liten afdelning af
bondehären, som här mötte --
<poem>
herr Sten och dalamän
voro ej fler än hundrade fem,
</poem>

säger rimkrönikan -- så kunde herr Erik med hopp om
framgång anfalla. Men här var det ej detsamma att
möta bönderna som dernere på Uplandsslätten. All Erik
Carlssons tapperhet, hvarje hans bemödande att genom
skickliga och plötsliga vändningar öfvervinna Sturen
och hans lilla skara, var här ett fåfängt arbete. Herr
Sten var honom fullkomligt vuxen både i tapperhet och
skicklighet samt i afseende på fältherreblick och lugn
öfverlägsen. De hvilka befunno sig omkring Dalabanéret
stodo fäste, och medan herr Erik här stridde som
häftigast, hörde man från alla håll stridsropen
af antågande bönder. Till slut måste Erik och hans
herrar och svenner se sig om att komma ur den blodiga
leken. Och det lyckades med knapp nöd. Sten Sture och
hans folk hade hållit sig manligen, och, om segern
också ej var afgörande, så var det dock omöjligt för
fienden att framtränga vidare i Dalarne. Dalkarlarne
gjorde att stort byte af pantsar, hästar och slädar.

Vid Dalelfven, der som i en senare tid vid Upbo en
flottbrygga blifvit lagd öfver floden och der då
öfverfarten skedde på färja liksom ännu ett stycke
från Upbo vid Sanda och vester om Skedevi kyrka vid
Öfver-Sätra, der fattade Erik Carlsson åter fast fot
och ihopsamlade sitt flyende folk. Men knappt hade
han hunnit ordna sig till strid, förr än Nils Sture
med hela dalhären kom dragande emot honom.

Herr Nils synes ej hafva varit med vid den nyss
skildrade striden. Han var derunder sysselsatt
att hopsamla folket från de norra och mer aflägsna
dalsocknarna. Sten Sture hade med en framskjuten
mindre afdelning intagit ett så kalladt hold eller
hald söder om Falun för att bevaka denna väg inåt
Dalarne. Genom sin skicklighet och lycka hade han
gifvit Nils tillräckligt rådrum att sammandraga en
större styrka af allmogen, och med denna kommo de nu
båda tågande ned åt Upbo, att fullborda segern och
drifva herr Erik ut ur Dalarne och äfven ur Sveriges
rike.


<poem>
Herr Nils Sture kommer dragande med Dala makt,
ville ock strida med Erik Carlsson, var hans akt.
Det sker vid Ophöga färja.
</poem>

Det är detta namn Ophöga, som gjort att man förlagt
striden till Opboga ström eller Arboga-ån, något som
dock synes orimligt redan genom sjelfva vägafstånden,
då Julita förlägges 16 mil från stället för striden.

Här vid Upbo blefvo Erik Carlsson och de öfrige
herrarne i grund besegrade och folket förskingrades åt
alla håll. Och de voro nu intagne af en sådan skräck,
att sjelfva qvinnorna togo en mängd fångar. Så
berättas det om en af Erik Carlssons höfvidsman,
som hette Gödeke Varg, att han blef tagen af en
tjenstepiga.

Erik Carlsson och de öfrige herrarne ilade undan
allt hvad deras hästar förmådde springa. De begåfvo
sig först till Vesterås, hvarifrån de utsände bref
öfver Nerike, Södermanland och Östergötland, att de
hade vunnit seger. De ville derigenom söka afhålla
folket från något angrepp under deras fortsatta
flykt. Denna fortgick utan uppehåll. De sägas hafva
ridit i ett sträck 16 mil från stället för striden
och först hvilat i Julita. De kommo också, såsom det
säges, till följd af de utspridda brefven om sin seger
oantastade genom Östergötland och Småland till Kalmar,
hvarifrån de begåfvo sig till Danmark. Dock var det
klart, att den brådstörtade ridten genom landet skulle
väcka uppmärksamhet, och ryktena från det öfre landet
följde också de flyende tätt i spåren. I följd deraf
gjordes väl här och der försök att fånga de »segrande»
herrarne. Så berättas om biskop Henricus Tidemanni,
att han tagit tvänne friborna män af herr Eriks
sällskap till fånga och skickat dem upp till Stockholm
till konungen. Denne lät stegla så väl dem som Gödeke
Varg. Men herr Erik sjelf undkom, som nämndt är.

Oxenstiernorna voro ej så lycklige. De togo en annan
väg än Erik Carlsson och blefvo gripna i närheten af
Nyköping. De fördes till Nyköping, och Arvid Trolle
behöll dem der i fängelse. Derunder dog herr David
Bengtsson. Herr Christer blef sedan, efter att
hafva afgifvit de dyraste och heligaste eder om
trohet mot konung Carl, lösgifven.

Dermed slutas denna del af Erik Carlsson Vasas
historia. Hans stolta drömmar om spira och krona
flydde sin kos. Der stod en säkrare vakt än någonsin
om konung Carls tron. De ädle riddarne herr Sten och
herr Nils Sture med Dalamännen hade nogsamt visat,
att Sveriges konungakrona ej var så lätt att taga, som
de föregående händelserna tycktes utvisa. Men äfven i
detta sitt uppträdande mot konung Carl visar sig Erik
Carlsson sådan, att man icke med samma känslor vänder
sig från honom som från de andra förrädarne. Det är
ingalunda Jöns Bengtssons beräknande fräckhet. Erik
Carlssons bana är mera öppen, det ligger intet
bedrägeri under hans handlingssätt; han älskar
striden, men på riddarvis.


<b>Konung Carl dör.</b>

Vi lemnade konung Christian stadd på tåg norrut mot
Tiveden, som han ville öfrergå för att komma närmare
till de vigtiga händelser, hvilka voro i görningen i
det mellersta Sverige. Men dessa hade tagit en helt
oväntad vändning. Ryktena om Erik Carlssons nederlag
och flykt kommo först helt obestämda, de vederlades
af herr Eriks egna bref, men tilltogo åter i styrka
och trovärdighet. Den danske konungen skulle snart
sjelf erfara hvad som verkligen var sant.

Sten Sture kom dragandes emot honom. Den danske
förtrafven, som anfördes af Peder Oxe och Olof
Geet, mötte först Sturen. Båda de danske herrarne
voro ansedde riddare och hade utmärkt sig under
de föregående striderna. Herr Olof förde vid detta
tillfälle »skyttebanéret», en hederspost som icke
lemnades åt andra än bepröfvade krigare. Huru det
emellertid förhöll sig med den danske riddarens
tapperhet, så var den dock vid detta tillfälle
otillräcklig. Sten Sture förde med sådan framgång
sina svenner i striden, att herr Olof måste taga
till flykten, och sedan kunde ej herr Peder
med hufvudbanéret hålla stånd. Striden var dock
icke dermed afgjord, ty nu kom konungen sjelf till
undsättning, skummande af vrede öfver skyttebanérets
skamliga flykt. Men herr Sten anförde de sina med
sådan mandom, att segern ej kunde tagas ifrån honom.

Konung Christian förlorade i denna strid 500
man. Bland de döde var Erik Carlssons styffader
Erik Nipertz. Konung Christian skall sjelf hafva
blifvit sårad i striden. Han drog sig tillbaka till
Danmark. Öresten och hela Vestergötland var räddadt.

Olof Geet anklagades af konungen för feghet. Han
sökte försvara sig dermed, att han under stridens
hetta öfverlemnat skyttebanéret åt en borgare från
Landskrona och sjelf instält sig vid hufvudbanéret,
der han förblifvit tills detta aftågade; men
svennerne, som stått under hufvudbanéret, vittnade
att herr Olof icke stridt vid hufvudbanéret och
att skyttebanéret varit lång väg på flykten, innan
hufvudbanéret rördes till afförande. Herr Olof måste
ställa borgen för sig, men dömdes förlustig allt sitt
gods, som indrogs till kronan.

Om Nils Sture varit med här i Vestergötland, synes
ovisst. Må hända drog herr Nils nedåt Östergötland,
der Ringstaholm hotades, för att drifva danskarne
ur Småland. Man har ett bref från båda Sturarne till
allmogen i Ringstaholms län, hvari de uppmana folket
till tapperhet och trohet samt lofva hjelp, »så snart
de neder i landet bestält hvad som behöfdes, så att
fienderna ej måtte få någon makt att dem på baken
göra något anfall». Brefvet är skrifvet i Vadstena
den 2 Februari 1470.

För öfrigt har man föga eller ingen kännedom om
krigsrörelserna under dessa månader. Blott det vet
man, att Sturarne hade framgång och att till följd
deraf konung Carl satt trygg i Stockholm. Christian

å sin sida hade dock ingalunda uppgifvit sin
förhoppning att vinna Sverige. Han utfärdade den
29 April 1470 bref till svenska allmogen, hvari
han tackar för det bistånd hans män fått under
den förflutna vintern och lofvar snar hjelp samt
uppmanar till troget bistånd för Erik Carlsson,
Erik Nilsson (Oxenstierna), Ivar Gren, Jon Slake
och Trotte Carlsson, »hans älskeliga män och råd»,
tills han sjelf hunne ankomma, hvilket oförtöfvadt
skulle inträffa.

Kriget var sålunda långt ifrån slutadt. Men för
stunden var fienden viken ur landet, och med öppna
armar mottog konung Carl den segrande herr Sten,
när han i Maj månad återkom till Stockholm. Det var
en solglimt, som förgylde konung Carls afton.

Konung Carl insjuknade nemligen i Maj månad, och
ingen kunde råda bot för konungens sjukdom. Han
lät då på sotsängen viga sig vid Christina
Abrahamsdotter. Hennes fader var riddare och
höfvidsman på Raseborg, när konungen vistades der,
och då hade hon vunnit konungens kärlek. Han hade
med henne en son, Carl Carlsson, och en dotter
Anna, hvilken senare blef gift med Håkan Svensson
(Bölja). Åt Sten Stures vård anförtrodde han så väl
enkan som barnen. Sonen Carl var en förhoppningsfull
yngling, men dog snart. I sitt testamente, som
upprättades under sjukdomen, gaf Carl åt sonen och
Christina gemensamt Rönögård och sina köpegods under
Sten Stures förmynderskap. Sonen fick dertill ett
silfkar till helgedom, klenoder och taffelsmide,
som än stod i Danzig; vidare fick han sin faders stora
förgylda svärd och gyllene sporrar, hans radband med
hvita stenar, hans kökstyg till resor om sommaren,
den stora pannan, han fått från Salestad, sängkläder,
bonader, hyender, bolster och annat, som var fördt
från Raseborg.

Åt sin efterlefvande gemål Christina gaf han en jakt,
som hette Täljknifven, och en mindre, som han köpt af
Olof Henriksson, vidare sitt dagliga messa-rede, en
tafla med glas före till helgedom, en liten guldsked
som han fått af sin dotter Magdalena, två svarta
gångare, en hingst, kallad Fogeln, och några ston,
som gingo vid Annerstad i Småland.

Döttrarna Christina och Magdalena skulle behålla
Borgholm och Öland, till dess kronan utlöste
dem. Christina fick dessutom Fogelvik och Viby
vid Tiveden, som hennes moder fick i morgongåfva,
då bröllopet stod på Ekholm; dertill den stora
grå gångaren med ett sto, som gick vid Åbo,
och hingsten, som domprosten i Åbo skänkt till
slädtrafvare. Christinas man, Erik Eriksson
(Gyllenstierna), fick den holk, som var köpt af Arvid
Trolle, och en skål med lock af krystall, beslagen med
förgyldt silfver. Dottersonen Knut Eriksson fick ett
radband, en röd flöjelskappa<footnote>
Flöjel var ett slags sammet.</footnote>,
fodrad med hermelin,
samt rödt flöjel till en tröja. Dotterdottern Kerstin
Eriksdotter fick en fiolbrun silkesborda.


Magdalena fick Haga, Svingarn och något gods i
Vestergötland, som drottning Katarina köpt för reda
penningar af sin morgongåfva; vidare en sotfärgad
häst till slädtrafvare, ett sto, två grå gångare och
boskapen vid Haga. Magdalenas man Ivar Axelsson (Tott)
fick en stor bartse<footnote>Ett slags båt.</footnote>,
ett förgyldt silfverkar med
högt hvitt torn samt tre oförgylda skålar nedan på
karet och ett förgyldt silfverhalsband.

Sten Sture fick en bartse, ett förgyldt
silfverhalsband, en röd gyllen dukskjortel med
kappa och hatt af samma slag, fodrade med sobel,
och en brokig häst. Nils Sture fick en snäcka,
bygd utanför Stockholms slott, och ett förgyldt
silfverhalsband. Herr Nils' husfru, Brita (Bonde),
fick en guldring med en infattad krysolit.

Bland andliga stiftelser hågkom Carl endast Vadstena
kloster, som fick en stor förgyld silfvertafla med
helgedomar uti samt hans största häst och harnesk.

Sedan den gamle konungen på detta sätt ordnat om
sin efterlåtenskap och ihågkommit fränder och
vänner, kallade han den ädle herr Sten till sig och
anförtrodde åt honom Stockholms och några flera slott
samt uppdrog åt honom att öfvertaga riksstyrelsen. Ett
råd gaf den döende konungen dervid Sten Sture, att han
aldrig skulle eftersträfva konunganamn. »Deraf hade
man föga gagn, det hade han rönt» -- sade konungen.

Vid middagstiden -- det var tisdagen den 14 Maj 1470 --
drog konung Carl sin sista suck. Han var då omkring
60 år gammal. Han begrofs i Gråbrödraklostret i
Stockholm.

*

Blicka vi tillbaka öfver den döde konungens lefnad för
den tid, som denna ligger inom historiens belysning,
och ordna vi de skiftande taflorna efter deras
innehåll och hufvudfigurerna samt förse dem med
öfverskrifter: Carl och Engelbrekt, Carl och Erik
Puke, Carl och Christer Nilsson, Carl och Christofer,
Carl och Christian, Carl och Jöns Bengtsson, Carl och
Kettil samt Carl och Erik Carlsson -- så behöfves det
knappast mer för att i en punkt sammanknyta och med
ett namn förena en lång rad af de vigtigaste händelser
för utvecklingen af vårt svenska samhälle. Dessa
taflor ordna sig vidare i tvänne hufvudgrupper,
nemligen de, på hvilka Carl uppträder som svensk
herreman, såsom riksföreståndare eller marsk -- efter
detta var den titel, med hvilken han vanligen nämndes
-- och de på hvilka han uppträder såsom konung. Öfver
allt är innehållet svenskt, åtminstone så till vida
som vi alltid finna honom i strid mot det främmande,
mot Danmark och unionen. Men vi kunna å en annan sida
icke vara blinda för den omständigheten -- något som
vi också flera gånger framhållit -- att svenskheten,
det fosterländska i själsriktning och handling hos
Carl, icke var en följd af en lefvande inre åskådning
och uppfattning af förhållandena, utan af händelserna
och förhållandena sjelfva, Carl

grep icke sjelfständigt in i händelserna, han leddes
af dem. Och emedan dessa händelser stälde honom emot
de danska och den danske konungen, så begagnades han
som ett verktyg, ett namn.

Den rike herremannen, riksföreståndaren eller
marsken, Carl Knutsson, tänkte lika litet eller lika
mycket som någon annan herreman på fosterlandet,
men hans ärelystnad tvingade honom att söka
vinna höfdingskapet för en makt, som var svensk,
den svenska allmogen, och denna makt var det som
gjorde Carls namn till medelpunkten för hvad som
var svenskt. Att detta var något yttre och icke
något som utgick ur Carls öfvertygelse, visar sig
så väl medan han var marsk, som i synnerhet sedan
han blef konung. Hans handlingssätt som sådan kan
knappast förklaras annorlunda än såsom det af en
rik och mäktig herreman, hvilken med konungakronan
vunnit sitt enda syfte, att stå ofvanom alla sina
likar. Allmogen sjunker till samhällets botten
igen, och Carl tror sig trygg genom sina besoldade
krigare. Förlusten af hans krona -- en följd deraf
att en annan herreman begagnar sig af den makt som
Carl låtit glida sig ur händerna -- kan knappast föra
honom ifrån eller lyfta honom öfver den gräns, utom
hvilken herremannens blickar icke förmå sträcka sig,
och när han slutligen för tredje gången blir Sveriges
konung, är det samma makt, allmogen, som anförd af
kraftiga män, sådana som Sturarne, under hans namn
upprätthåller och bevarar svensk sjelfständighet.

Dessa män synas bättre hafva uppfattat sin tid
och sin ställning, och man får väl antaga att de
gjorde sig till godo den erfarenhet, som kom
dem till del af föregångarens, Carl Knutssons,
skiftesrika lefnadsverksamhet. Deras verksamhet var
en fortsättning af Carls, och de underläto det försök,
som bröt Carls lycka, försöket att genom konungakronan
höja sig öfver sina jemnlikar.

Men detta blir något, som vi få se i det följande. Ett
godt, ett manligt ord från den döende konungen må vi
minnas, då han uppmanade allmogen att troget strida,
<i>på det att de ej måtte blifva danskmanna trälar till
evig tid.</i> De innebära så väl hans fruktan att sådant
kunde inträffa som hans öfvertygelse, att Sveriges
folk egde tillräcklig kraft att sådant afvärja. Må
detta konungens hopp stå som en vård vid hans minne,
som en maning från hans tid ej blott till den tid som
närmast följde, och som manligen stridde till seger
och ära, utan äfven för de tider som sedan följde
och ännu skola följa.

Måtte aldrig Sveriges folk nämnas någon mans träl!

*

Konung Carl har såsom ordningsnummer i konungalängden
VIII. Vi hänvisa till hvad vi yttrat om konung Carl
VII för att förklara denna höga siffra. Ty sju med
namnet Carl kunna vi icke bevisa hafva varit konungar
i Sverige. Rätteligen skulle denne Carl Knutsson
vara den andre. Så kallade han sig också sjelf,
såsom man kan

se af den grafsten, han lät hugga öfver sin gemål
drottning Katarina i Vadstena. Inskriften är pä
latin och lyder så på svenska: »I denna graf är
jordad kroppen efter den berömda drottning Katarina,
fordom Carl den andres, Svenskarnes, Götarnes och
Norrmännens konungs, gemål och den ädle riddarens och
riksrådets Carl Ormssons dotter.» -- Någon ändring af
ordningsnummern af våra konungar, hvarigenom Carl
XII skulle blifva Carl VI och Carl XIV den IX, kan
dock af lätt begripliga skäl icke komma i fråga.

<chapter name="10. Sten Sture den äldre.">
<h2>10.

Sten Sture den äldre.</h2>

<b>Riksföreståndare eller konung.</b>

För att med ens försätta oss in i de händelser, hvilka
följde på konung Carls död, vilja vi anföra ett bref
af Sten Sture, skrifvet dagen efter dödsfallet. »Jag
Sten Sture, riddare, höfvidsman på Stockholm, vi
borgmästare, rådmän och menighet i Stockholms stad,
helsom eder våra kära vänner» -- af alia stånd, hvilka
uppräknas -- »som nu församlas i Upsala på S:t Eriks
dag kärliga med Gud. Och göre eder veterligt, att
allas vår nådige herre, konung Carl, blef tyvärr död
i går vid middagstid. Gud hans själ nåde och hafver
han befalt mig riket, synnerligen Åbo och Örebro slott
med Stockholms slott och stad, så ock alla de land,
städer och län, som han mäktig öfver var, så att jag
skall dem förestå etc.»

»Här i skären äre komne Erik Carlsson och hans
medhjelpare med ett tal konung Christians folk på
riksens argaste<footnote>
Till rikets förderf.</footnote> och hafva betagit och betaga<footnote>
Hafva hindrat och hindra.</footnote> att
hit få inga skepp inkomma med mjöl, malt eller annat,
som här nu öfverallt i landet storliga påtränger. Och
hafva främer män aktat sig här in i landet uppresning
göra och komma riket i konung Christians våld igen,
oss alla riksens trogne inbyggare till förderfvelig
skada och träldom.»

»Ty hafva vi förbundit och besvurit oss med
Stockholms slott och stad att sammanblifva och öfver
ett vara, till dess att mene riksens råd och män
komme tillsammans och endrägteliga kesande<footnote>
<i>Kesa,</i> ett ännu i vissa landskapsmål gängse ord,
betyder <i>utkora, utvälja.</i></footnote>
varda en herre eller höfvidsman i riket. Och hvilken de
dertill kesa, honom vilje vi gerna samtycka och oss
till honom gifva. Derför bedje vi eder kärliga och
högeliga råda, det I blifven fulleliga med oss. Och
våren synnerligen mig Sten Sture hörige, lydige,
behjelplige och biståndige i allo måtto på riksens
och allas våra vägnar, när och hvar

behof göres och jag eder tillsägande varder, som vi
eder alla väl tilltro och hoppoms att I gerna gören.»

»Hvilke som sig till skogs begifvit hafva mot vår
döde herre och riket, de måga djerfvelige vara
och blifve härefter vid deras hus och hem. När
Gud fogar, att riksens råd sammankomma, då vilje
vi gerna vara behjelpelige, att det misstycke och
ovilja skall väl varda aflagd och tillgifven, om
de sig alldeles till freds gifva vilje. Desslikes
om den beskattning i Fjerdhundaland, beder jag Sten
Sture eder käre vänner och allmoge af Fjerdhundaland,
det I utnämnen sex förnumstige män af hvart edert
härad, fullmäktige på allas edra vägnar, så att de
möta mig på söndag nästkommande i Haga, der vill jag
ytterligare förhandla med dem om allas edert bästa.»

»Häruti, käre vänner, bevisen eder alla och hvar
särdeles, som vi eder fulleligen och väl tilltro och
I veten oss alla makt uppå ligger. I skolen ock med
Guds hjelp finna i sanningen, att jag vill gerna vara
eder till vilja, kärlek och godo, hvar jag kan och
förmår, derom våren utan tvifvel. I Christo faren
väl. Skrifvet på Stockholms slott, onsdagen för S:t
Eriks dag år 1470 under mitt och Stockholms stads
sigill»<footnote>Slutorden äro skrifna på latin.</footnote>.

Detta bref visar oss bättre än något annat, hvad
som för ögonblicket var vigtigast af allt det
som ålåg den, hvilken befann sig i spetsen för
riket. Nödvändigheten af samdrägt mot fienden
-- Christian och unionsvännerna -- och valet af
riksföreståndare, se der de båda hufvudpunkterna. Man
skulle må hända väntat sig att finna en kallelse till
allmänt riksmöte för att öfverlägga och fatta beslut
om hvad som i båda dessa afseenden vore att göra. Men
betraktar man de rådande förhållandena något närmare,
finner man lätt, hvarför sådant icke kunde ske.

Det var icke blott den allmänna orsaken af väntade
fiendtligheter eller krigets fortsättning i följd
af Erik Carlssons ankomst i skären med danskt
krigsfolk. Utom denne herre och hans vänner och
medhållare samt de herrar, hvilka dessutom befunno
sig hos den danske konungen och af gammalt tillhörde
det fiendtliga eller unionspartiet, funnos inom
Sverige mäktige och ansedde män, hvilka genom ett
obetänksamt eller öfveriladt steg lätt kunde öfvergå
på unionsvännernes sida. Först en strid mellan dem,
hvilka voro eller ansågo sig vara berättigade till
främsta platsen inom riket, och så efter vunnen seger
en omkastning, en öfvergång af de besegrade till den
danske konungen, såsom vi sett så många exempel i det
föregående. Sådana män funnos nu i Sverige, hvilka med
stora skäl kunde göra anspråk på främsta platsen och
hvilka ogerna, ja, med ovilja och förtrytelse kunde
se Sten Sture endast så godt som genom en lycklig
tillfällighet -- den nemligen att hafva befunnit sig
i Stockholm vid konungens död -- hafva intagit det
framstående rum, som han nu verkligen intog. Sådana
män voro de båda Axelssönerne, Erik och Ivar, af
hvilka den senare tillika var den döde konungens måg;
en sådan var ock Nils Bosson Sture.


Utan tvifvel får man i dessa omständigheter söka
orsaken till uppskofvet med riksföreståndarvalet,
liksom det visar klokheten hos den man, hvilken
visste att gå så hofsamt till väga, ehuru han redan
var eller så godt som var den som egde riksstyrelsen
i sin hand. Denna måtta talar till förmån för Sten
Sture. Den visar, att han kände sin tid och sig
sjelf, mera än alla dessa store och mäktige, hvilka
omgåfvo honom. Hvad som är visst är åtminstone det,
att enigheten mellan dem, som nu förde Sveriges talan,
led minsta faran, så länge riksföreståndarevalet
ännu var ogjordt, liksom å en annan sida den bevarade
enigheten mellan desse män, Sturarne och Axelssönerne,
gjorde hvarje tanke på ett konungaval i unionell
riktning så godt som omöjlig.

Hvad denna sak beträffar, nemligen konung Christians
och hans anhängares sträfvanden att återvinna Sverige,
så för den oss till de händelser, som timade under
fortgången af år 1470 och hvilka vi här nedan skola
skildra. Här är det nu att påpeka, det förhållandena
för ögonblicket voro sådana, att ingen fråga kunde
blifva om Christians återtagande. Då stannar man
dervid: först och främst hvilken skulle regera
Sverige, en inhemsk konung, vald enligt svensk lag,
eller en riksföreståndare? -- och vidare, hvilken
person skulle komma i fråga till det ena eller det
andra? -- Men så ofta som riket var utan konung,
var det nu sed att en riksföreståndare styrde
det. Utseendet af en sådan var till följd deraf nu
otvifvelaktigt i hvarje sinne den första frågan. Om
denne sedan eller någon annan skulle blifva konung,
det blef en senare fråga. Den döde konungens öde låg
nog hos ganska många varnande för konungakronan. Carl
må för öfrigt hafva yttrat de varnande orden att ej
eftersträfva henne eller icke; varningen, lagd i hans
mun af hans egen samtid, visar, att i det allmänna
tänkesättet kronan ansågs innebära fara för en svensk
herreman; och detta allmänna tänkesätt ansåg icke
heller konungakronan numera såsom en oeftergiflig
nödvändighet för Sveriges högste styresman. Så långt
hade man kommit, att ej blott en riksföreståndare
skulle väljas, när konung icke fans, utan denne
riksföreståndare kunde äfven fortfarande föra
styrelsen utan någon annan begränsning i tiden än den,
som föreskrefs af en högre makt, eller af händelser,
som lågo utom menniskors domvärjo. Det tillfälliga och
öfvergående hade försvunnit från riksföreståndaren.

Om man sålunda i allmänhet var ense rörande formen
för Sveriges styrelse, så var detta ingalunda
händelsen rörande den person, som skulle öfvertaga
densamma. Utom all fråga voro de båda Sturarne,
så väl Nils som Sten, de mest framstående männen vid
slutet af konung Carls tid. Redan, medan konung Carl
lefde, ser man regeringsärenden handläggas af dem. Man
har ett skyddsbref, utfärdadt af herr Sten i början af
år 1470, och både han och herr Nils utfärda gemensamt
frälsebref. Sådana regeringshandlingar utföras af dem
äfven efter konungens död. De hade äfven de vigtigaste
slotten inne, men af dem båda var herr Sten den,
som för ögonblicket hade mest att säga. Må hända

var det icke ensamt den tillfälligheten att han befann
sig hos den döende konungen, som kommit denne att till
honom öfverlemna det slott, hvilket framför andra
betraktades som nyckeln till riket -- Stockholms; det
är åtminstone antagligt att Carl gynnade den kloke
och kraftige mannen mera än andre, liksom konungens
testamente visar att han personligen satte Sten Sture
högst bland sina vänner.

Utom dessa båda funnos nu äfven de mäktige
Axelssönerne, hvilka med svårighet kunde förbises
och icke heller sjelfve fördrogo något sådant. Af
svenska män, det vill säga af dem, som voro färdige
att draga svärdet för fosterländska ändamål, voro
desse Axelssöner de, som stodo de öfriga stormännen
närmast. Hos dem finner man icke någon förmåga att se
sakerna i stort, att se landet och folket an, såsom
det för hvilket de egde att lefva och verka. De stodo
på Sveriges sida, emedan det öfverensstämde med deras
egna fördelar. De handlade således som de fleste
stormän på sin tid. Och i förhållande till allmogen,
detta grundlag för allt svenskt och fosterländskt,
voro de alltid främlingar. Med Sturarne voro de i
detta afseende icke att förlikna. Desse stå till tanke
och handling tecknade som svenska män från den första
stund de uppträda inom ramen af våra minnen. Sådant
var långt ifrån fallet med Axelssönerne, hvilka
dessutom voro till börden danskar.

Men äfven om desse herrars ärelystnad icke kunde vinna
sitt mål, så gjorde dem deras makt och inflytande
i hög grad vigtiga. Det var godt att hafva dem
till vänner, farligt att stöta dem och få dem till
fiender. Något, som nu kunde tynga vågskålen till
förmån för Axelssönerne, var det gamla löftet från
år 1468, att efter konung Carls död hans måg, herr
Ivar, skulle förestå riket, tills man komme öfverens
om konung eller höfvidsman. Det var en handling, som
rakt stridde emot det ofvannämnda beslutet i Örebro,
då Carl på sin dödssäng uppdrog styrelsen åt sin
systersson i stället för sin måg. Var detta beslut
icke upphäfdt, så låg redan i denna omständighet
ett frö till split mellan herr Ivar och herr Sten,
som kunde hafva haft mången olycka till följd, och
den bibehållna sämjan och endrägten, som utan tvifvel
ytterst får tillskrifvas Sten Sture, ger oss ett högt
begrepp om dennes öfverlägsna egenskaper.

En för oss förut alldeles okänd person uppträder vid
denna tid bland dem, hvilka hade rikets öde i sina
händer, en man, som genom vigten af sitt embete och
sin samhällsställning med ens intager ett så vigtigt
rum, att, om han också icke kan nämnas bland dem,
hvilka kunde komma i fråga vid det förestående
riksföreståndarvalet, han dock icke får förbigås,
då fråga är att framställa de män, hvilka nu voro de
främste i riket och på det blifvande valet skulle
utöfva stort inflytande. Det är Jons Bengtssons
efterträdare på erkebiskopsstolen i Upsala, <i>Jacob
Ulfsson.</i>

När erkebiskop Jöns Bengtssons död blef bekant,
började man öfverlägga om hvem som skulle blifva hans
efterträdare. Sådana öfverläggningar egde rum på
det ofvannämnda mötet i Örebro (1468) i

konung Carls närvaro och på hans
föranstaltande. Konungen lade sig ut för en sin
frände, som hette Thord, och han blef också sedan
i Upsala af kapitlet vald. Men detta val vann
icke bekräftelse af påfven. I Rom uppehöll sig då
en ung svensk, som studerat utrikes och blifvit
»artium magister», samt då var erkedjekne i Vexiö
och kanik i Upsala. Det var Jacob Ulfsson. Honom
valde kardinalerne i Rom till erkebiskop och påfven
stadfästade valet samt lät åtskilliga skrifvelser
derom afgå till Sverige. Den 15 April 1470 invigdes
Jacob Ulfsson till sitt embete af italienske biskopar
i Birgittinerhospitalets kyrka.

Att detta icke skulle ses med blida ögon i Sverige
var naturligt. Också yppade sig här genast motstånd
mot den af påfven valde erkebiskopen. Men konungen,
den vigtigaste bland motståndarne, dog, som vi veta,
snart, redan en månad efter Jacob Ulfssons invigning
till erkebiskop, och denna omständighet jemte ett
kraftigt och hotande påfvebref synes hafva undanröjt
alla hinder. Erkebiskop Jacob vistades emellertid hela
sommaren utomlands och kom först det påföljande året
i Maj månad hem till Sverige. Det var den 7 Oktober,
som han höll sitt högtidliga intåg i sin stiftsstad
under klockringning och procession genom jublande
folkskaror.

Den nye erkebiskopen var helt olika sin företrädare
både till skaplynne och till slägtförhållanden. De
senare äro mindre kända<footnote>
Man har till följd af hans sköldemärke, en
fogelfot, hänfört honom till slägten <i>Örnefot</i></footnote>.
Till sitt lynne var han
lugn, allvarlig och fredsälskande. Vi se det nog af
hans handlingar i det följande. Och han står vid den
styrandes sida under en lång följd af år. Det är först
vid vår medeltids slut som vi få göra bekantskap med
en ny personlighet på Sveriges erkebiskopsstol.

Men vi öfvergå till skildringar af de händelser,
som timade under fortgången af år 1470, hvarunder
herr Sten förde ledningen af det hela, tills
riksföreståndareval kunde ske.

<b>Konung Christian och unionsvännerne.</b>

Betrakta vi nu sakerna ur dansk synpunkt, så finna
vi lätt att budskapet om konung Carls död skulle
mottagas med glädje i Danmark af konung Christian
och hans svenska vänner. Så länge Carl lefde, hade
Sverige haft tvänne konungar, båda valde -- sådana
valen nu voro -- båda krönte. Efter Carls död fans det
ingen utom Christian, som kunde göra anspråk på att
vara Sveriges konung, och enligt det gamla beslutet
i Halmstad af år 1450 skulle nu Sverige bestämma
sig för, om det ville underkasta sig honom eller om
det ville styras af en riksföreståndare. Men konung
Christian och hans vänner glömde, att han genom svek
blifvit Sverige påtvingad, att under de år, han bar
Sveriges krona, hatet till utländingen och särskildt
till de danska ännu mera ökats och att till och med
det som sedan af hans vänner blifvit gjordt till
förmån för honom, så väl af erkebiskop Jöns

Bengtsson som af Erik Carlsson, vara mera sken än
verklighet. Till följd af dessa omständigheter kunde
det aldrig komma i fråga att det svenska folket
frivilligt skulle återtaga den danske kungen. Det
kunde tvingas dertill, men detta var något som
måste ske först, innan talet om Christians svenska
konungadöme kunde vinna något värde.

Konung Christian handlade i omvänd ordning, eller
hellre, han underlät aldrig att tala som en konung
till sina undersåtar, väl icke trogna, på sin höjd
blott vilseförda, men han sökte derunder med vapen
i hand gifva kraft åt sitt tal, och detta underhöll
blott minnet af allt det lidande, som de missnöjde
herrarne genom hans val dragit öfver riket, och
befästade hatet till både de väljande och den valde.

I den andan var det sista brefvet från honom af
den 29 April skrifvet; i samma anda skref han nu,
så fort underrättelsen om konung Carls död kommit
honom tillhanda, ett nytt bref till alla Sveriges
landskap. Det var skrifvet den 6 Juni och dess
hufvudinnehåll var, »att de måtte betänka, att han,
Christian, vore Sveriges rättmätige konung, att
han oförtöfvadt skulle infinna sig och att han då
förväntade sig att finna undergifvenhet och lydnad,
då han ville blifva en huld och god konung och
upprätthålla lag och rätt». Under förutsättning
emellertid att de kunde finnas, som ville förmena
honom tillgång till hans rike, säger han sig »vilja
taga Gud till hjelp och alla de trogne undersåtar
i de tre rikena, som Gud och rättvisan vilja hafva
för ögonen, och sådant afvärja, och Gud kände,
huru mycket allt det onda, som deraf blefve en
följd, var hans hjerta emot.» Skrifvelsen slutar
med följande känsloutgjutelse: »Käre vänner, i alla
föreskrifna ärenden skall ingen brist finnas hos oss;
ty betrakter, hvad bestånd af frid kommer, och hvad
förderf af ofrid kommer, och görer i allo måtto,
som vi eder tilltro och I för Gud pligtige äre.»

Hvilka som i Sverige skulle lyssna till sådana
skrifvelser, är lätt att säga. Det är öfver hufvud
endast bland herrarne man får söka dem, och bland
dessa endast några få -- de uppenbara förrädarne,
de som burit och buro svärd mot sitt fosterland,
de flyktade svenske herrarne.

Sten Sture sökte vinna dessa herrar för fosterlandet
och skref till dem samt uppmanade dem att öfvergifva
Christian, men de svarade, »att de aktade ingen annan
herre kora än konung Christian».

Erik Carlsson och de andre herrarne, som befunno
sig på danska flottan i skären, gingo till och
med i land och underhandlade med bönderna ända
fram emot Upsala. Bönderne i Fjerdhundaland, som af
gammalt visat så mycken benägenhet för dessa herrar,
och hvilka äfven af konung Carl blifvit straffade
derför, samt nu senast i Sten Stures bref fått ett
vilkorligt löfte om eftergift, voro väl äfven nu
villige att sluta sig till sin gamle anförare. Men
bland den öfriga allmogen var hvarje bemödande att
vinna anhängare för Christian fåfängt. Synnerligast
voro Dalkarlarne, nu såsom tillförene, de, hvilka
utgjorde vårt fäderneslands fastaste stöd.


Det dröjde dock icke länge, förr an konung Christians
anhängare funno, att man måste underhandla med annat
än blotta ord, om man ville vinna någon framgång. Och
så började åter fejderna.

Erik Nilsson (Oxenstierna) hade lyckats få fast fot i
vestra Södermanland och der förmått Rekbönderna att
gripa till vapen. Han synes varit den, som först
gripit till vapen mot Sten Sture.

Från Södermanland drog herr Erik uppåt Upland, må
hända för att möta Erik Carlsson, som under tiden
sökt vinna Uplandsbönderne. Men herr Sten mötte
honom och stridde med framgång. Erik drog sig från
»skogen vid Upsala elf» tillbaka inåt Vestmanland,
och här blef han vid Opboga ån ytterligare i grund
slagen af den efterföljande Sturen.

Man var nu fram uti sommaren, utan att något var
vunnet för Christian, men utan att heller något
bestämdt var vunnet på de svenskes sida. Erik
Carlsson och de andre herrarne hade landstigit
och underhandlat med bönderna och dragit fram åt
Trögden eller Sydvestra Upland för att sätta sig i
förbindelse med allmogen i Fjerdhundaland och med
den från Södermanland antågande Erik Nilsson. Denna
plan misslyckades dock genom Sturens seger öfver den
senare.

Men mot slutet af Juli var ett möte i Enköping af
unionsvänner. Erik Carlsson, Erik Nilsson, Ivar Gren,
Trotte Carlsson, Johan Slaveka och Fader Ulfsson
befunno sig der jemte en hop bönder från Södermanland,
Nerike och Upland samt äfven från Norrland. Ett bref
uppsattes och afsändes till Stockholm »att man skulle
kesa och kora en sådan herre, som rådde öfver alla
tre riken efter det gamla förbundet, som gjordt var
rikena emellan». För att tillika om möjligt försvaga
förtroendet till Sten Sture »gaf Erik Carlsson före
i sitt bref», heter det, »att konung Carl hade ingen
makt att antvarda riket Sten Sture i händer, efter det
han icke var rätt konung, sedan han hade försvurit
riket». Skrifvelsen uträttade dock intet. En annan
af helt annat innehåll ankom till Stockholm från
Dalkarlarne. »Stockholms borgare», hette det här,
»skulle stå fäste med herr Sten, detsamma ville de
ock göra i Dalarne.»

Dalkarlarne voro Sten Sture orubbligt tillgifne,
och äfven Axelssönerne och Nils Sture höllo sig
troget till honom och läto sig icke draga öfver
på fiendens sida. Erik Carlsson befann sig nu
i Sverige och på sjelfva hufvud skådeplatsen för
händelserna. Omedelbart efter mötet i Enköping,
då unionsvännerne insågo omöjligheten af att genom
öfvertalning vinna sitt syfte, kom det till strid. Den
egde rum någorstädes i Trögds härad, men blef icke
afgörande. Ett sammanträde egde rum mellan Erik
Carlsson, Trotte Carlsson och Ivar Gren å ena sidan
samt Sten Sture och Erik Axelsson å den andra, men
man kunde ej komma öfverens om någon dagtingan. Herr
Erik Carlsson och hans medhållare ville, att konung
Christian skulle antagas, och derpå ville icke herr
Sten ingå. De skildes åt och nu stod åter en strid
dem emellan vid Ladaby eller Läby, tre fjerdedelsmil
vester om

Upsala. Här blefvo konung Christians anhängare
fullkomligt slagna. Erik Carlsson måste nemligen
fly undan nedåt Kalmar, så att ingen visste hvart
han tagit vägen förr än långt efteråt. Några dagar
efter striden vid Läby sammandrabbade herr Sten med
Trotte Carlsson, vare sig nu att denne kom antågande
med friskt folk eller att han med någon afdelning
undkommit oskadd från Läby<footnote>
Äfven inom Upsala stad fejdades denna sommar,
må hända samtidigt med striden vid Läby. Der gälde
striden enligt en gammal anteckning eröfrandet af ett
torn, tornet öfver domstrappan öster om kyrkan. Det
togs af fienden och återtogs, tills genom Stures
allmänna seger fienden måste draga bort.

Detta stentorn synes då hafva varit enskild
egendom. Upsala-kaniken Herman Lang tillbytte sig
år 1460 detta torn jemte dess hus mot en tomt på
Södermalm utanför Stockholm. Det öfvergick sedan
till andra egare, men kom genom testamente i början
på 1500-talet åter till domkyrkan.</footnote>.

Dermed synas striderna hafva fått ett slut för det
året i mellersta Sverige.

I södra Sverige var det hufvudsakligen i
Vestergötland, der fejder försiggingo till förmån för
konung Christian. Enligt rimkrönikan skall konungen
sjelf hafva varit närvarande der, hvilket dock är föga
troligt. Men hans svenska anhängare fingo understöd
från de angränsande danska landskapen. Ett nederlag
vid Herrljunga förmådde dock danskarne att återvända.

Herrljunga ligger ungefär midt emellan Falköping och
Alingsås, der nu jernvägen går fram, vid en ström, lom
heter Nåssan och som flyter i nordvestlig riktning
samt utfaller i Dettern, en vik af Venern strax
öster om Venersborg. Sten Sture skall sjelf hafva
varit närvarande och vunnit slaget. Han skall jemte de
öfriga herrarne, hvilka öfverlefvat slaget, hållit sin
måltid vid en stor sten på Herrljunga utmark, hvilken
sten derefter ännu i dag bär namnet herrebordet.

En svensk hade blifvit i slaget tillfångatagen
af danskarne, men lyckats undkomma. Han hade dock
icke hunnit långt, förr än han träffade en svensk
herreman Måns Person, hvilken var konung Christian
tillgifven. Denne öfverföll och mördade samt plundrade
den svenske krigaren. Herr Måns fick dock icke länge
fröjda sig åt sitt dåd. En svenskt sinnad man, Lindorm
Persson, upptändes af harm öfver hvad som berättades
om Måns och lät öfverfalla och döda honom. Häröfver
anklagades herr Lindorm, men blef fridömd af Otto
Thorbjörnson -- Det är allt hvad vi veta om Herrljunga
slag.

Men de danske gåfvo derför icke sin sak förlorad. De
återkommo och lade sig framför Öresten. Äfven
denna gång skall konungen sjelf enligt rimkrönikan
hafva befunnit sig vid hären. Sten Sture befann sig
i Upland, när underrättelserna härom kommo för hans
öron. Han gick till väga med raskhet och kraft. Med så
mycket folk, han kunde samla, drog han oförtöfvadt ned
åt Vestergötland och uppmanade under vägen allmogen
att så fort möjligt var rusta sig och komma efter.


Allmogen hörsammade villigt den raske och lyckosamme
herren. Mod och förtröstan blickade honom öfverallt
till mötes, der han drog fram, och det dröjde
ej länge, förr än han fann sig omgifven af en
tillräcklig styrka att våga ett anfall på danska
lägret. Der var man långt ifrån att ana Sten Stures
närvaro. Man trodde honom som bäst sysselsatt uppe
i Upland och hyste derför godt hopp om att vinna
Öresten. Väl hade man satt ut förposter eller så
kallad hold, men, emedan man trodde sig säker för
hvarje anfall, voro dessa hvarken så talrika eller
så fasta, som det hade varit af nöden.

Herr Sten kom alldeles oförmärkt tågande öfver skogen,
som låg intill Öresten, på en genväg. En bonde var
vägvisare. Plötsligt stötte man på ett af fiendens
hold. Men innan något tecken hann gifvas, var holdet
öfverrumpladt och vägen fri ända fram till danska
lägret. Konung Christian och hela hans här var så
godt som i Sten Stures händer. Han höll ett ögonblick
inne sin häst och tycktes tveka, om han skulle blåsa
till anfall eller begagna sig af de stora fördelar,
som ett alldeles oförutsedt anfall erbjöd. Men så
segrade hos honom känslan af det oridderliga att
smyga sig på en orädd fiende. Han skickade bud till
fienden och gaf honom tid att ordna sig till strid.

Det var sålunda en strid på riddarevis med iakttagande
af hvarje vedertaget bruk. Men när den danska hären
hunnit ordna sig, då smattrade stridstrumpeterna,
och de svenska riddarne störtade fram med höjd glafven
och hängande tyglar, följda af fotfolkets tätt slutna
led.

Det dröjde icke länge, förr än danskarne måste
vika. Men på ett ordnadt återtåg var ej att tänka. De
spridde sig i vild flykt öfver fältet, och Sturen
och svenskarne följde i hack och häl efter. »Jag
föste undan dem så hastigt» -- låter rimkrönikan herr
Sten yttra -- »att konung Christian måste qvarlemna
sin fatabur, och följde honom hela den dagen efter
med hugg och slag, så att hästar och karlar lågo om
hvarandra vägen utefter.»

Nu ingicks en vapenhvila, och så slutas året 1470.

<b>Riksföreståndarevalet.</b>

Så som det varit under det nyss förflutna året kunde
det icke förblifva. Det insåg hvar man, både herremän
och allmoge. Konung Christian fortfor väl med sina
bref, men så olycklig som han varit på öppna fältet,
kunde man förutse att han med det snaraste skulle
uppbjuda alla sina krafter att i grund göra ända
på det förargliga motståndet af denne Sten Sture,
som egentligen blott var en storhet af gårdagen. Att
möta en sådan fara fordrades en kraftig, lagligen vald
styrelse. Dermed finge icke längre dröjas. Under det
förflutna årets strider hade man också tillräckligt
lärt känna »den unge riddaren, herr Sten». Hvilket
mannamod, hvilken raskhet, hvilken kraft hade han icke
utvecklat, omhvärfd af så många tappra fiender! Och
huru

lyckosam hade han icke varit i alla sina företag. Ännu
mer hade hans anseende stärkts deraf, att den mäktige
Erik Axelsson och den nyss hemkomne erkebiskopen
Jacob Ulfsson afgjordt stält sig på hans sida.

Under sådana förhållanden verkade konungens bref mera
till hans skada än gagn. I slutet af November 1470
skickades sådana bref kringom allt Sverige. »Käre
vänner» -- så yttrar sig konungen här -- »som vi eder
tillförene tillskrifvit hafva, begärandes, att
I villen anamma oss i Sverige igen för eder rätte
herre och konung, som eder bör att göra, på det att
sådan tvedrägt, mord och blodsutgjutelse, som nu
varit hafver, måtte afläggas och rikena sammankomma
igen i sin gamla goda sammanbindelse, att ett rike
i kärlighet måtte berga sig af det andra; så begära
vi det ännu, och hafve vi väl förfarit, att många af
eder hafva härtill varit väl villige att anamma oss
in uti vårt rike Sverige för deras rätte herre och
konung, <i>ändock att någre våre ovänner och än Sveriges
ovänner med uti längden, om I det betrakta velen,
hafva hållit eder deraf</i> och voro oss uti den saken
emot, och förmode vi, att de, som det gjort hafva
och göra vilja, ej veta Sveriges inbyggares bästa,
som det i sanning finnas skall, när det rätteligen
utledes och utransakas.»

Konungen skrifver vidare, att han hade aktat redan
förliden sommar komma till Sverige, men att han
blifvit hindrad af vigtiga ärenden i Söderjutland
(Sleswig) och Holstein. Nu voro dock sakerna dernere
bragta till en god ända, och när han nu komme till
sitt rike Sverige, ville han sköta om allt efter
Sveriges lag och gamla goda sedvänjor. Och för att
icke fruktan för straff skulle lägga något hinder i
vägen för hans antagande, lofvar han sin tillgift åt
alla och försäkrar att det skulle göra honom mycket
ondt, om han längre skulle nödgas »hålla sådan
förderfvelig skada med krig». Han slutar sitt bref
med följande stolta förklaring: »och kunnen I sjelfve
väl märka, att oss står ej att öfvergifva det, som
vi hafve Guds rätt till.»

Brefvet visar oss, huru konungen ville hafva saken
betraktad. Sveriges lycka och välgång bestod i att
antaga honom. Då skulle det förderfliga kriget sluta,
då skulle en hvar få lefva i fred och efter gammal
god sedvänja. De som sade annat, de voro Sveriges
ovänner, som hvar man kunde se, om han ville rätt
betrakta saken. -- Hvad sådana ord skulle verka bland
ett folk, som af erfarenhet visste, att allt ondt,
all laglöshet hade kommit från de hatade danskarne och
från allt hvad utländingar hette, ända sedan herrarnes
sjelfsvåld började draga sådana riket på halsen --
det är lätt att finna. Och hvilken köpstadsman,
hvilken bonde kunde ett enda ögonblick tänka sig Sten
Sture som Sveriges ovän? De kände både honom och hans
vänner för väl för att på minsta sätt tveka. Sten
Stures namn blef allt mer och mer införlifvadt
med och oskiljaktigt ifrån allt som var svenskt,
svensk lag och gammal god sedvänja. Och hans öppna
tillkännagifvande att strida för Sverige mot utländskt
förtryck, tills Sverige

fått sig en laglig styrelse, för hvilken han gerna
ville träda tillbaka -- det var något som slog an
på folket. Det var en oegennytta, som påminte om
frihetshjelten, den aldrig förgätne Engelbrekt.

Konung Christian sjelf kände också sakerna allt
för väl, för att han skulle tro på någon verkan af
dessa bref. Också tillbringade han vintern mellan
1470--1471 under de kraftigaste rustningar för ett
blifvande krigståg till Sverige. Skatter pålades både
i Danmark, Norge och Holstein, folk värfvades och
skepp förhyrdes. Om våren 1471 stod en väl rustad här
af 5,000 man färdig att gå öfver till Sverige, och en
flotta af 70 skepp låg för ankar på Köpenhamns redd.

Man vore derför berättigad att tro, det brefven
skrefvos för att bibehålla skenet af benägenhet
att i godo få saken afgjord. Sådant var väl ock
ändamålet med den beskickning, som i April månad från
Lybeck ankom till Stockholm att å konung Christians
vägnar erbjuda fred och försoning. Kan ock vara,
att konungen verkligen hyst betänkligheter att ännu
en gång pröfva vapenlyckan mot en man och ett folk,
som visat sig så hårde att öfvervinna och haft en
sådan framgång i de senaste striderna. Båda sakerna
låta tänka sig. Att Lybeckarne villigt uppträdde
som fredsmäklare, det är ganska naturligt, om
man besinnar, hvad deras handel skulle lida af de
ständiga krigen. I Kalmar-skären blefvo sändebuden
öfverfallna, men fingo derför upprättelse, när
de ankommit till Stockholm. Der lyckades de äfven
utverka att de lybska handelsskepp, som af svenskarne
tagits, blefvo frigifne. I afseende på den danske
konungens sak voro de icke så lyckliga. Också är det
troligt nog, att de icke så varmt omfattade den, som
konungen väntat. Unionskonungarne voro i allmänhet
icke hansans vänner. Hon vunne mera, om makten vore
delad i Norden. Derför var visserligen freden deras
hufvudsyfte, men alldeles icke Sveriges undergång. Må
hända gjorde också Sturens personlighet och den kärlek
han vunnit, en kärlek som Stockholms borgerskap väl
kunde vitsorda, intryck på dem. En sådan man i spetsen
för ett så stridsdugligt folk som det svenska borde
kunna strida en strid med den danske kungen. Det svar,
de fingo med sig till kungen, var också helt och
hållet öfverensstämmande med de begrepp de fingo om
Sturen och det svenska folket. »Ville konungen utan
beväpnadt följe infinna sig i Sverige, då skulle
man träda i underhandlingar med honom; i motsatt fall
kunde man icke ingå på någon fred.»

Med detta svar återkommo Lybeckarne till
konungen. De afstyrkte honom tillika från att anfalla
Sverige. Konungen ville dock icke lyssna till sådant
tal. Hans här och hans flotta skulle nog bringa de
stolta svenskarne på andra tankar.

Emellertid blefvo ropen på en svensk styrelse allt
starkare här hemma. Bönder från Upland, Södermanland,
Dalarna, Helsingland och andra landsändar, tolf af
hvarje härad, samlades i Upsala på våren 1471. De
beslöto att ett möte skulle hållas i Enköping, der allt

riksens råd skulle komma tillsammans och draga till
endrägt, »ty de sade sig ingalunda kunna längre sådan
tvedrägt lida i landet».

Sammanträdet i Enköping egde också mycket riktigt
rum, men der kunde ingenting uträttas, »emedan»,
heter det, »herr Sten och herr Nils Sture kommo der
intet». Hvad som hindrade Sturarne att der infinna
sig kan knappast hafva varit något annat än de
för året redan började krigsrörelserna. Sten Sture
skall redan i April hafva ryckt fram för Kalmar och
Stegeborg, tvenne slott, hvilka innehades af konung
Christians vänner och höllos honom till handa.

Kalmar innehades af Magnus Gren. Hvad som uträttades
framför slotten af Sturarne är obekant. Den annalkande
stora danska hären förmådde Sten Sture att intaga en
fast ställning i det från Engelbrekts tid bekanta
Kläckeberga, en knapp mil norr om Kalmar. Det var
det förestående riksföreståndarevalet, hvilket nu
ej längre lät sig uppskjutas, som kallade herr Sture
och väl äfven Nils Sture uppåt öfra Sverige.

Ett nytt rnöte hade utlysts till Arboga att hållas
vid Valborgsmessotiden. Hit kommo riksens herrar
och män tillika med borgare och bönder, och »här
skulle nu endrägteliga samtyckas, ho höfvidsman
vara skulle». Åsigterna hos de väljande kunde icke
hafva varit mycket delade, och bättre än något
annat förmådde den öfverhängande faran af konungens
ankomst med sin stora riddarehär de väljande att
förena sig om en man, hvilken visat sig ega förmåga
både vid rådsbordet och på stridsfältet. Om några
högt flygande tankar dvaldes inom Ivar Axelssons
bröst, så var hans enskilda ställning sådan att
han behöfde Sturens hjelp, och kunde då icke vilja
stöta sig med honom. Frågan om hans förläningar var
ungefär samtidigt före i Danmark, och kort efteråt --
brefvet är dateradt den 20 Maj -- förklarades han af
danska rådet hafva förbrutit sina län. Härvid kan
man icke underlåta att tänka på den mäktige Erik
Axelsson, hvilken såsom Sveriges riksföreståndare
väl hade blifvit ett säkrare stöd än Sturen för
broderns förestående kamp med Danmarks konung. Men
vi sakna alla närmare underrättelser om dessa
tilldragelser för att med någon visshet kunna döma
om dessa förhållanden. Det enda som för oss visar sig
troligt är, att Sten Sture vunnit ett sådant öfvertag
i folkets sinnen, att han utan jemförelse vid valet
tog försteget framför dessa män.

Hvad Nils Sture beträffar, så visar han sig framför
andra såsom en i allo ädel och högsint man. Var det
någon som vid valet skulle kunnat göra Sten Sture äran
stridig, så var det väl herr Nils. Han hade stridt
folkets strider liksom herr Sten, han var känd och
älskad lika mycket som han, och segern öfver Jöns
Bengtsson var förknippad med hans namn. Han kom dock
icke i fråga vid valet. Men detta oaktadt finner
man icke hos honom den ringaste skymt af ovilja,
utan förblef förhållandet fortfarande mellan honom
och herr Sten det bästa.

Huru vid valet tillgick, känna vi icke; blott det att
Sten Sture erhöll de flesta rösterna. »På det sista
kom det dertill, att de som

höllo med herr Sten fingo öfverhanden, och han vardt
samtyckt till rikets höfvidsman.»

Enligt rimkrönikan skall herr Sten nödigt hafva velat
träda till denna hedersplats. Man måste mycket truga
och bedja, innan han omsider sade ja.

Deremot berättar Olaus Petri, att en läst tyskt öl
blifvit utdelad bland bönderna, »och», säger han,
»derföre gåfvo de rösterna, som han begärde, som
ölet gaf». Hvilken det var som gaf ölet, namnes icke
uttryckligen, men man kan icke stanna i ovisshet om,
hvem som menas, nemligen herr Sten sjelf. Var det
verkligen så, att slika medel behöfde användas,
så bekräftas derigenom den tanken att medtäflare
funnos.

Vare emellertid dermed huru som helst, utan tvifvel
var det en lycklig stund för vårt land, då lotten
föll så, att »den unge riddaren herr Sten» skulle
taga dess sak om hand. Hans riksföreståndarskap var
icke många dagar gammalt, förr än han fick tillfälle
att visa, att Sveriges folk icke bedragit sig i sin
förväntan på honom.

<b>Konung Christian drager till Sverige.</b>

I början af Juni steg konung Christian med sin här
ombord på flottan och lade ut från Köpenhamn. Han
var åtföljd af en stor mängd danska rådsherrar
och biskopar, ibland andra den för oss väl bekante
sluge marsken Clas Rönnow. Många norrmän sågos också
omkring konungen, men framför andra de landsflyktige
svenske herrarne Thure Thuresson, Ivar Gren, Nils
Christersson, Erik Carlsson, Trotte Carlsson och
Staffan Bengtsson.

Färden gick lyckligt. Vi anträffa åter konungen
med sin flotta framför Kalmar. Här gjorde han ett
anfall mot Kläckeberga. Denna ort var af gammalt
befästad. Ringmuren kring den urgamla kyrkan är
uppförd på lemningarna af en ännu äldre borg.
Kläckeberga skans låg vid kyrkan. Försedd med en
tillräcklig besättning, skulle den kunnat vara fienden
till mycket hinder. Nu funnos der blott 60 af herr
Stens svenner, och de måste gifva sig fångna. Härunder
gick Juni månad till ända, och konungen befann sig
ännu i Kalmar. Men sedan slottet kunde anses tryggadt
efter framgången vid Kläckeberga, gick han åter till
segels.

Erik Carlsson drog med ett antal folk till
Stäkeholm. Detta slott egdes äfven af konungens
anhängare och belägrades af Sturens folk. Erik
anföll de belägrande och hade här bättre framgång
än under det föregående året. Han lyckades förstöra
»beställningen» och drog derpå efter konungen, som
från Kalmar stält kosan på Stockholm. Den 10 Juli
kunde man från tornet Kärnan se de danska skeppen
komma seglande in under Vagnsön eller Våmelsön --
troligen det nuvarande Djurgårdslandet -- der hela
flottan fälde ankar.


Ingen af Sturarne var då i Stockholm, men den nyss
hemkomne erkebiskop Jacob<footnote>
Enligt Olaus Petri, som säger att han kommit hem
vid »Michelsmessotid näst tillförene», således i
Maj månad år 1471.</footnote> befann sig der och
en mängd svenska rådsherrar. Med dessa började
konungen genast att underhandla. Till den 23 Juli
kom man öfverens om ett möte på Vagnsön. Konungen
utfärdade dagen förut -- den 22 Juli -- på sitt skepp
Valentin lejdebref för de svenska rådsherrarna att
till ett antal af 60 personer nämnde dag infinna sig
hos honom på ön för att med hans danska och norska
rådsherrar underhandla. Hvad som uträttades vid detta
sammanträffande, vet man icke. Ett nytt möte hölls
en fjorton dagar derefter. Då kom man tillsammans på
Helgeandsholmen strax utanför Stockholms ringmur i det
der befintliga Helgeandskapellet, der Thure Thuresson
så grymt lät nedhugga de svenska bönderna år 1463. Här
beslöts att underhandlingarna skulle fortsättas och,
medan dessa pågingo, beviljade konungen stillestånd
och fred, som skulle vara till den 8 September. Under
denna tid skulle tillförseln till Stockholm vara
obehindrad, och den i September skulle en allmän fred
afslutas.

Såsom detta bref gifver vid handen, fortgingo
underhandlingarna, hvarunder riksföreståndaren synes
någon gång hafva varit närvarande i Stockholm. Den
grundval, hvarpå underhandlingarna fördes, bestämdes
samma dag eller den 7 Augusti. Ett af konungen då
särskildt utfärdadt bref innehåller bestämmelser, huru
vid mötet den 1 September skulle tillgå. Konungen
och hans motståndere inom Sverige skulle der
gå till rätta med hvarandra och göra hvarandra
»ära och rätt». Särskildt nämnas Åke, Ivar och Lars
Axelssöner. De flyktade herrarne Magnus Gren, Thure
Thuresson, Christer Bengtsson, Eggert Krummedik,
Iwar Gren, Trotte Carlsson, Steffan Bengtsson, Erik
Carlsson och andra flera, »som när honom (konungen)
och i hans försvar voro», skulle likaledes göra ära
och rätt för sig. Vidare skulle på detta möte beslutas
om rikets styrelse, huru dermed skulle skickas så
väl i konungens närvaro som i hans frånvaro och om
»bebindningen» rikena emellan. Rörande den gäld, »som
konungen rätteligen skyldig var i Sveriges rike»,
skulle han utfärda ett öppet bref, lydande så som
han derom var ens vorden med Sveriges råd.

Den 19 Augusti var åter ett nytt sammanträde, men
denna gång på Vagnsön, enligt konungens lejdebref
utfärdadt dagen förut på hans skepp Valentin. De
svenske rådsherrarne skulle äfven nu få komma till ett
antal af 60. Hvarken detta eller det stora mötet af
den 1 September ledde dock till önskadt mål, om det
ens blef något af det senare. Konungen utfärdade
nemligen den 3 September, således 2 dagar efter
sedan mötet skulle hafva öppnats, ett lejdebref
för »alla de värduga fäder, herrar och gode män,
biskopar, prelater, riddare, friborne och frälsemän,
köpstadsmän, bergsmän, skattebönder och landtbor,
som kommande varda till denna rättegång och vänliga
möte, som nu förramadt är och nu i går skulle hafva
uppå gångit.»


Tyder detta lejdebref på någon invändning af det
svenska rådet, att så vigtiga saker icke kunde
tagas före utan fullmäktige från folkets sida,
och till följd deraf på någon utfärdad kallelse
af konungen att infinna sig på det beramade mötet,
eller var det en i elfte timman uppdykande tanke att
genom tillkallande af medlemmar från de folkliga
samhällsdelarna (borgare och allmoge) komma till
slut på saken? Någon kallelse från den fiendtlige
konungen kunde väl icke under de rådande förhållandena
i vidsträcktare mån spridas. Sådant skulle hafva
skett genom det svenska rådets försorg. Ett här nedan
anfördt bref från ett i Vadstena samtidigt samladt
möte visar, att en kallelse verkligen egt rum, men i
alla händelser skulle lejdebrefvet hafva utfärdats
före mötets öppnande. Men fråga kan vara, huruvida
man icke i Stockholm uppsåtligen drog ut på tiden
med underhandlingarna. Den förnämste bland herrarne,
som då befann sig der, var erkebiskopen, och han var
derutinnan fullkomligt motsatsen till sin företrädare,
att han var till tanke- och handlingssätt framför
allt svensk. Han ville hafva fred och verkade derför --
man har ännu i behåll bref af honom, som vittna härom
-- men han glömde derunder icke Sverige. Han ville
såsom svensk rådsherre hafva fred, icke såsom den
danske konungens man. Han vägrade Christian hvarje
biträde. Härtill kommo de förhoppningar, som allmänt
fästades vid herr Sten, och det inflytande denne i
allmänhet utöfvade. Såsom en följd deraf blir rådets
beteende att söka uppehålla konungen genom tomma
underhandlingar helt naturligt. »Dermed fördröjdes
tiden», säger Olaus Petri, »att vintern tillstundade
och fetalien blef förtärd, och der foro de svenske
efter, att han (konungen) skulle nödgas draga till
Danmark igen.»

Att svenskarne hyste sådana afsigter, kunde
naturligtvis icke undgå den sluge Christian. Också
sändes ännu medan stilleståndet varade Trotte Carlsson
uppåt Fjerdhundaland och Erik Carlsson uppåt Upsala
och trakterna deromkring, »att de skulle hålla
honom landet tillhanda», och sjelf gick han i land
på Norrmalm och intog på Brunkeberg ett fast läger;
det var den 1 September, således samma dag som mötet
skulle hafva tagit sin början. Genom detta steg
aflägsnade konungen ännu mera utsigterna till fredlig
uppgörelse. De svenske rådsherrarne blefvo derigenom
ingalunda villigare att lyssna till hans löften,
och de styrktes i sin ståndaktighet genom ett bref
från Sten Sture, hvilket kom dem tillhanda ett par
dagar derefter.

En af de första dagarne i September hölls i Vadstena
ett möte, som bevistades af en mängd »herrar och
friborne frälsemän, köpstadsmän, bergsmän och allmoge
af hvar köpstad och härad öfver allt Vestergötland,
Östergötland och Småland». På detta möte framlade
herr Sten, huru den danske konungen gått till väga,
och alla instämde med honom i ovilja mot utländingen
och i fast beslut att modigt stå honom emot. Den 4
September uppsattes här ett bref till de i Stockholm
församlade biskoparne och rådsherrarne. Dess
hufvudsakliga innehåll är följande:


»Eder, herr erkebiskop m. fl., som nu äre församlade
i Stockholm, helse vi .... som här nu när vår
höfvidsman herr Sten Sture sammankomne äro, kärligen
med Gud. Käraste herrar, gode män och vänner, vi
hafva förstått edert bref, oss tillskrifvet, att
vi, ridderskapet, och någre af oss, köpstadsmän och
allmoge, skulle hafva varit när eder i Stockholm på
S:t Egidii dag (den 1 September) näst föregången
för den dagtingan skull, som I gjort hafven med
konung Christian. Då fingo vi ej det samma brefvet så
tidigt, att vi kunde hafva redt oss och kommit till
det mötet. Vi hafva nu här ytterligare betraktat vårt
bästa och funnit, att konung Christians styrelse och
regemente hafver varit Sveriges rike och innebyggare
till stor olag, tunga och förderflig skada. Och efter
thy som förlupet är mellan honom och oss och han
sig bevist hafver emot oss och kronan, synnerligen
att han insändt hafver i Fjerdhundaland herr Ivar
Gren och herr Trotte Carlsson med en hop drabanter
och andra utländingar att gästa, betunga och oreda
göra i landet mot den värdiga dagtingan och frid,
som han eder förbrefvat och beseglat hafver, då
är missligt att förlåta sig på hans löften eller
bref. Och är storligen att frukta, det riksens och
allas vårt förderf skulle ökas, om han inanammades
till Sverige igen. Ty äro vi nu allvarligen med en
fullkomlig samdrägt så ens vordne, att vi ingalunda
samtycka eller hafva vela konung Christian till vår
konung, och förvetom oss fulleligen med de gode män
och allmogen i Dala, Nerike, Södermanland, Roden<footnote>
Roslagen.</footnote>
och mesta delen öfver allt riket, så att de alla äro i
så måtto af lika tanke med oss, och deruppå vilja vi
nu strax göra oss redo och följa vår höfvidsman Sten
Sture upp till Stockholm att afvärja vårt och rikets
förderf det starkaste och färdigaste vi kunna. Ty
bedja vi eder kärligen och förmane, det I vele rätta
eder härefter och förstöta den dagtingan med konung
Christian, till dess vi till eder kunna komma,
så framt ej yttermera någon förderflig tvedrägt
inrikes skall förmodas. Gud må foga raskare och
mera beständig fred på annat sätt än med konung
Christian! Gud allsmäktig och allt himmelrikes
herrskap eder befallandes, skrifvet Vadstena etc.»

Sådana underrättelser söderifrån voro egnade att lifva
modet och stålsätta sinnena i hufvudstaden. Det synes
som om konungen ännu skulle hafva trott på möjligheten
af en fredlig uppgörelse. Han utfärdade nemligen
söndagen den 8 September ett nytt bref, enligt hvilket
stilleståndet förlängdes till onsdagen den 11 och
den dagen ut. Men derefter började fiendtligheterna
på fullt allvar.

Konungen befästade sig allt mera på Brunkeberg. Den
ena sträckan efter den andra af vallar och skärmar
reste sig omkring lägret. Skansarnes byggnadssätt
omtalas såsom något nytt och ovanligt. De utgjordes
nemligen af stora, med sand och sten fylda korgar,
som

kallades <i>rysskorgar</i><footnote>
Anledningen till namnet rysskorgar är svår att
utleta. Man vore färdig att taga det helt enkelt
för <i>riskorgar</i> och att ryss uppkommit genom någon
förvexling af bokstäfverna i <i>rijs.</i></footnote>.
Och vallarna voro späckade
med många stora kanoner. Den största kanonen
kallade de »<i>Moyssan</i>»<footnote>Moses.</footnote>.
Flottan synes hafva
lemnat Djurgårdslandet och lagts närmare upp under
staden utefter östra sidan af Blasieholmen i den
nuvarande Nybroviken. Öfver Neckström, som då skilde
Blasieholmen från Norrmalm, lät konungen slå en
»kafle-bro», på det att de skilda afdelningarna
af hans här skulle hafva en oafbruten och lätt
förbindelse med hvarandra. Utom på flottan och
Brunkeberg uppstäldes en tredje afdelning af hären
vid Clara kloster.

Konungen hade fört med sig på flottan en mängd
fetalier, förnämligast salt, och som brist var
på sådana varor, och konungen sålde dem till låga
pris, började snart mycket allmoge infinna sig i det
kungliga lägret. Med dessa talade konungen vänligt
och vann icke få på sin sida, och de, som visade sig
icke kunna på sådant sätt vinnas, blefvo af konungen
qvarhållna.

Det dröjde icke länge, förr än kanonerna började
dundra från Brunkeberg mot staden, och Moses sköt
skott på skott öfver murarna. Det fans ingen i danska
hären, från konungen och riddarne ända ned till den
lägsta krigare, som icke betraktade segern som en
afgjord sak. Hvad förmådde väl borgarena der inom
stadsmuren mot dessa kulor? Och kunde ej undsättning
komma, något som man väl visste förhindra, så måste
staden gifva sig. Och undsättningen! -- Om dessa
bönder än kommo, hvad förmådde de väl mot alla
dessa harneskkladda riddare, mot dessa tusenden
af öfvade krigare till häst och fot? Det var i
skogarnes gömslen, i bergsklyftor, bakom träd och
stenar som de svenske bönderne hittills visat sig
farliga för danskarna. Men här var rundt omkring öppna
fältet. Här skulle man visa, huru en riddarehär kunde
strida. Måtte de bara komma, dessa Sturar och deras
bönder, måtte de bara komma!

Men de kommo icke. Dag gick efter dag och vecka efter
vecka, men ingen fiende syntes till. Endast rykten
gingo och kommo genom bönderna, som tid efter annan
besökte lägret, att Sturarne samlade folk i de inre
delarna af landet. Detta ökade modet hos danskarne,
och i lägren hördes det mest öfvermodiga tal och
skymford och tillmälen af den gröfsta art mot
svenskarne. Sådant var dock vanligt på denna tid,
och är ingalunda något utmärkande för danskarne,
ehuru, genom hvad som sedermera tilldrog sig, det
hånfulla och öfvermodiga i detta lägerlif framstår
i en bjertare färg. Såsom naturligt var, fick det
trotsiga skämtet förnyad fart hvar gång som något nytt
berättades om den svenske riksföreståndaren eller hans
män. Så berättades det en dag, att en af Sten Stures
män tagit Elfsborg. Man trodde det icke, man ville
icke ens höra talas derom, men förargelsen gaf sig

luft i högljudt hån. Konungen sjelf skämtade icke
utan bitterhet deröfver. »Herr Sten i all ära» --
skall han hafva sagt -- »handlar fåviskt. Han synes
oss fara fram som ett barn, så vi få väl med riset
lära honom att vara stilla. Han slinker mellan skog
och dike och har ej funnit sin like i den konsten. Han
lärer väl springa mindre, när han en gång törs fram,
och vi fått låta honom smaka riset. Han må ej glömma,
att han varit min dräng!» -- Sten Sture hade som
gosse varit konungens hirdsven eller, som det med
ett främmande ord heter, page.

»Vänta, vänta, konung Christian!» -- utropar vid
anförandet af detta tal rimkrönikans författare,
hvilken haft tillfälle att personligen infinna sig i
danska lägret och der höra de öfvermodiga ord som
föllo -- »vänta, herr Sten låter sig nog närmare
lida!»

Ännu mer oåterhållsamt, ännu gröfre var talet hos de
lägre stående krigarne.

»De ville slita hjertat ur borgarenas bröst och
dermed slå dem ögonen ut och i allas åsyn skända
deras hustrur och döttrar.» Det var ett vildt och
rått lägerlif, sådant det visar sig öfverallt, der
krigare till yrket utgöra hären. Största delen af
konungens här bestod af värfvadt folk, som utbildat
sig under ständiga strider än under den, än under
en annan löngifvare, och derunder hade hvarje tanke
på ett högre och ädlare lif slocknat. De kunde
tappert strida, ty det hörde till yrket; men för
hvad de stridde, det var dem alldeles likgiltigt. Den
sinliga njutningen var deras högsta mål, och medlet
var krigstjenst mot god betalning. Det var begynnelsen
till de stående härar, som i våra dagar utarma Europas
länder och folk.

Den dagen skulle dock komma, då löjet förbyttes till
tårar.

De underrättelser, vi hafva från denna i vår historia
så vigtiga tid, låta oss icke följa riksföreståndaren
i hans görande och låtande så noga, som man skulle
önska. Man vet, att han vid vinterns slut var
nere i Kalmartrakten. Man har äfven i behåll gamla
afskrifter af bref, som visa att han i begynnelsen
af April befann sig i Vestergötland. Den 8 April
voro han och Nils Sture i Kungssäters prestgård i
sydvestra Vestergötland nära Hallandsgränsen och
afslöto der med Clas Rönnow, Staffan Bengtsson och
flera ett stillestånd. Derefter finna vi honom i
Arboga, der han väljes till riksföreståndare. Sedan
konung Christian kommit till Stockholm, tager han
uppmärksamheten mera i anspråk, och de få samtidiga
underrättelser, vi hafva, röra honom och de pågående
underhandlingarna i Stockholm. Ett sådant bref visar,
att herr Sten derunder en gång var närvarande i
Stockholm. Hans närvaro der må hafva inträffat mera
än denna enda gång, ehuru han väl mest uppehöll sig
i landsorterna. I Östergötland var han, som vi veta,
den 4 September, då mötet hölls i Vadstena.

Som konungen vid den tiden började tröttna vid de
långsamma och till intet ledande underhandlingarna
samt skrida till fiendtligheter,

var det nödvändigt att äfven riksföreståndaren
rättade sina mått och steg derefter. Brefvet från
Vadstenamötet till rådsherrarne i Stockholm visar,
att riksföreståndaren uttalade sin mening, sitt hopp
och sin förtröstan om rikets försvar ganska bestämdt,
och att han äfven förstod att lifva sin omgifning i
samma anda. Enligt rimkrönikan synes riksföreståndaren
omedelbart derefter hafva sammandragit folk att tåga
upp mot fienden. När han red upp ur Östergötland,
mötte han sin gamle vän och vapenbroder Nils
Sture. Deras samtal gälde den förestående striden,
som nu ej kunde undvikas, då konungen sjelf enligt
de tid efter annan inlöpande underrättelserna började
gå anfallsvis till väga.

Orsaken, hvarför man hittills gått så varsamt till
väga, får dels sökas deruti, att konungen sjelf visade
sig böjd att i det längsta undvika ett vapenskifte,
dels uti den hos mången svensk man rådande åsigten,
att freden var det önskligaste och att man borde
undvika allt, som på minsta sätt kunde frammana
eller påskynda krigets utbrott. Biskoparne voro de,
som företrädesvis hyste sådana åsigter, och framför
alla erkebiskopen Jacob Ulfsson. De voro derför icke
danskvänner. Sten Sture å sin sida insåg väl redan
från konungens ankomst till Sverige omöjligheten
att genom underhandlingar vinna något, men han var
för klok att onödigtvis draga öfver sig oviljan och
missnöjet öfver en möjligen olycklig utgång af en i
förtid öppnad fejd. Nu mera, när konungen sjelf tagit
första steget i denna riktning, ålåg det honom som
en pligt att möta honom med svärd i hand.

Om hvad som i detta afseende borde göras rådgjorde
nu de båda Sturarne. De voro vapengode män båda två,
bepröfvade i en rad af strider, och kände i botten
det folk, som de egde att använda mot konungens
riddarehär. Det rådde under samtalet en allvarsam
sinnesstämning hos båda. De hyste väl godt hopp, men
de kände äfven af erfarenhet de svårigheter och faror,
som de gingo till mötes, och faran för Sveriges land,
om vapenlyckan ej var dem blid nu, då konungen kommit
med en större här än någonsin förr, stod för ingen så
klar som för dem. Deraf kom det djupa och högtidliga
allvar, som stod att läsa i deras anleten, när de
efter öfverläggningens slut räckte hvarandra handen
till en besegling att våga allt för fosterjordens
försvar. De svuro att hafva hvarandra i broders ställe
och att hafva lif och blod osparda för hvarandra.

Herr Nils begaf sig till Dalarne att sammandraga
folket derifrån. Herr Sten tågade fortfarande norrut
och nalkades så småningom Upland, der han visste att
konungen sökte förskaffa sig fotfäste.

Sedan konungen fått sina förskansningar färdiga på
Brunkeberg, gick han med en betydlig afdelning af
hären inåt Upland. Lördagen den 14 September hade han
der ett stort möte med allmogen i Upsala. Erkebiskopen
befann sig på Stäket och så fort han fick
underrättelse om konungens förehafvande, skref han
derom till riksens råd i Stockholm. Om konungens
dagtingan med bönderna i Upsala skrifver han,

att allmogen var der församlad från 18 till 20 härad,
såsom ryktet var, till ett antal af 4, 7, 8 eller
12 från hvart härad. »De gingo honom (konungen)
alla till handa», skrifver han, »och svuro honom
huldskap och manskap och ville göra honom skatten.»
Konungen skall högeligen hafva beklagat sig inför
bönderna öfver riksens råd och låtit uppläsa några
bref som rådet skref till honom på den tiden, då han
lät fängsla erkebiskop Jöns Bengtsson och föra honom
till Danmark. Hans afsigt var att derigenom väcka
böndernes ovilja mot rådet och vinna dem för sig,
hvaruti han äfven i viss mån lyckades.

Från Upsala begaf sig konungen sjöledes söder ut utför
Ekoln och Skofjärden. Måndagsqvällen steg han i land
vid Skokloster och vistades der öfver natten mellan
måndagen och tisdagen. Från Skokloster sände han bud
till erkebiskopen på Stäket med begäran, »att han
måtte få draga fram der». Budet återkom med det svar
från erkebiskopen, »att konungen skulle sig deruppå
icke förlita; det stod erkebiskopen ingalunda till
görande att låta honom få fritt draga förbi Stäkets
slott». Som det dock var af vigt för konungen att
komma sjöledes fram, nöjde han sig icke med detta
svar, utan skickade ett nytt bud till erkebiskopen med
begäran, »att blotta skeppen måtte få passera slottet;
han ville sjelf gå i land vid färjestaden och sedan
stiga ombord nedanför slottet; der önskade han tillika
att få ett samtal med erkebiskopen». Dennes svar blef
detsamma som förut: »han kunde icke härutinnan göra
konungen till viljes». Dermed gick tisdagen till
ända. Konungen hade stigit ombord och låg natten
till onsdagen norr om Tärnösund eller det smala sund,
som sammanbinder Sko- och Sigtunafjärdarna.

Fram på onsdagsmorgonen just som erkebiskopen satt
vid sitt arbetsbord och hade slutat den skrifvelse
till rådet, hvarom vi här ofvan talat och hvarur
vi hemtat ofvanstående, anmäldes åter ett bud från
konungen. Det var herr Erik Ottesson och konungens
kansler. De fingo företräde och framstälde en ny
begäran af konungen, »att han måtte få låta skeppen gå
tillbaka och sjelf med följe stiga i land här och tåga
vidare». Erkebiskopen syntes blifva förvånad öfver
denna begäran, enär konungen väl visste, att han
(erkebiskopen) icke kunde hindra honom från något
sådant. Han gaf dock sin tillåtelse. »Det stod oss
ej att förmena» -- skref han i ett tillägg till det
färdigskrifna brefvet -- »efter sådan makt och folk
som han hade.»

Konungen drog emellertid landvägen till Stockholm
igen, qvarlemnande Ivar Gren och Trotte Carlsson
med 1,000 man att i Fjerdhundaland möta Sten Sture

Återkommen till sitt läger vid Stockholm, skref
konungen upprepade gånger både till de i Stockholm
församlade rådsherrarne och till erkebiskop Jacob och
beklagade sig högeligen, »att han så länge legat och
bjudit sig till ära och rätt», utan att svenskarne
lyssnat dertill. Han hotar i ett bref »att klaga
för Gud och allt det heligt är» och inför den helige
fadern i Rom. Erkebiskopen råder derför herrarne

i Stockholm och beder dem råda Sturarne, att de
fara varliga fram. »Skulle», säger han, »genom
deras försummelse någon blodstörtning vållas,
ville han derifrån vara obekymrad och obesmittad.»
Biskop Henrik i Linköping befann sig hos erkebiskopen
på Almarestäk, när han skref det sista brefvet med
anledning af konungens ofvannämnda hotelser, och har
jemte erkebiskopen undertecknat detsamma. Det var den
26 September. I ett föregående af den 21 samma månad
berättar han för rådsherrarne i Stockholm, att ett
allmänt rykte gick, att herr Sten var dragen till Dala
och att han sedan aktade tåga genom Fjerdhundaland»,
hvarmed erkebiskopen förklarar sig missbelåten.

Vi vända oss nu åter till riksföreståndaren och
folkhären och följa dem.

Vi lemnade Sten Sture stadd på tåg norr ut. Sedan han
kommit in i Vestmanland, synes det som om han dragit
sig öster ut för att utefter Mälaren på den vanliga
vägen öfver Enköping kasta sig emellan konungen och
hans vid Stockholm qvarlemnade folk. Vi veta dagen,
när konungen befann sig i Upsala, och kunna således
bestämma tiden för detta herr Stens tåg till någon af
dagarne mellan den 8 och den 14 September. Konungen
blef underrättad om Sturens framryckande och
sände genast Erik Carlsson, Erik Krummedik, Trotte
Carlsson och Ivar Gren att förhindra utförandet af
denna plan. Herrarne kommo dock för sent för att
möta Sturen vester om Stäket. Han hade före dem
med erkebiskopens hjelp kommit öfver vid Stäket,
och när herrarne kommo dit, vägrade erkebiskopen
dem öfvergång. Sten Sture var sålunda räddad, och
de bönder, som tågat med herrarne, skingrade sig,
hvarpå de med svennerna återvände till konungen.

Stämningen bland allmogen i Upland var dock genom
konungens bearbetning ingalunda sådan som herr Sten
hade önskat och väntat. Ett fortsatt framryckande mot
Stockholm visade sig dels med afseende derpå, dels
med afseende på konungens öfverlägsna stridskrafter,
leda till alldeles motsatsen mot hvad herr Sten
åsyftat. Han kunde i stället för att splittra
konungens här sjelf komma mellan tvänne eldar. Han
beslöt sig derför att draga sig tillbaka och invänta
Nils Sture och Dalkarlarne.

Han gick alltså åter en gång öfver vid Stäket. Och
först derefter var det som konungen kom seglande
på sina skutor från Upsala och begärde att få fri
genomfart vid det erkebiskopliga slottet. Under
tiden gick herr Sten obehindradt inåt Vestmanland
förbi Fjerdhundaland, der han väl kände allmogens
sinnesstämning och dit han äfven kunde vänta att
folk från konungen skulle komma. Men väl inkommen
i Vestmanland finna vi det helt naturligt, såsom
erkebiskopen i sitt bref ryktesvis berättar, att han
dragit sig norr ut mot gränsen af Dalarne, hvarifrån
Nils Sture med Dalbönderna skulle komma.

Sedan de båda Sturarne förenat sig, började åter tåget
söder ut. Sannolikt tågade Sturarne stora landsvägen
fram och kommo så nedåt

Stäket. Här egde ett personligt sammanträffande med
erkebiskopen rum. Det var den 6 Oktober. Erkebiskopen
förnyade sina skriftligen vid alla tillfällen
gjorda förmaningar, att herrarne måtte fara varliga
fram. »Företagen alla ärenden så», sade han, »att om,
det Gud förbjude, någon blodstörtning sker, det icke
må finnas någon brist på eder sida!»

Vi veta icke, hvad Sturarne svarade på den
fredälskande mannens tal, men det visar sig af
hela deras sätt att gå till väga, att de sjelfva
alldeles icke voro böjde för några öfverdådiga
handlingar. Anbefallande dem i Guds och S:t Eriks
beskydd, såg erkebiskopen dem med sin talrika här
lemna Almarestäk, sannolikt samma dag. Erkebiskopen
lika väl som Sturarne och en hvar med hjerta för
fosterlandets väl kände med sig, att ett vigtigt
ögonblick nalkades. Hvarje dag, hvarje stund
kunde medföra något, som för en oöfverskådelig tid
kunde medföra onda dagar för Sverige. Derför gick
erkebiskopen i ständig själsspänning, fruktande och
förmanande. Knappt hade han sett bondehären tåga
öster ut, förr än han slöt sig inne med sina tankar,
anropande Gud om goda råd, om skydd och hjelp för sig,
för riksföreståndaren och för Sveriges män.

Dagen derpå finna vi honom åter sittande vid sitt
skrifbord med pennan i hand. Han vill ännu en gång
förmana sina vänner till försigtighet, han vill
ännu uppbjuda allt för att, innan afgörandets stund
kommit, försöka, om icke att uppgöra saken i godo,
åtminstone skudda ifrån de svenska ända till skuggan
af beskyllning att hafva vållat blodsutgjutelse
eller »blodstörtning», som han uttrycker sig. Brefvet
stälde han ej blott till Sten Sture, riksföreståndaren
och Nils Sture, utan äfven till Johan Christersson,
Gustaf Ulfsson, Lars Haraldsson och Johan Åkesson,
sannolikt de förnämsta höfdingarna för folkhären näst
under Sturarne.

»Käre herrar och besynnerligen gode vänner», skref
han, »som vi eder, herr Sten och herr Nils ofta
tillförene tillskrifvit och nu i går muntligen
tillsade och rådde, så bedja vi eder ännu och
högeligen förmana, det I sänden en af herrarna, en
friboren man och en myndig sven till konung Christians
råd med eder skrifvelse, bjudande eder, Sveriges
rike och de gode män med eder äro till att göra och
taga rätt och minne af konung Christian och hans
undersåtar; att de måga se, det I sådan här upprest
hafven ej till att någon oförrätta utan allena till
att öfvervåld afvärja, på det I icke skulle hetas vara
dess vållande eller viljande att sådan blodstörtning
ske skulle. Käre herrar, betrakta ännu, hvad förderf
uppå färde är, om det kommer till någon blodstörtning;
för ty det är endels Sveriges allmoge och infödde gode
män uppå båda sidor, och när svärdet är draget, då
är segern i himmelrike. Gifver Gud eder någon seger,
så är dermed ej detta bedröfliga örlig stilladt;
och om, det Gud förbjude, eder missginge, då vore
allt Sveriges rike förderfvadt. Derför, käre herrar,
tager allting visliga före. Eder härmed befallande
Gud och S:t Erik.»


Brefvet visar oss en man, som af uppriktigt hjerta
vill sitt fosterlands väl, men om möjligt utan att
draga svärdet ur skidan.

Den välmenande och fromme erkebiskopens önskan gick
dock icke i fullbordan. Sannolikt hade strid redan egt
rum, innan detta bref kom Sturarne tillhanda. De drogo
med hären från Stäket öster ut till Upsalavägen. Här
vid Rotebro vexlades hugg med fienden, och vapenlyckan
var på svenskarnes sida. Sten Sture befann sig nu i
spetsen för 10,000 man. Och här stötte ytterligare
till honom 1,300 ryttare i blanka harnesk. De
kommo från Stockholm och voro utsände af Stockholms
borgare. De hade på omvägar öfver Lidarnön kommit
förbi konungens läger. Herr Sten mottog dem med
glädje och fick af dem höra, huru tillståndet var i
Stockholm och huru glädjen bemäktigat sig borgarena
vid första underrättelsen om att riksföreståndaren
var i antågande. De berättade äfven, huru öfvermodiga
danskarne voro och hvad som talades om både deras
och konungens spefulla skämt.

Sedan herr Sten skickat bud och bref till Roslagen,
att allmogen derifrån skulle draga nedåt Stockholm
och der stöta till honom, bröt han upp med hären och
ryckte närmare fienden. Vid Järfva, en half mil norr
om Stockholm, lägrade han sig.

Äfven här skall strid hafva förefallit.

För att emellertid göra allt hvad på sig ankom att
möjliggöra en fredlig uppgörelse, beslöt herr Sten
att efterkomma erkebiskopens vilja och sända bud och
bref till konung Christian. Konungen skulle inskeppa
sitt folk och lemna sitt läger framför Stockholm;
då ville också han (Sture) hemförlofva sitt folk
och förnya underhandlingarna. Det var att förutse,
att konungen icke skulle ingå på sådana vilkor. Hans
svar lät icke heller vänta på sig. »Han hade icke
i den akt kommit» -- så lydde konungens svar -- »att
han skulle så hastigt dädan fara.» Rimkrönikan anför
konungens svar på plattyska af följande lydelse:

»Jag svär det på de heliga fem (Kristi) sår, jag må
förr komma i stor nöd och förr lida den hårda död,
förr än jag det vill göra och rymma detta rike. Jag
har hört sägas och vill det för herrar och furstar
klaga: trälar vilja herrar fördrifva och sjelfva
herrar blifva. Jag säger nu för sanning, vi vilja
våra händer röra, och riddar Sanct Jörgen skall vårt
banér föra!»

Sålunda var det då kommet derhän, att svärdet
måste afgöra saken. Den dagen var inne, då på
några timmar fosterlandets öde skulle afgöras för
långliga tider. Herr Sten skickade ett ilbud till
Almarestäk till erkebiskopen med underrättelse,
att med morgondagen den länge motsedda, men icke
frammanade stridens dag stundade, och han tillika med
Nils Sture och de öfriga herrarne bad erkebiskopen
der infinna sig. Det var den 9 Oktober.

Det var en stund af gripande vigt, när herrarne om
qvällen den dagen skildes åt. Ingen kunde veta hvad
morgondagen bar i sitt sköte. Men en hvar visste,
att han skulle göra sin pligt och strida som en man
för sin goda sak, fosterjordens frihet. Och derför
lyste allas

ögon af mod och beslutsamhet, derför tryckte
alla så fast den ädle herr Stens uträckta hand.

Snart blef allt tyst i lägret, och natten slöt i
sin famn den svenska hären. Men Guds ögon vakade,
och stjernorna på himmelen de blänkte.

<b>Slaget vid Brunkeberg den 10 Oktober 1471.</b>

Tidigt om morgonen den 10 Oktober stäldes hären
upp. Herr Sten red fram mellan folket, och hvar han
kom, såg han mod och förtröstan stråla ur hvarje
öga. Han stannade midt för hären och gaf sitt hjerta
luft i följande ordalag: »Jag vill ej längre med
konung Christian dagtinga, utan skola vi nu draga
emot honom till strid. Viljen I med frid i Sverige
bo, viljen I med äran lefva, stan då fäste med mig
i dag! Så visst som jag heter Sten, vill jag i dag
våga mitt lif för att afvärja Sveriges skada. Vi
frukta ej och vi skola ej spara hvarken konungen
eller hans danskar och drabanter. Viljen I detta,
så räcken upp edra händer!»

Och det gick en bifallsstorm genom hären och händerna
höjdes mot himlen och som en åska ljöd det från allas
läppar: »Ja, ja, det viljom vi!» Knappast mera kunde
redigt urskiljas; men från de närmast stående hörde
man tydligt ropas: »Vi viljom stå fäste i Guds namn!»
och: »I Guds namn viljom vi draga åstad». -- Alla
hjertan voro öfverfulla af hopp och stridslust, och
omedelbart derpå bröto sig känslorna fram i en sång --
»Sanct Örjans visa» -- som uppstämdes af hela hären.

När så allt var lugnt och stilla igen, kommo prester i
procession med Herrans heliga kors, och den förnämste
bland dem, »den som var i lefverne bäst», höll »messa
och tidegärd». Ett underligt tecken skedde då -- säger
rimkrönikan -- som Gud för alla uppenbarligen tedde,
att af korset nedkom en droppe blod midt i kalken,
der presten stod.

Sedan messan var ändad och Herrans kors åter i
högtidlig procession blifvit bortburet, fick folket
en stunds rast att skaffa sig mat och rusta sig i
ordning. -- Men snart gafs tecken till uppbrott och
hela hären stod åter uppstäld i sina afdelningar och
led. Nu gafs lösen och gick från man till man. Till
fälttecken hade man fäst qvistar eller halm i hjelmar
och hattar. Trumpeterna smattrade, och rytteriet,
»blankt som en is», satte sig i rörelse. Derefter
kom fotfolket, bondehären, sjungande:

<poem>
I Guds namn farom vij,
sine nåder begärom vij;
nu dragom vij till Stockholms by,
Gudh gifve konung Christiern ej ville bortfly!
</poem>

Just som man tågade ut från Järfva, skilde sig en
betydlig afdelning, mest bestående af Dalkarlar, från
den öfriga hären. Nils Sture anförde denna styrka
och tog vägen norr om Brunnsviken för att på

dennas östra strand nalkas Brunkeberg och det danska
lägret. Sten Sture med hufvudhären drog långsamt
framåt utefter stora landsvägen, som går vester om
nämnda vik. Han kom sakteliga dragandes, heter det;
sannolikt för att lemna Nils Sture, hvilken hade
svårare väg att gå, tillfälle att om möjligt hinna
samtidigt fram.

Först fram på förmiddagen, då hufvudstadens klockor
slogo 11, syntes de första leden af den svenska hären
komma framryckande på Norrmalm. Anfallet började
genast. Rytteriet synes hafva stått på ena flygeln
och sannolikt den venstra, emedan den högra flygeln
hade emot sig Clara kloster och den styrka, som der
var inlagd af konungen. Må hända var det rytteriet
som började striden, emedan det väl först kom upp
på höjden. Men allt eftersom fotfolket kunde komma
efter, utbrann striden utefter hela linien. Den danska
hären mottog de framtågande med en salfva från 200
eldvapen.

<poem>
Tu hundrade byssor
lätte konungen lossa --
</poem>
heter det i folkvisan, som diktades och sjöngs om
detta slag. En skur af pilar och hakebösselod<footnote>
Man skiljer mellan <i>kärrebyssor</i> och <i>lodbyssor.</i> De
förra voro större och till dem begagnades vanligen
stenar, så att de också kallas <i>stenbyssor.</i> De senare
voro mindre och till dem begagnades kulor af malm
eller bly. Lodbyssan kallades också <i>hakebyssa</i> eller
blott och bart <i>hake,</i> förmodligen emedan den vid
afskjutandet hvilade på en gaffelstång, hvilken
nedstacks i jorden, vare sig nu att denna kallades
hake eller att bössan fästes vid densamma genom en
hake. Med ordet hake benämnde man ej blott bössan,
utan äfven den, som förde den, kallades så, och ordet
har sedan fått betydelsen af en tapper och modig man
i allmänhet.

I ett inventarium på Tynnelsö af år 1443 talas
om båda slagen af byssor, och det är att märka,
det »blyloden», 30 till antalet, förvarades »i enom
laedhirsaek», medan »1500 byssesten» upptagas helt
enkelt som endast på stället befintliga.</footnote>
-- ty sådana eldgevär funnos i båda härarna -- besvarade
de danskes helsning. Och så började det häftigaste
handgemäng.

Alla fördelar voro här på danskarnes sida. De innehade
en öfverlägsen ställning och kunde öfverse alla
svenskarnes rörelser. Deras här utgjordes dessutom
af stridsvandt, nyvärfvadt folk, som föga kände till,
hvad den svenska bonden förmådde i en strid man emot
man. Vi kunna derför väl föreställa oss, huru den
reslige danske kungen och hans ståtliga riddare,
der de höllo till häst omkring dannebrogen, skulle
le i sitt skägg åt detta anlopp af bondehären. Och
när de jemför de sig och sitt öfverlägsna antal mot
de få riddare, hvilka syntes rida under det svenska
hufvudbanéret, höjdes deras bröst af en stolt
förkänsla af seger. Ensamt detta var egnadt att
ingifva ett visst lugn och en öfverlägsen hållning
åt alla danskarnes rörelser.

Men det gifves ett lugn och en trygghet i faran, som
öfvergår allt -- det nemligen som skänkes af ett godt
medvetande. Dessa svenska riddersmän och dessa bönder,
de drogo till strids för allt, som är en menniska
högt och heligt på jorden. Att i fred få bygga och bo
i sina fäders land, att få lefva i skydd af lagen,
den lag, som de

ärft från fäderna -- det var ett mål, hvaröfver de
visste med sig att Guds öga kunde blicka i kärlek
och välsignelse. Oförfäradt, oemotståndligt trängde
sig denna bondehär upp på bergets topp, och striden
blef hård, hårdare än mången af dessa danske riddare
kunnat tro.

Det svenska hufvudbanéret fördes enligt folkvisan
af en riddar <i>Gustaf,</i> må hända den Gustaf Ulfsson,
som vi af erkebiskopens bref veta bfann sig i den
svenska hären.

<poem>
Den ädle herr Gustaf,
en riddersman,
en man så tröst,
han svärdet rörer,
han banéret förer,
han ropar så högt:
»I svenske hofmän,
I varen alle än
i hugen så tröst!»
</poem>

Ifrån slottstornet i Stockholm, der Sturens unga
maka, den sköna och ädla fru Ingeborg Åkesdotter
jemte många andra fruar och jungfrur, som då voro i
Stockholm, befunno sig, kunde man se ut öfver bergåsen
och delvis följa de stridandes rörelser. Det var det
svenska hufvudbanéret som sände sin tysta helsning
öfver strömmen och murarna och antydde stridens gång
och Sveriges öde för alla dessa hjertan, hvilka den
dagen klappade af oro på Stockholms slott. Så länge
baneret syntes skrida framåt och uppåt, rådde idel
hopp och förtröstan inom det höga slottstornet. Och de
varmaste böner uppsändes till Gud och S:t Erik för
de svenska vapnens välgång. Den fromma fru Ingeborg
hade tillika församlat allt fattigt folk i Stockholm
på slottet och utdelade der rikligt allmosor, att man
skulle bedja för hennes man, herr Sten, och alla dessa
tappra män, som nu med honom vågade lif och blod för
Sverige.

Men derute brann striden het. Månget svärd brast
och mången sköld klöfs midt i tu, och blodet flöt
i strömmar. Herr Sten och bönderne veko icke, de
gingo manligen fram, och desto mer förbittrad blef
striden. Då upphöjdes ett härskri från sluttningen
af berget åt staden till och kort derefter fick man
se en af skansarna stå i ljusan låga.

Stockholms borgare hade gjort ett utfall från
staden dels på båtar öfver strömmen, dels öfver
Helgeandsholmen. De anfördes af en tapper riddare, som
hette Knut Posse. Han hade haft några pålitliga män,
som hållit utkik på den antågande riksföreståndaren,
och så fort desse fingo se harnesken och spjuten
framskymta, skyndade de öfver åt staden och
underrättade derom. Och från staden foro ut på skutor
och båtar något öfver 2,000 män. I första anfallet
togo de »den stora skärmen» och antände den, så att
röken från lågorna och det upptrampade dammet inhöljde
allt i moln. Men derunder fortgick striden utan
afbrott på andra sidan, och medan stridsropen stego
med lågorna mot skyn, möttes de båda hufvudbanéren.

Då såg man en af båtarna, som fört öfver borgarena,
lemna de öfriga och oförmärkt under det allmänna
stridsbullret glida utefter norra stranden nedåt
kafvelbron, som konungen låtit lägga öfver Neckström.

Endast några få män sutto i båten, och när de
framkommit till ort och ställe, söndersågade och
sönderhöggo de de stockar, hvilka sammanhöllo bron,
så att denna blef i det närmaste obegagnelig och för
en större tyngd ofelbart skulle brista. Sedan detta
var verkstäldt, roddes båten försigtigt tillbaka
igen och lade sig lika oförmärkt intill de andra vid
stranden.

Emellertid hade danska hären måst dela sig för att
möta anfallet från stadssidan. Konungen sjelf vände
sig åt detta håll för att här leda striden. Och konung
Christian var en tapper man, som visste att föra
svärdet. Det dröjde icke länge, förr än han mötte
Knut Posse sjelf, och det uppstod ett envig mellan
dessa båda. Der föllo hugg å båda sidor så kraftiga,
att det var en lust för tappra män att se derpå. Men
lyckan var på konungens sida. Herr Knut blef illa
sårad. Han och hans folk värjde sig dock så manligen,
att danskarne hvarken kunde taga den sårade riddaren
till fånga eller förhindra hans återtåg.

Samma lycka, som konungen här haft, tycktes nu
vilja följa de danska vapnen. Äfven på andra sidan
måste de svenska skarorna draga sig tillbaka.

Fördelarna voro för öfvervägande på fiendens
sida. Huru tappert än svenskarne trängt framåt, huru
dödsföraktande de än svängt sina svärd, så måste de
dock vika, och man såg från slottet huru det
svenska hufvudbanéret så småningom sjönk utför berget
nedåt Clara kloster till. Knappt hade dock herr Sten
här åter samlat sina hopar, förr än tecken för andra
gången gafs till anfall, och med samma mod och samma
kraft gick det åter framåt och uppför höjden, och det
svenska banéret fladdrade ännu en gång på krönet af
Brunkeberg.

Striden uppflammade åter, sköldar klöfvos och hjelmar
brusto, och mången tapper krigare segnade liflös
till marken för ett hugg af den svenska bondens
pålyxa. Och trumpeterna smattrade och trummorna rördes
och stridsropen fylde åter luften. Konung Christian
satt segerglad midt ibland sina riddare, som om den
värsta faran redan varit öfverstånden. Framgången i
den första striden tycktes bekräfta den tanke, som
inom danska hären rådde om herr Sten och hans bönder.

Ingenting är dock så obeständigt som lyckan under
en brinnande strid. I samma ögonblick kom ett
hakebösselod från svenska sidan och träffade konungen
i munnen samt slet bort fyra tänder. Han måste föras
bort ur striden.

Men den danska hären vek dock icke tillbaka. Den
stridde med mycket mannamod denna dag. Begäret
att hämnas den olycka, som drabbat konungen, syntes
till och med ingifva de danska krigarne fördubblad
kraft. Herr Sten och bondehären måste vika för andra
gången. Och för andra gången sågo de svenska fruarna
på Stockholmns slott det svenska banéret sjunka
utför höjden.

Bland dem, som företrädesvis utmärkte
sig å danska sidan, var en svensk riddare,
hvilken bar en helt försilfrad och med många

blommor sirad sköld, vid hvars öfre rand sköldemärket
var afbildadt -- en hvit bjelke eller riddargördel i
blått fält. Det var Eka-slägtens sköldemärke, och den
riddaren, som under dessa heta timmar bar skölden,
var herr Trotte Carlsson. Öfverhöljd af blod och dam,
återvände han från den nyss med svenskarnes återtåg
slutade striden. Det blef ett ögonblicks uppehåll,
och riddaren steg af hästen, räckte skölden åt en
af sina svenner och satte sig på marken samt löste
af sig hjelmen. Svetten flöt i strömmar från pannan
och tinningarna. Ett ögonblicks andhemtning vår i
hög grad behöflig för den trötte riddaren. Då kom ett
hakebösselod från svenska hären och träffade riddaren
midt emellan ögonen, så att han föll död ned. Han
fick hvila ut för alltid från alla de strider, hvilka
han dragit öfver sitt fädernesland. För sanning må
man säga det, att den döde mannen var en tapper och
oförskräckt riddare och hade varit värd något bättre
än att dö en förrädares död.

När nu svenskarne för andra gången måst uppgifva
försöket att öfvervinna danskarne uppe i deras
förskansningar på berget, tyckte de danske riddarne
sig vara vissa om segern. Det återstod nu, menade
de, endast att följa de återtågande bönderna ned på
slätten vid klostret och drifva dem bort. Och så
satte sig största delen af hären i rörelse utför
berget. De voro dock så försigtiga att de lemnade
en tillräcklig styrka qvar uppe på höjden omkring
hufvudbanéret. Men det andra banéret svajade med sitt
hvita kors framför de anryckande, af sina framgångar
öfvermodiga danskarne.

Allt detta kunde man se från slottstornet. Och sorg
fattade fru Ingeborg och hennes fruar och tärnor. Nu
syntes det, som om Gud öfvergifvit Sveriges folk. Och
de förnyade sina böner till Sanct Erik och alla
helgon. På knä och med mot höjden sträckta händer
anropade de Gud om nåd och förbarmande för Sveriges
män. Och se -- hvad var det som strålade der på
himlen just öfver platsen der den svenska hären
befann sig! Var det en synvilla eller var det ett
tecken att Gud i sin nåd ville höra deras böner? Ett
flammande svärd syntes af en osynlig hand hållas
öfver de svenskes hufvuden och ännu varmare brunno
bönerna på allas läppar och deras sorgsna sinnen
fyldes åter af hopp. Gud hade hört dem, Sanct Erik
stridde sjelf för sitt svenska folk.

Var det en följd af bönerna, eller sågo äfven de
svenske stridsmännen det flammande svärdet på
himlen -- men ingen fans i svenska hären, som bäfväde
tillbaka för de nedstormande danskarna. Det gick tvärt
om ett fröjderop genom hela hären. »Nu äro Däner af
Danmark», ropade de, »komna till oss på slätan mark,
nu vilja vi friliga svänga svärden!»

Det är möjligt att detta anfall af den danska
hufvudstyrkan framkallats af Sten Sture, som af de
båda stormningarna mot höjden funnit, att fienden
der uppe var omöjlig att öfvervinna. Genom att nu
vända sig mot Clara kloster och allvarsamt anfalla
dervarande

afdelning af den fiendtliga hären kunde han göra det ill
en nödvändighet för danska hufvudstyrkan att draga
ned till undsättning. Underrättelserna om slagets
gång äro högst orediga och lemna tillfälle till
mycket olika tolkningar. Må emellertid orsaken till
danskarnes nedryckande från sin fördelaktiga ställning
på höjden hafva varit denna, eller må det hafva varit
en naturlig följd af deras stolta förhoppning att nu
hafva tillräckligt uttömt den svenska härens kraft
för att genom ett häftigt anfall kunna fullkomligt
bryta den och göra segern till sin vissa egendom --
nog af, de kommo nedstörtande.

En svensk riddare förde det banér, som nu
gick i spetsen för danskarne. Det var Staffan
Bengtsson. Som man kan förstå, blef har den häftigaste
striden. Danskarnes anfall var ursinnigt, och de
stridde, såsom de strida, hvilka redan anse sig hafva
vunnit sin sak och förbittras att finna ett starkare
motstånd än de väntat. »Slaa doot!» -- slå död! -- var
deras stridsrop. De ville icke i sin vilda täpperhet
göra några fångar, utan alla måste dö, som vågade
möta dem med vapen i hand.

Men oförliknelig var den hållning, hvarmed den svenska
hären mottog detta danskarnes angrepp. Här visade den
svenske bonden, hvilken kraft han besitter, hvilken
oböjlig härdighet han kan utveckla i farans stund, när
han ledes af män, till hvilka han förtroendefullt kan
sluta sig. Uttröttade af en strid, som redan varat
i tvänne timmar, modfälde af den ringa framgång, som
de under dessa timmar rönt, behöfdes det blott, att
stridens lotter skiftades lika, att de fingo möta
sin fiende på jemn mark, för att all trötthet skulle
vika och mod och förtröstan tändas å nyo. Och ligger
det någon sanning i sägnen om Sanct Eriks flammande
svärd, som i detta ögonblick visade sig på himmelen,
så är det den, att det svenska sinnet i nödens stund,
i farans svåraste ögonblick, långt ifrån att böjas
och duka under, tvärtom reser sig och känner aldrig
så lefvande som då sin inneboende kraft vara en gåfva
af Gud, som sjelf omedelbarligen räcker sin hand till
bistånd. Det himmelska järtecknet, som de tyckte sig
se, eger ingen annan betydelse.

Som en lefvande mur mottog den svenska bondehären
danskarne, och verkan af deras anfall förslöades,
liksom pilens udd när han träffar den hårda
stenen. Anfallet måste snart öfvergå till försvar,
och striden blef sålunda för danskarne densamma som
förut, blott med den skilnad, att de numera saknade
de fördelar, som deras ställning förut erbjudit
dem. Nu visade det sig snart, att svenskarne voro
öfverlägsna. Det svenska hufvudbanéret ryckte allt
längre fram, och det danska måste vika tillbaka. Herr
Sten sjelf befann sig i den häftigaste striden.

I hans närhet hade hela tiden, så snart striden man
mot man börjat, hållit sig en högväxt, skulderbred
bonde med ett bredt slagsvärd, som han förde med
båda händer. Äfven nu gick denne bonde framför herr
Stens häst och högg med sitt breda slagsvärd och röjde

rum för den älskade herren, som kom bakefter.
Bonden skall hafva hetat <i>Björn Starke.</i>

Och herr Sten och Björn bondes föredöme följdes
af alla i den svenska hären. Man täflade om att våga
lifvet i denna strid. För sådan tapperhet finnes intet
motstånd. Synnerligast var striden hård omkring de
bålda baneren. De möttes två gånger, och de möttes
den tredje; men då föll det danska banéret till
marken. Herr Staffan Bengtsson fick sitt banesår,
och dannebrogen slets ur hans domnande hand. Omkring
honom föllo hopar af fiender; deras antal uppskattades
till femhundra. De, som kunde undkomma, flydde uppåt
berget till den afdelningen, som der stod omkring
det danska hufvudbanéret.

Med ett dånande segerrop följde dem den svenska
hären, ryckande nu för tredje gången uppför berget.

Detta jubelrop från de upptågande svenskarne
besvarades af vapenbrak och stridsrop från andra
sidan berget. Och ännu ifrigare gick det nu uppför
att hinna krönet. Här stod det danska hufvudbanéret
och återstoden af den danska hären färdig att med
uthvilade krafter rycka ned de sina till undsättning,
då med ens ur skogen från nordost frambröt en ny
oväntad fiende. Det var Nils Sture med Dalkarlarne,
som nu ändtligen hunnit fram till stridsplatsen. Han
hade blifvit uppehållen af den skogvuxna och kärrfylda
samt nu på hösten ännu mer oländiga trakten. Så fort
han och hans folk nu fingo fienden i sigte, anföllo
de, och hade må hända på egen hand kunnat afgöra
saken med denna återstod af den tappra hären. Men
i samma ögonblick kommo de flyende danskarne från
Claratrakten och tätt efter dem herr Sten med den
segrande svenska hufvudhären.

Att under sådana förhållanden vilja förnya striden,
var en otänkbarhet. Men icke ens ett ordnadt återtåg
blef möjligt. De förut så stolte och segerdruckne
krigarhe sågo blott död och undergång för sig.

Allt upplöste sig i en vild flykt ned åt stranden
och kafvelbron. Här blef trängseln stor, och bron
öfverfyldes af folk. Dä brusto med ens de långa
bindestockarna, och hästar och ryttare och fotknektar
om hvarandra störtade i vattnet. Borgarenas tysta
arbete, när de under stridens hetta läto söndersåga
bron, kröntes med en förfärlig framgång. Ända till
8 eller 900 man skola här hafva omkommit.

Ett lika stort antal togs till fånga, och deribland
de utmärktaste män i danska hären: den sluge
underhandlaren, danske riksmarsken Clas Rönnow,
den stolte »bondeslagtaren» Thure Thuresson, Nils
Christersson m. fl.

Striden hade varat i fyra timmar, men för Sverige
var den härligaste seger vunnen.

Åter kom qvällen med sin skymning. Med en varm bön
tackade herr Sten och hans män Gud för den vunna
segern. Och så drog han in i Stockholms stad och upp
på slottet, och öfverallt rådde glädje och jubel. Och
det var icke en ögonblickets hänförelse, det var icke
en tillkonstlad sinnesyra, som går lika lätt som den
kommer, utan hvarje

man och hvarje qvinna kände i sitt hjertas djup hvad
de hade vunnit genom denna seger på Brunkeberg. Deruti
låg varaktighetens vilkor för minnet af den 10
Oktober 1471. Och ju mera den första hänryckningen
hann sjunka tillbaka och de verkliga fördelarne kunde
träda fram i förgrunden, desto innerligare blef
tacksamheten mot Gud, desto varmare kärleken till
den man, som denna dag varit Sveriges sakförare.

Ännu bättre än samtiden kan efterverlden bedöma
frukten af denna dags arbete. Knappast hafva vi
svenskar vunnit en seger mera rent svensk än denna. Vi
hafva vunnit många segrar, som varit mycket mera
lysande än denna, segrar der fältherresnillet och
tapperheten haft tillfälle att visa sig i långt
större glans, men alla dessa segrar ligga helt
och hållet eller till en stor del inom ett fält,
som icke kan kallas fullt svenskt. Man nödgas der
se på förhållanden, som äro för Sverige väsentligen
främmande, en makt och ett inflytande, som vunnits
genom svensk tapperhet och krigslycka, men som
drager vår verksamhet och våra bästa krafter liksom
utom området för Sveriges eget verkliga väl. Det är
icke fallet med segern på Brunkeberg. Den är till
sitt upphof liksom till sina följder uteslutande
svensk. Sveriges frihet och sjelfbestånd var dess
enda både orsak och mål. Faran för Sverige att dela
Norges öde och blifva en dansk provins var stor och
hade otvifvelaktigt blifvit följden, om den danske
konungen segrat här; men desto större är äran för dem,
som genom sin tapperhet afvärjde denna fara. Evig
ära derför åt Sten Sture och hans män, riddare som
bonde!

Der lågo de kringströdda på slagfältet, alla
dessa tappre, hvilka denna dag gåfvo sitt varma
blod för Sveriges land. Tyste och namnlöse sofva
de sin segersömn. Men minnet vakar och beder,
och minnesvården är Sverige sjelft. Det kraftiga,
sekelgamla trädet, hvars rötter fuktats af Sveriges
ädlaste blod, det står ännu upprätt och talar om,
att kraft och mod och förmåga af sjelfuppoffring
funnits hos Sveriges män.

För oss, som se tilldragelsen öfver ett mellanrum
af fyrahundra år -- för oss visar sig Brunkebergs
slag som en lycklig och välsignelserik fortsättning
af det arbete, hvilket begyntes af Engelbrekt. Han
och Sten Sture ställa sig för våra blickar vid
sidan af hvarandra, som den svenska frihetens och
sjelfständighetens yppersta kämpar.

Men natten sänkte sig allt djupare öfver Brunkeberget
och Sveriges hufvudstad. Och på Stockholms slott
kredensade fru Ingeborg och hennes fruar och tärnor
bägarne för den ädle herr Sten och Sveriges herrar
och män.

Under de följande dagarna uppsamlades och begrofvos
liken af dem som fallit i striden. De döda kropparne
lades på bårar och fördes i högtidlig procession till
den för dem utsedda kyrkogården, der de begrofvos
»som kristna män». Det öfriga folket jordades på
valplatsen, »att de ej skulle ligga för rampn<footnote>Korpar.</footnote>
och hunde».


Härunder mottog riksföreståndaren otaliga
bevis på det glädjedruckna folkets kärlek och
hängifvenhet, och de band knötos dem emellan, som
sedan aldrig brusto. Äfven från erkebiskopen på
Stäket mottogo han och de öfrige rådsherrarne ett
slags lyckönskningsbref. Det var skrifvet på fredagen
den 11 Oktober eller dagen efter slaget.

»Värduge fäder och besynnerlige gode vänner och
käre herrar» -- skref erkebiskopen -- »efter eder
herr Stens och flera de andre gode herrars begäring
kommo vi i går för malmen<footnote>
Norrmalm, der striden pågick.</footnote>,
som eder herr Sten och
herr Nils väl förtänker, i den akt, som Gud känner,
att förstöta den blodsutgjutelse, hvilken tyvärr för
mycken der skedde på båda sidor, hvilket Gud skall
känna oss alltid emot var som ock nu är; och som vi
sågo och förnummo att våra vänner med Guds och Sanct
Eriks besynnerliga gunst och nåd behöllo öfverhanden,
så drogo vi tillbaka hit till Stäket och äro redo
att komma, hvar I oss uppå riksens ärenden begära,
till hvilket I skolen alltid finna oss redebogen
och välviljog, när vi eder vilja derom förstå.»

Erkebiskopen hade således oförtöfvadt efter
mottagandet af det bud, som herr Sten afsände från
Järfva med underrättelse om den förestående striden,
begifvit sig från Stäket för att personligen ännu
i sista stunden söka arbeta på förlikning och
förekomma blodsutgjutelse. Men han hade kommit
för sent, oaktadt all sin skyndsamhet. Striden
var ej blott börjad, den var mer an halfgången,
när erkebiskopen inträffade, och hans blickar
sågo segern följa det svenska banéret.

Återkommen till sitt slott, mottogs han der under
loppet af fredagen af en mängd flyktingar från
striden, synnerligast bönder från Fjerdhundaland,
hvilka bönföllo hos honom, att han ville lägga sig ut
för dem hos riksföreståndaren och rådet. Erkebiskopen
lofvade det, och med anledning deraf slutade han sitt
bref på följande sätt:

»Item värduge fäder och gode vänner, kommo ock
nu i dag till oss de arme män af Fjerdhundaland,
som ur slaget ankommit, förmanande oss bedja för
sig till eder; hvarför värduge fäder och herrar
bedje vi eder kärligen och förmane för Guds skuld,
att I nådeligen öfversen med dem, att de ej yttermera
blifva förderfvade och att de Dalekarlar icke draga i
här genom landet. Käre fäder och vänner, hvad eder är
till vilje och kärlek göre vi alltid gerna. I Christo
lefven väl!»

I detta afseende uträttade dock erkebiskopens
förböner föga. Må hända mildrades till följd af
dera straffet, men Fjerdhundalandsbönderne hade allt
för länge och upprepade gånger visat sin benägenhet
att hålla med dem, som stridde mot riket, iför att
de skulle helt och hållet kunnat blifva onäpsta. Och
ej blott de utan äfven bönderne kring Upsala blefvo
följande året af riksföreståndaren straffade.

Men konung Christiafr seglade hem till sitt land
igen med de få, hvilka återstodo honom af hans
ståtliga här. Och mindre, mycket

mindre kände han smärtan af det sår, han erhållit i
striden, än af den skam och den nesa, hvarmed han
nu måste draga bort från detta rike. Det var ett
sår som icke kunde läkas, om icke den lidna skymfen
afrättades i blod och han åter som Sveriges konung
höll sitt intåg på Stockholms slott. Detta botemedel
var konungen också sinnad att använda, och genast
efter sin återkomst till Danmark bad han riksrådet om
understöd till ett nytt krig mot Sverige. Men rådet
vägrade och hänvisade honom till underhandlingar, och
konungen måste foga sig deri, sedan rådet låtit honom
förstå, att, om det var hans mening att offra mera
pengar och blod på Sverige, det också var de danske
herrarnes mening att uppsäga honom tro och lydnad.

Sådan var sinnesstämningen i Danmark efter Sturens
seger på Brunkeberg! Huru det var möjligt för
svenskarne att öfvervinna konung Christians stolta
riddare och hans af stridsvandt och bepröfvadt
folk bestående här, det vår och förblef en gåta så
väl för konungen sjelf som danskarne i allmänhet.
Konungens erkända tapperhet och hans krigares
oförskräckthet och oomtvistade duglighet gjorde
det omöjligt att tänka sig ett högre mått af
dessa egenskaper hos fienden. Icke heller hade
något förräderi å deras sida, som stridt för
konungen, inträffat, hvaruti en giltig orsak
till olyckan kunde sökas. Och då man icke ville
tillerkänna utgången den svenske härförarens större
skicklighet i krigskonsten, återstod intet annat än
att tillgripa öfvernaturliga förklaringsgrunder. Det
var genom trollkonster, som svenskarne skulle hafva
vunnit sin stora seger. I Stockholm vistades en
trollkuiuug man -- det var konung Carls gamle kansler
Nils Ryting -- och han skulle hafva förstått
att vända striden till sina landsmäns fördel.

En omständighet, söm länder den besegrade konungen
till heder, må här anföras. Bland dem som lyckades
undkomma från slagfältet och rädda sig på skeppen,
voro äfven många bönder. De uppretade danskarne sökte
i första hettan öfvertala konungen att kasta dessa
bönder öfver bord. Men konungen afböjde denna grymhet
och lät sätta bönderna i land.

»<i>Den stora Jörjanen</i>» är också ett minnesmärke
från denna tid. I Nationalmuseum finnes en i trä
utskuren bild, som föreställer riddar S:t Göran
dödande en drake, hvilken velat uppsluka en
prinsessa, som också synes bakom draken och riddaren,
i from förtröstan afbidande stridens utgång. Bilden,
som ännu i dag gör skäl för namnet konstverk, ansågs
på denna tid för ett sådant mästerverk, att den
vållade sin mästares död. Det var en tysk konstnär,
som förfärdigade densamma, och sedan den blifvit
uppstäld framför högaltaret i Stockholms Storkyrka --
hvilket skedde 1489 till minne af segern på Brunkeberg<footnote>
Enligt andra till minne af en annan seger år 1488
öfver Ryssarna.</footnote>
-- och väckte allas beundran, tog sig en af Sturens
tjenare det orådet före att mörda konstnären, på det
att intet land måtte komma att berömma sig af något
dylikt verk, utfördt af honom. År

1528 flyttades »Jörjanen» från högaltaret till
Sydvestra dörren af Storkyrkan. Nu mera har den fått
sin plats i det uppförda Nationalmuseum.

Vi lemna nu konung Christian och de unionella
förhållandena och Vända oss till vårt lands inre.

<b>Sten Stures vård om landets väl.</b>

»Då herr Sten denna slagtning vunnit hade» -- säger
Olaus Petri -- »blef han stadfäst i regementet och for
så kring allt riket och fick in alla slottslofvar både
af svenske och danske, och vintern derefter fick han
Kalmar, Borgholm och Stäkeholm in, som allt till den
tiden hade varit i konung Christians händer.»

Riksföreståndaren sökte befästa sitt välde i Sverige,
och dertill hörde i främsta rummet att vara herre
öfver slotten. Genom dessa kom han i beröring med
en makt, som var hans liksom hvarje ordnad och
kraftig regerings farligaste fiende på denna tid i
Sverige, nemligen de store. Bland dem funnos flere
ädle och högsinnade män, verkliga fosterlandsvänner,
sådana som herr Nils Bosson Sture, mellan hvilken och
riksföreståndaren ständigt rådde vänskap och ett godt
förhållande. Men många funnos å den andra sidan, som
voro svåra att handskas med. Dels höllo de sig rent
af till det parti, som var fiendtligt mot Sverige
och som visserligen icke var tillintetgjordt genom
segern på Brunkeberg, dels kunde de, om de stöttes
för hufvudet, lätt till detsamma öfvergå, såsom seden
blifvit bland dessa tiders svenska herrar. Många voro
äfven genom gods och förläningar bundna vid Danmark
och Danmarks konung.

Den yttersta försigtighet fordrades derför hos
rikets styresman, om han lyckligt skulle kunna
lotsa riksskeppet fram mellan dessa klippor. Sten
Sture visade sig härutinnan fullkomligt vuxen den
tid och de förhållanden, hvari han var satt att
verka. Till en början var det nu af vigt att vinna
dem af motståndarne, som krigslyckan gifvit i hans
hand. En, och må hända den vigtigaste bland dem --
ty flere af dem som förut stått i främsta ledet,
som en Thure Thuresson och en Magnus Gren, började
nu blifva gamla och synes efter denna tid föga
till -- var utan tvifvel Erik Carlsson Vasa. Han
synes hafva undkommit från slaget på Brunkeberg,
men ingenting kunde vara mera än detta slag egnadt
att ingifva herr Erik ett förändradt sinnelag mot
riksföreståndaren. Den kraft och den tapperhet,
som Sten Sture der utvecklade, borde mäktigt tala
till hans för sådant känsliga själ. Omöjligt är det
heller icke, att farbrodern Johan Christersson, som
afgjordt tagit Sturens parti och i slaget fäktat vid
hans sida, utöfvat något inflytande på honom. Hvad
det nu än var, söm verkade derhän, visst är, att på
en herredag i Söderköping, som hölls kort efteråt,
föll herr Erik till föga och blef förlikt med
riksföreståndaren.


Men vi få nog tillfälle att närmare taga kännedom om
riksföreståndarens ställning till herrarne. Här taga
andra saker vår uppmärksamhet i anspråk.

Såsom en följd af segern på Brunkeberg visar sig en
vigtig stadga, som väsentligen ingrep i det dåvarande
stadslifvet. Det hade nemligen blifvit sed i städerna,
att hälften af rådet skulle utgöras af tyskar. Detta
var må hända i sin tid berättigadt, men var alltid
en oformlighet, som förr eller senare måste medföra
stora olägenheter. Nu uppträdde -- det var få dagar
efter Brunkebergsslaget -- utskickade från Stockholms
stad, hvilka å så väl Stockholms som flera städers
samt allmogens vägnar klagade öfver den »försmädelse
och det förderf, som rikets innebyggare lång tid
lidit deraf, att alla köpstäder varit förpligtade
hafva tyskar till hälften i stadens råd; det borde
icke längre ske», sade de, »att någon utländsk man
skulle sitta i rådet i någon stad i Sveriges rike,
och de ville aldrig komma rikets herre och råd till
hjelp eller undsättning, om de icke afsatte det tyska
rådet; skedde icke detta, så ville de sjelfve göra
det och derför våga lif och gods.»

Billigheten af denna fordran erkändes, och Sten
Sture och Sveriges råd utfärdade en förordning, som
gjorde slut på det öfverklagade oskicket. Uti ingen
stad i Sverige skulle från denna tid »några utländske
sitta som borgmästare och rådmän eller annat märkeligt
embete innehafvä, såsom stadsskrifvare, tullskrifvare
m. m., utan hvar stad styras af infödda svenska män,
som der hafva liggande grund.»

För öfrigt stadgades till städernas och handelns
upphjelpande, att frimarknader skulle hållas
vid Bartholomaeitiden (den 24 Augusti) hvarje år
i städerna Kalmar, Söderköping och Nyköping, och
skulle dessa marknader räcka i sex veckor. Der skulle
alla, så väl inländska som utländska, andliga och
verldsliga, bönder och bokarlar fritt få köpa och
handla med hvarandra.

De nämnda trenne städerna voro vid denna tid vårt
lands förnämsta handelsstäder. På vestra kusten hade
vi en enda stad Lödöse. Men här hindrades sjöfarten
och köpenskapen förnämligast af tvänne omständigheter,
nemligen elfvens uppgrundande och den höga tull, som
norrmännen togo i Bohus. Dertill kommo de olyckor,
som staden lidit under krigen med Christian. Redan
konung Carl hade i sin tid varit betänkt på att
upphjelpa staden ur det lägervall, hvari den blifvit
försatt, men hade genom krigen och olyckorna,
som drabbade honom, blifvit hindrad derifrån. Nu
(1473) beslöts att borgarena skulle få flytta sin
stad till <sp>Säve-ån</sp> närmare utloppet af Göta elf och
således nedanför Bohus. Den nya staden skulle heta
<i>Götahamn,</i> men borgarena anhöllo att den skulle få
kallas <i>Ny-Lödöse,</i> emedan detta namn var upptaget i
hansestädernas matrikel, och detta beviljades. Detta
Ny-Lödöse erhöll 20 års frihet från tull och skatt,
undantagande en lindrig sjötull för inkommande varor,
hvilken skulle erläggas i silfver till svenska myntets
upprätthållande. Elfsborg skulle dem icke besvära

och de fingo hålla tre marknader om året. Ny-Lödöse
kallas nu <sp>gamla staden</sp> och ligger en tredjedels mil
utanför Göteborg, Man ser ännu der lemningar efter
stadens fästningsverk äfvensom efter kyrkan.

Till förmån för städerna upplifvade äfven de gamla
förbuden mot <sp>landsköp</sp> eller den köpensskap som drefs
på landsbygden från by till by med sådana varor, som
hitföras utländes ifrån, såsom sill, salt, kläden,
kryddor, specerier o. d.

Flera städer klagade häröfver hos rådet. »Hvar
bonde», heter det, »köper af bonde säd, smör, malt,
humla, fläsk, fisk, till dess de hafva sina slädar
fulla, och sedan sälja de det ut igen flerstädes på
landsbygden. Item löpa lösa karlar och drängar och
köpa skinn och andra varor på landsbygden, som mot
lagen är.» Klagomålen voro i viss mån berättigade,
och oskicket förbjöds.

För att dock förekomma de olägenheter och klagomål,
som en oriktig tolkning af dessa förbud i forna
tider medfört, stadgades nu, att till landsköp
icke skulle räknas sådant som bonde för sitt behofs
skull köpte, sålde eller bytte, såsom korn, fisk,
smör och andra ätbara varor, jern, stål och koppar,
eller hvad annat det helst är, som i bondens bo växer
eller faller. Dertill hörde äfven sådana varor, som
norrländingar, gutar och öländingar förde i landet
och tillbytte sig till sin nödtorft och bergning.

Utförselförbud sattes å hästar af högre värde än
6 eller 8 mark; öfverträdelse häraf belades med 40
marks böter. Goda hästar voro för riket nödvändiga,
det kunde icke utan stor skada beröfvas sådana,
och hvad som skadade riket, det lände utlandet till
gagn. Silfver och rikets mynt fick heller icke
utföras, men en öfverträdelse häraf straffades
med förlust af lif och gods. Likaså skulle den,
som nedsmälte rikets mynt, utan miskund brännas.

Men det var ej blott genom utförsel och nedsmältning
af mynt som den ädla metallen kunde undandragas
landet. Den kunde äfven förfalskas, och äfven
detta sökte man förebygga genom lag. De som här
företrädesvis kunde komma i fråga voro <i>guldsmederne,</i>
och de lagstadganden, som utfärdades rörande dem,
låta oss kasta en blick på detta handtverkskrå för
dessa tider. Man hade upptäckt, att silfverskedar
och annat guldsmedsarbete, »annan deras gerning»,
som kringspriddes i landet och af goda män köptes,
var till mer än hälften uppblandadt med koppar. För
att förekomma sådant bedrägeri och återföra ordning
och redbarhet i guldsmedsyrket stadgades nu den lag,
att hvar lödig mark af det arbetade silfret skulle
innehålla halffemtonde lod fint silfver, samt att
guldsmederne skulle slå sitt märke å sina arbeten,
hvilka i annat fall vore förverkade.

För öfrigt stadgades, att ingen guldsmed skulle få
bo annorstädes än i stad, och i Stockholm tillsattes
en verkmästare, som skulle hafva en viss uppsigt
öfver alla medlemmar af embetet i riket. Ingen
guldsmed fick nedsätta sig i någon af uppstäderna
utan att hafva undergått prof inför verkmästaren i
Stockholm och der gjort sina stycken, och

en gång om året skulle hvarje guldsmed i uppstäderna
rätta sina vigter hos verkmästaren, då han äfven
skulle gå ed derpå, att han ingen orättfärdig gerning
gjort.

Förbud utfärdades äfven mot yppighet och
öfverflöd. Man klagade öfver de nya seder, som i riket
nyligen inkommit, öfver de höga lönerna till tjenare
i kläder och penningar, hvilka vida öfverstego hvad
förfäderne fordom plägade gifva. »Ännu mindes man den
tid», heter det i en af Sten Sture tillsammans med
rådet utfärdad stadga, »då frälsemännen voro rikare
på håfvor, guld och silfver, än de nu voro, emedan
på den tiden ej så mycket förtärdes i öfverflöd och
andra oseder med uthuggna kläder, såsom nu skedde.»
För att nu råda någon bot på detta oskick, hvilket
gick så långt, att någon lekman och klerk, som måste
hålla folk, icke kunde »vid bröd blifva», beslöts,
att ingen hög eller låg, riddare eller knape, skulle
gifva mer än 16 mark om året åt en sventjenare, som
med häst och harnesk färdig är; dock kunde husbonden
hvart tredje år förära honom en häst, men ej bättre än
till 20 marks värde, att svennen måtte än mera bevisa
sig trogen i sin tjenst; det oskicket, att herrarne
lockade till sig hvarandras tjenare eller togo i sin
tjenst sådana som i oträngdt mål vikit bort från sin
förre husbonde och icke hade orlofsbref från honom
att förevisa, allt sådant vore högeligen tadelvärdt
och skulle nu afläggas.

Var det någon medlem af rådet, som i dessa afseenden
ville förhäfva sig öfver de andra och lockade till
sig andras tjenare, skulle han som menedare visas ur
rådet och hafva förverkat sitt län, och en hvar annan,
som gjorde sig skyldig dertill, skulle aldrig blifva
upptagen i rådet eller erhålla något län af kronan.

Att oskick och lagöfverträdelser af mångfaldig art
funnos hos herrarne, både de högre och lägre, det är
dock icke något utmärkande och ovanligt för denna tid
särskildt. Vi hafva städse sett, huru det ena förbudet
följt på det andra för att stäfja detta. Men det
kan å en annan sida icke heller förundra, att ett
och annat oskick under dessa oroliga tider inrotat
sig äfven på bondens hemman. Så hände det, när
någon bonde dog, att arfvingarne kommo och skiftade
jorden i små delar, bortförde huset och lade de små
jorddelarne i öde under sina skattegårdar. Härigenom
förminskades kronans skatt och i samma mån ökades
allmogens tunga. Sådant förbjöds nu på det strängaste;
arfvingarne skulle vid 40 marks vite fylla kronan sin
skatt och ränta igen och bygga gärden så god eller
bättre, än han förut hade varit. Den som längst
hade brukat och besuttit gården skulle hafva rätt
att utlösa de andra arfvingarne; de gamla hemmanen
skulle icke få sönderrifvas.

Under dessa oroliga tider var det naturligt, att
många gårdar och hela byar såsom en följd af sjelfva
fejderna skulle komma i ödesmål, och när nu efter
återinträdt lugn dessa började återupptagas, hände det
ofta, att egarne kommo i delo med hvarandra. Detta
framkallade åtgärder från regeringens sida, och en
författning utfärdades äfven,

huru i sådana mål rätt skulle skipas. En mängd
stadgar utgåfvos, som afsågo bonden och hans
hemman. Landbondens dagsverken, som under konung Eriks
regering ökats till 12, nedsattes nu till 8, såsom
det var före 1416. Så väl landbonde som skattebonde
ålades att enligt lagens föreskrift i Byggningabalken
hafva humlegård af minst 40 stänger, hvarvid humla
växer, och för hvart år sådant försummades skulle
den felande böta 3 öre svenska. På böndernes gårdar
funnos en mängd så kallade husmän, hvilka försörjde
sig såsom skomakare, skinnberedare, skräddare
o. d.; sådana skulle erlägga skatt till hälften mot
bonden.

Dessutom förnyades en mängd äldre stadgar,
såsom om våldgästning, om olaga fogdegästning, om
gästgifvaregårdar, om brobyggnad och vägarödjning
o. s. v.

Hvad bergsbruket beträffar, så hafva vi äfven rörande
det en förordning från Sten Sture d. ä:s tid. Helga
korsafton (den 14 September) var rådet tillsammans
i Stockholm i Gråbrödraklostret, och »der blef ock
rördt och taladt om malmberg, hvad malm det helst
vara kunde, och hvar sådana berg finnas kunna, hvem
de skulle tillhöra, hvad fördel kronan skulle hafva,
och hvad rätter eganden».

Efter långt och mycket talande, »på det att sådana
berg, som hittills lönta<footnote>
Dolda; in lön liggande.</footnote> och förborgade varit,
måtte härefter yppas kronan och Sveriges rike och
dess inbyggare till gagn och bistånd», kom man till
slut öfverens om det beslut, att om malmberg funnes
på skattejord, skulle kronan hafva sin sedvanliga
tionde, såsom af andra berg vandt är; men låge det
på frälsejord, skulle eganden och hans arfvingar det
behålla, bruka och bruka låta utan någon afgift till
kronan. Dock skulle icke, om malmanledningen låge på
ofrälse jord, någon ega rätt att göra bonden eller
hans grannar något förfång på deras skogar eller
andra egodelar, som dem enskildt tillhöra, utan
deras minne. »Och sade de äldste i rådet, som äro
herr Greger Matsson och andra flera, att så samtyckt
var i konung Christofers tid.»

<sp>Kopparberget</sp> synes från fordom hafva varit ansedt som
kronans egendom. Såsom sådant visar det sig i konung
Magnus Erikssons dagar. Så var icke förhållandet
med <sp>jerntillverkningen,</sp> som hufvudsakligen synes
hafva varit enskildes egendom, men för hvilken skatt
erlades till kronan. Hvad som här af Sten Sture och
rådet stadgades, har afseende på sådana malmfält,
som efter denna tid kunde upptäckas. Om ny upptagna
silfvergrufvor talas i både Dalarne och Upland. Kronan
hade sjelf -- dock före 1485 -- upptagit en sådan i
Films socken i Upland, och Sten Sture gaf en andel
af densamma i förläning åt erkebiskop Jakob. Det är
i öfrigt en bekant sak att de andlige på dessa tider
egnade en synnerlig vård åt bergsbruket, äfvensom att
de egde stora andelar i bergsegendom. Bland annat
vittna en mängd namn derom, såsom uppe i Dalarne:
Bispberg (Biskopsberg), nordost om Säter, och i
närheten deraf Bispbergshyttan och

Kanikehyttan. Vidare Munkbo hytta i Norrbärkes socken samt
Munkschaktet och Munktrumman i Falu grufva. Gamla bref
tala om den från Carl Knutssons riksföreståndartid
bekante biskop Olof i Vesterås, att han köpt
Långhyttan vid Kopparberget (1427) och en annan hytta
vid Biskopsströmmen (1435), samt andel i Matsarve
och några lägenheter vid Falun på Kopparberget.

Den mängd stadgar, som sålunda under en följd af år
utfärdades af Sten Sture, utvisar, att förhållanden
rådde som voro olika den föregående tidens. Han,
som förde styrelsen, kunde egna sig åt ordnandet af
en mängd saker, som under de föregående tiderna måst
stå tillbaka. Detta, jemte de år af lugn och fred som
nu följde, gjorde att välstånd åter kunde inträda ej
blott på herremannens utan synnerligast på bondens
gård.

Också heter det, att då i Sverige voro goda år. En
spann råg fick man för 5 hvita, en spann korn för 4
hvita; ett par oxar, som voro »väl hulle», gälde
8 mark penningar, kött och fläsk fick man för 6
hvita för pundet. Dertill kom den, åtminstone under
de första åren efter Brunkebergsslaget, ostörda
införseln af sådana nödvändighetsvaror som salt och
humla. »Månget skepp drog till Sverige med allehanda,
som man kunde begära och hvaraf riket kunde sig
nära». I handeln var då gängse en mängd utländskt
mynt af olika namn och olika silfverhalt. Deribland
voro tyska hvitten, som hos oss kallades »hvita». De
voro små penningar, och fyra sådana hvita utgjorde
en skilling<footnote>
»Spann korn 4 hvita eller en skilling galt (gälde)».</footnote>.
På lodet gingo tio sådana skillingar
och således 160 skillingar på 16 lod eller 1 lödig
mark. Lödig mark silfver fick man för 8 mark penningar<footnote>
<poem>Löduge mark silf man då för 8 mark fick,
lodet för 10 skillingar gick.
</poem></footnote>,
hvadan 1 mark penningar på denna tid utgjorde
ungefär 4 kronor eller 1 riksdaler specie, och 1
skilling 20 af våra nuvarande öre samt 1 hvit 5 öre.

Jemför man dessa myntförhållanden med hvad som var
gällande på Magnus Erikssons tid, finner man, att
i mark penningar eller den räknade marken sjunkit i
värde från 4 1/2 eller 5 på silfvermarken till 8 på
samma mark, eller i vårt nuvarande mynt från 6 kronor
40 öre till 4 kronor. En sådan försämring af myntet
fortgick oafbrutet under hela medeltiden, oaktadt
åtskilliga försök gjordes att stäfja densamma. Man
antager att på Olof Skötkonungs tid 1 mark silfver var
alldeles lika med 1 mark penningar; men derefter blef
värdet på den »köpgilda» marken i ständigt sjunkande,
såsom följande uppställning visar:

<table>
<td>Under <td>Olof Skötkonung <td>var<td> 1 <td>mark <td>löd. silfver <td>=<td>1     <td> mark p.
<td c> »  <td> Sverker d. ä.  <td c>»<td> 1 <td c> » <td c> »         <td>»<td>1 1/2 <td c> »
<td c> »  <td>Birger Jarl     <td c>»<td> 1 <td c> » <td c> »         <td>»<td>2     <td c> » 
<td c> »  <td>Magnus Ladulås  <td c>»<td> 1 <td c> » <td c> »         <td>»<td>3     <td c> »
<td c> »  <td>Magnus Eriksson <td c>»<td> 1 <td c> » <td c> »         <td>»<td>4 1/2 à 5<td c>»
<td c> »  <td>Erik af Pomern  <td c>»<td> 1 <td c> » <td c> »         <td>»<td>6 à 8 <td c>»
<td c> » <td>Sten Sture d. ä.      <td c>»<td> 1 <td c> » <td c>»          <td>»<td>8     <td c>»
</table>


Under Sten Stute d. ä. sjönk den köpgilda marken
ytterligare, så att omkring år 1480 11 1/2 m. p. gingo
på silfvermarken.

I afseende på varuvärdet finner man, att på Sten
Stures tid 1 spann råg kostade 25 öre rmt och 1 spann
korn 20 öre rmt, i par oxar 16 rdr rmt samt kött och
fläsk 30 öre för pundet.

I en af konung Carl år 1450 utfärdad taxa på
åtskilliga varor, enligt hvilken dessa icke fingo
köpas eller säljas utöfver ett visst pris, finner
man följande varuvärden, till jemförelse med hvilka
vi vid sidan utsätta motsvarande värden under konung
Magnus Eriksson.

<table>
<td 8 c><i>1450</i>                                       <td><i>Under Magnus Eriksson</i>
<td 8>God och gill oxe 4 mark = 16 kronor; således<br> 
priset detsamma som under Sten Sture.                     <td>4 öre = 2 kr.
<td 8>God och gill ko 2 mark = 8 kr.                      <td>5 örtugar = 1,25 kr.
<td 8>Gammal vädur och gammalt får 2 öre = 1 kr. rmt.     <td>1 öre = 50 öre rmt.
<td 8>Ungt får 1 öre = 50 öre rmt.                        <td>1 örtug = 25 öre rmt.
<td 8>Ett lam 2 örtugar = 50 öre rmt eller, om 3 örtugar<br>
räknas på öret, 33 öre rmt.
<td>Fullgod oxsida <td>6 <td>öre<td>=<td>3<td>kr.
<td>Gill oxehud    <td>6 <td c>»<td>»<td>3<td c>» 
<td>Gill kosida    <td>3 <td c>»<td>»<td>1<td c>»<td>50<td>öre<td>rmt
<td>Gill kohud     <td>3 <td c>»<td>»<td>3<td c>»<td>  <td> » <td>»
<td>Ett pund smör  <td>2 <td c>»<td>»<td>1<td c>»<td 2>   <td>à 5 mark pr skeppund = 1 kr. 60 öre rmt.
</table>

<table>
<td 3>En gås 1/2 öre = 25 öre rmt.
<td 3>Ett höns 3 penningar = 3 öre rmt eller, enligt annan beräkning af »penningen»,<br>
4 11/16 öre eller 9 3/8 öre rmt.
<td>En <td c>aln <td>amsterdamskt kläde 1 mark = 4 kr.
<td>En <td c>» <td>engelskt kläde 6 öre = 3 kr.
<td>En <td c>» <td>lybskt grått kläde 2 öre = 1 kr.
<td>En <td c>» <td>godt vadmal 1/2 öre = 25 öre rmt.
<td>En <td c>» <td>bästa lärft 1/2 öre = 25 öre rmt.
<td 3>Ett bockskinn 1 öre = 50 öre rmt.
<td 3>Ett getskinn, 1/2 öre = 25 öre rmt.
<td 3>Ett par manfolksskor 1 öre = 50 öre rmt.
<td 3>Ett par qvinfolksskor 3 öre = 1 kr. 50 öre rmt.
<td 3>Höga stöflar 1/2 mark = 2 kr.
<td 3>Knästöflar 2 öre = 1 kr. När skomakaren arbetade på bondens kost eller, som<br>
det hette, på bondens gaff, var arbetslönen för:
<td 3>Ett par mansskor 3 penningar = 3, 4 11/16 eller 9 3/8 öre rmt, och för qvianoskor dubbelt.
<td 3>En karl- eller qvinnokjortel med 30 knappar betalades i arbetslön med 1 öre = 50 öre rmt.
<td 3>En fullt arbetsför legodräng erhöll i årslön 3 mark = 12 kr. och 4 par skor.
<td 3>En legopiga erhöll i årslön 12 öre = 6 kr. och 4 par skor.
</table>

Både konung Carl och Sten Sture voro betänkta på
att bringa stadga i förhållandet mellan de många
olika slag af mynt, som gingo i riket, och att ordna
myntningen. Den förre utfärdade den första egentliga
<i>myntordningen</i> år 1449 och fyra år efteråt eller år
1453 utskickade han en annan förordning, enligt
hvilken »all mark och öre» skulle räknas efter
Stockholms mynt, äfvensom värdet å det utländska
myntet bestämdes i förhållande till det inhemska,
»tills Gud så fogade, att eget mynt kunde komma i
gång öfver allt riket». För att vinna

detta sistnämnda ändamål förordnades enligt
samma stadga myntare i Kalmar, Söderköping, Åbo
och Stockholm, och för allt gods, som utifrån
infördes till dessa hamnar, skulle inom 14 dagar efter
sedan det blifvit inskrifvet 1 mark lödigt silfver
erläggas till myntet för hvarje 40 markers värde, och
myntmästaren förbjöds strängeligen att mottaga annat
i tull än lödigt silfver. Brott häremot straffades
med 40 markers böter som voro konungens ensak.

Huru missnöjda än hansestäderna blefvo öfver denna
silfvertull, så var den dock icke någon nyhet. Redan
Magnus Eriksson hade till att upprätthålla myntet
stadgat en sådan tull, men förordningen lemnades
snart å sido, och man hör klagas öfver att de, som
skulle uppbära tullen, togo öl i stället för silfver,
hvilket år 1476 sades ske »af gammal sed», men samma
år afskaffades.

Förordningar i samma riktning utkommo äfven under
Sten Sture. Och denna verksamhet, denna omvårdnad
om riket, om den också icke kunde nå och börtrödja
hvarje oskick, visade dock, att en man med kraft
och duglighet och god vilja och -- framför allt --
en i allo svensk man stod i spetsen for ärendena
och skötte det hela.

Med skäl kunde derför rimkrönikan låta den älskade
riksföreståndaren säga om sig:

<poem>
Svenska ville jag alltid väl
och akta att dem skulle ske ingen oskäl,
af all menige man hade jag godt tycke
till krig och örlig bästa lycka.
-- -- -- -- -- -- -- -- -- -- -- -- 
På allahahda var god tid,
hvar måtte sig glädja och vara blid.
</poem>

Men ännu har Sten Sture lemnat ett annat minne efter
sig, som till den senaste efterverld skall föra
hans namn med äran. Det är hvad jan gjorde för
upplysningens befordrande inom sitt land och sitt
folk.

<b>Upsala universitet.</b>

Vi veta, att redan af gammalt funnos skolor i vårt
land. De uppstodo vid klostren och vid domkyrkorna,
och mången gammal underrättelse, såsom folkvisorna,
tala om dem och deras lärjungar. Den undervisning,
som här meddelades, afsåg förnämligast det presterliga
kallet, och i domkyrkoskolorna användes de äldre
lärjungarne till biträden vid gudstjensten, så
att skolungdomen redan från skolan betraktades
såsom tillhörande kyrkan, ett begrepp som så djupt
inrotat sig hos vårt folk, att bonden ännu i dag
ofta anser allt studium vara ett studium att blifva
prest. Derför kallades också de äldre lärjungarne i
dessa skolor »diakoner» eller <i>djeknar,</i> såsom de der
egde kännedom om kyrkotjenstens första grader.
De fattigare af skolgossarne underhöllos genom
insamlingar eller genom gåfvor och donationer,
som för detta ändamål gjordes till skolorna. Efter slutad

skolgång ingingo djeknarna i presteståndet och de mer
framstående fortsatte sina studier vid något af de
europeiska universiteten.

Sådana domkyrkoskolor funnos naturligtvis i alla
stiftstäderna, såsom i Upsala, Vesterås, Strengnäs,
Linköping, Skara och Vexiö, men äfven i Stockholm
talas om en »skolestuga», som stod under tillsyn
af »socknepresten» i bykyrkan eller S:t Nicolai,
och hvars »läsemästare» utsågs af borgmästare och
rådmän i Stockholm. Äfven i Enköping, Vadstena,
Jönköping och Örebro omtalas skolestugor och
skolemästare. Mot slutet af detta århundrade var
en Petrus Magni rektor för skolan i Vadstena, en
man som sedermera möter oss på en vida högre plats,
såsom biskop i Strengnäs. Ifrån dessa skolor hände
det någon gång, att djeknar begåfvo sig till Upsala
att der fortsätta sina studier. Den 24 Januari 1468
utfärdade rektorn i Skara Haqvinus Jacobi ett betyg
för en sin älskade lärjunge Johannis Olai, hvilken
för sina studiers skull önskade resa till Upsala.

Detta gamla på latin skrifna rektorsbref visar oss
således, att i Upsala undervisningen meddelades i
något vidsträcktare mått. Utan tvifvel stod också
skolan i sjelfva erkebiskopsstaden främst i anseende
och värde. Skolhuset synes hafva legat i närheten
af S:t Eriks kapell. Den äldste skolmästaren man
känner är en vid namn Sven vid år 1246, således
under Erik XI:s tid. Denne Sven skolmästare lefde
ända till år 1277. Från och med honom till Sten
Stures tid känna vi inalles 14 skolrektorer i
Upsala. Den fjerde i ordningen af dessa var Mäster
Nils Sigvasteson från Kalmar. Han skulle tillsammans
med den nyvalde erkebiskopen Olof Björnsson --
samtida med brödrastriderna under konung Birger och
konung Magnus Erikssons minderårighet -- företaga en
resa till Rom 1315, då mäster Nils på Stockholms
slottsbrygga blef gripen af höfvidsmannen på
Stockholms slott. Det skall hafva skett på hertig
Valdemars befallning. Mäster Nils blef dock sedan
lösgifven och afgick följande året till Rom att
derifrån hemföra pallium eller erkebiskopskåpan. De
följande åren finna vi honom verksam i en mängd för
kyrkan vigtiga ärenden. Redan 1317 utnämnes han till
påfligt sändebud i Sverige, hvilken befattning han
innehade i 7 år. Han dog som erkedjekne. Den siste
af dessa 14 var den berömde Eric Olsson -- eller såsom
han vanligen nämnes <i>Ericus Olai.</i> Han kallas <i>professor
i den heliga skrift.</i>

På den ofvannämnde Nils Stigvastesons tid var den
högaktade, rike och ansedde Andreas (And) domprost
i Upsala. Han var broder till Israel (And), som
var Tiundalands lagman före Birger Pedersson
(Brahe). Domprosten Andreas var en lärd man,
som i utlandet -- troligen i Parjs -- förvärfvat
sig magistergraden, och var dertill en stor vän
af lärdomens befordran inom sitt fädernesland.
Han skänkte till den ändan år 1316 en holme, som
han egde och som var belägen i Fyrisån inom Upsala,
med alla dera belägna hus till skolan i Upsala och de
der studerande, som sjöngo i koret i kyrkan. Denne
holme kallades sedan Studentholmen, nu Qvarnholmen.
Likaså skänkte han

samma år ett hus, som han inköpt i staden Paris, till
begagnande af de svenskar, som der ville studera.

Att ett eget hus behöfdes för de svenske studenterne
i Paris, visar att det icke var få, som begagnade
sig af undervisningen derstädes, äfvensom att
den undervisning, som meddelades här hemma, var
otillräcklig. Af svenskar, som studerat i Paris, känna
vi många; en och annan till och med af så framstående
lärdom, att han varit rektor vid universitetet i
Paris. En, som vi ganska tidigt finna såsom sådan,
var Petrus de Dacia (Petrus af Danmark), hvilken man
till följd af namnet skulle vara färdig att anse för
en dansk. Detta är dock ingalunda förhållandet. De i
Paris studerande svenskarne kallades nemligen alla,
liksom den nämnde Petrus, <sp>de Dacia,</sp> ofta äfven
med tillägg af <sp>nationis anglicanae</sp> (af engelska
nationen).

Orsaken härtill är helt enkel. Det parisiska
universitetet besöktes af lärjungar från många länder
i Europa, och dessa indelades derför i så kallade
<i>nationer,</i> hvilka voro 4, nemligen den <i>gallikanska,
picardiska, norrmanniska</i> och <i>anglikanska.</i> Den
sistnämnda delades i trenne underafdelningar,
den <i>högtyska,</i> den <i>lågtyska</i> och den <i>engelska.</i> Till
den högtyska hörde bland andra provinser <i>Dacia</i> eller
Danmark, innefattande hela Skandinavien, ett ord, som
då ej begagnades för Nordens trenne riken. En svensk,
som studerade i Paris, räknades således alltid till
»provinsen Danmark» och till »den engelska nationen».

Till en början var det förnämligast universiteten i
Paris och Bologna<footnote>En stad i nordöstra Italien.</footnote>,
som från Norden besöktes. Men
när äfven i Tyskland sådana högre läroanstalter
uppstodo, började man från Sverige hellre begifva sig
till dessa. Vid denna tid voro de tyska universiteten
i Rostock, Erfurt och Leipzig de, som företrädesvis
af svenskar besöktes. En <sp>Erik från Upsala</sp> var en tid
rektor i Leipzig. Magistrar och doktorer, som vunnit
sina grader vid dessa lärosäten, förekomma här hemma
både i domkapitlen och i klostren, men förnämligast,
såsom naturligt var, i Upsala.

Nödvändigheten af denna högre lärdom väckte behofvet
af att kunna vinna densamma med mindre kostnad på
närmare håll, och så uppstod tanken på att erhålla
ett inhemskt universitet.

Bemödanden i denna riktning voro dock gjorda långt
före denna tid. Redan år 1412 på ett kyrkomöte i
Arboga fattades det beslut, att de svenska sändebud,
som afgingo till kyrkomötet i Costnitz, skulle söka
förskaffa några lärda män till ungdomens undervisning
i Upsala. Konung Erik anhöll samtidigt hos påfven att
få upprätta en högskola vid något af domkapitlen i
sina riken och erhöll tillstånd dertill jemte loford
öfver sin omsorg om studierna. Blott ett vilkor
utfästes, att tillåtelsen skulle begagnas inom två år,
och att vid den då upprättade högskolan, som erhöll
lika rättigheter med den i Paris, teologien icke
finge föredragas. Påfvens bref härom är dateradt den
26 Maj 1419.


Men saken förföll, och åren gingo, och konung Erik
skaffade sig annat att göra, i det hans blindhet
framkallade svenska folkets befrielsearbete. Under
dessa striders dagar lärde vi känna den lärde och
kunskapsälskande Nils Ragvaldsson. Under horrom tog
man ett steg att utvidga skolan i Upsala. Det var år
1438 -- samma år som Nils Ragvaldsson blef erkebiskop --
då, med bifall af Carl Knutsson och rådet, den förut
till hospitalet i Enköping bestämda tionden anslogs
åt en magister Andreas Bondonis, hvilken derför skulle
i Upsala »årlig läsning hålla, likavis som en mäster i
studiis privilegiatis plägar göra». Och detta beslut
afsåg icke mäster Anders Bondesson personligen, utan
»när han ej förmådde eller honom ej täcktes förenämnda
arbete uppehålla, då» -- heter det i samma rådsbeslut --
»skall förenämnda tionde enom androm mäster tillhöra
i samma staden, den dertill fallen är, och samma
läsning skall uppehållas till evig tid».

Längre kom man icke under denna tid. Men frågan
förföll derför icke. På ett kyrkomöte i Söderköping
1441 uppdrogs åt erkebiskopen och biskoparne att göra
hvad de kunde för upprättandet af ett universitet. De
jemförelsevis lugna åren under Christofer kunde också
hafva varit gynsamma för ett sådant arbete, men det
genomfördes dock icke, och så kom Carl Knutssons
konungadöme och hans strider med Christian och
erkebiskop Jöns.

Men efter den orons och fejdernas tid, som gick
till ända med segern på Brunkeberg, uppgick åter
förhoppningarnas dag for ett högre vetenskapligt
lif inom Sverige. Jacob Ulfsson, den fredälskande
erkebiskopen, dröjde nu icke heller att i sin mån söka
förverkliga den länge närda förhoppningen att en gång
erhålla ett svenskt universitet, och han möttes af
riksföreståndaren, lika lifvad som han för ändamålets
vinnande. På ett stort möte beslöts att man skulle
hos påfven göra anmälan om saken. Påfven -- det var
<i>Sixtus IV</i> -- gaf sitt bifall. Hans tillståndsbref är
dateradt den 28 Februari 1476. Efter erhållandet
af detta bref gick man raskt till verket. Redan
året derpå i Oktober kunde erkebiskopen göra en
inbjudning till högskolans högtidliga invigning. Det
skall hafva skett genom anslag på kyrkans portar. I
riksföreståndarens och en mängd rådsherrars närvaro
infördes de nya professorerne i sina embeten af
erkebiskopen, som var universitetets kansler.

Fråga vi nu, huru detta universitet var inrättadt,
så lemnar oss det ofvannämnda påfvebrefvet den
upplysning, att det i universitetet i Bologna
hade sitt mönster. Universitetet, dess lärare och
lärjungar fingo samma rättigheter och privilegier som
Bolognas universitet egde. Undervisning meddelades
i teologi, canonisk och borgerlig (civil) rätt,
medicin, filosofi och andra till ett universitet
hörande ämnen. Erkebiskopen i Upsala skulle vara
universitetets ständige kansler och ega rätt att
utdela högre och lägre lärdomsgrader -- baccalaureat,
licentiatur, doktorat, magistergrad -- på samma sätt
som i Bologna.


Vidare hafva vi från statens sida att märka ett bref,
som utfärdades af riksföreståndaren och rådet den 2
Juli 1477 i Strengnäs, enligt hvilket högskolan tages
i regeringens beskydd och dess rektor erhöll domsrätt
inom universitetet. »De anamma i rikets och rådets
synnerliga frid, hägn, beskärmelse och försvar alla
till detta studium kommande, der blifvande och dädan
farande, så att deras rektor skall vara deras domare
i allahanda saker, kyrkans ingäld undantagande.»
Universitetet erhåller tillika samma friheter, som de
franska konungarne gifvit det parisiska. Trohetsed
till konungen, riksföreståndaren och Sveriges rike
skulle afläggas »i rektors handom».

Af grafstenar i Upsala domkyrka, hvilkas inskrifter
blifvit upptecknade af en lärd man <i>Johan Peringskiöld,</i>
i början af 1700-talet, finner man namnen på några
af professorerna vid högskolan för hennes första
tid, äfvensom på biblioteket i Upsala förvaras
anteckningar, som blifvit gjorda af en Vadstenamunk
Olaus Johannis från Gotland efter åtskilliga
professorer i teologi, logik, metafysik och fysik
från år 1479 till år 1487.

Bland professorerne må nämnas den redan för oss
bekante historieskrifvaren Ericus Olai. En annan
Ericus Nicolai har på erkebiskopens befallning
öfversatt Johan Gersons bok »om djefvulens frestelse»,
som trycktes år 1495; äfvensom samme Gersons »Lärdom,
huru man skall dö till själenes salighet», hvilket
arbete trycktes i Upsala 1514 och dedicerades till
den då ännu lefvande erkebiskop Jacob Ulfsson.

Ännu en må vi omnämna, mäster Petrus Dasypodius, som
skall hafva hållit föreläsningar i astronomi. Denne
mäster Petrus var munk från Vadstena och hade ovanliga
insigter i mekanik. Han förfärdigade på erkebiskop
Jacobs bekostnad ett konstrikt ur, som uppsattes bakom
högaltaret i Upsala domkyrka. Det visade icke blott
timmar utan äfven dagar och planeternas gång samt
månans till- och aftagande hela året igenom. Uret
gick länge och beundrades af alla, som sågo det, men
så kom det i olag, och ingen fans som kunde laga det,
tills den snillrike Polhem på 1700-talet åter satte
det i stånd. Detta konstrika ur äfvensom en mängd
andra dyrbara ålderdomsminnen förstördes dock vid
den stora branden i Upsala 1702.

<b>Sten Stures samtida bland biskoparne.</b>

Sedan vi sålunda kastat en blick på hvad som gjordes
i afseende på de inre förhållandena under de år af
lugn, som vårt land nu fick åtnjuta, torde det vara
i sin ordning att närmare betrakta riksföreståndarens
omgifning, så väl bland prelaterne som de verldslige
herrarne. Vi begynna med de förre.

Erkebiskopen känna vi redan och komma ännu bättre att
lära känna honom under fortgången af våra skildringar
rörande den tid, i hvilken han lefde. Vi vända oss
derför till de öfriga biskoparna.


På <i>Linköpings</i> biskopsstol satt under största delen af
Sten Stures tid <i>Henricus Tidemanni.</i> Han efterträdde
den krigiske biskop Kettil Carlsson 1465 och innehade
biskopsstolen ända till år 1500. Vi påminna oss biskop
Henrik såsom närvarande i Stockholm under de sista
underhandlingarna med konung Christian och sågo honom
derunder besöka sin närmaste förman, erkebiskopen, på
Stäkes slott. Han synes också under hela sin tid i de
politiska förvecklingarna hafva slutit sig nära till
erkebiskopen. En gång togs han till fånga af Sturen
och underkastade sig liksom de öfriga biskoparne
sedermera konung Christians son. För öfrigt var han
en from och rättrådig man, som mycket vinnlade sig
om sin kyrka, hennes gods och rättigheter. Linköpings
domkyrka synes hafva blifvit fullbordad i hans dagar.

Efter Henricus valdes till biskop i Linköping
en man, som för den följande tiden intager ett
mycket framstående rum. Det var <i>Heming Gad.</i> Han
var, medan biskop Henrik lefde, kanik och slutligen
domprost. Påflig bekräftelse erhöll han aldrig och
förekommer derför ständigt under benämningen <sp>electus</sp>
eller doktor Heming. Till själ och hjerta liknade
han mera biskop Kettil, än Henricus Tidemanni. Han
var en krigets och den kraftiga handlingens man,
lika skicklig och djerf i krigsföretagen som
i underhandlingarna. Framför allt förstod han
mästerligt att umgås med allmogen. Hans vältalighet
var sådan att han slog an på folket, icke genom
sirlig och konstmessig periodbyggnad, utan genom
sin enkla kraft, sin okonstlade bevisning. Öfver
hufvud var han mera en verldslig man än en andlig,
och stämplingar från Danmark gjorde, att han till
slut blef af påfven formligen förklarad för afsatt,
och <i>Jacobus Arborensis,</i> en spanior och romersk
kardinal, förordnades till biskop. Denne var dock
såsom utländing olämplig, och år 1513 valdes ändtligen
<i>Hans Brask</i> till biskop. Doktor Heming kallas dock
ända till sin död »electus» (vald).

I <i>Skara</i> innehade för denna tid tvänne män
biskopsstolen, <i>Hans Marquardsson</i> och <i>Brynjolf
Gerlaksson.</i> Båda voro fredligt sinnade män och
stodo på riksföreståndarens sida, deruti följande
erkebiskopens föredöme, såsom i allmänhet fallet
var med denna tidens prelater. Biskop Hans säges
i biskopsrimmen hafva varit »sitt herrskap och
riket trogen», och om biskop Brynjolf yttrar Sten
Sture sjelf i ett bref om frälse på egendom, att
biskopen erhöll det »för den stora välvillighets
skull, som biskopen honom bevisat både utom och
inom lands». Biskop Brynjolf synes hafva varit af
ett fromt och undergifvet sinne. Detta antyda de
rim han skrifvit om sig sjelf. Han lät nemligen på
Husaby gamla biskopsgård afmåla sina företrädare,
de föregående Skarabiskoparne, och tecknade under
hvarje bild några rim. Under sin egen bild tecknade
han följande rader:

<poem>
Maria, du vet med en göder akt,
jag hafver dig tjent efter din makt.
Fins någon brist, jag flyr till nåde,
vare du frälserska af all våde.
Här hafver du dina nycklar igen,
Gud låte mig evinnerlig blifva din vän,
att jag måtte så mina saker vända,
et jag måtte glädjas utan ända!
</poem>


Biskop Brynjolf dog året efter Herr Sten, eller år
1505.

I <i>Strengnäs</i> hafva vi likaledes för denna tid tvänne
biskopar att märka. På danskvännen, biskop Sigge
Ulfsson (Sparre), följde <i>Johannes</i> från 1463, då biskop
Sigge dog, till år 1479, och <i>Conrad</i> -- vanligen mera
kallad <i>Kort -- Rogge</i> från 1479 till år 1501. Biskop
Johannes synes än de föregående hafva tillhört
unionsvännerna. Han var ock så liksom företrädaren
samtida med erkebiskop Jöns. Att han af danskarne
betraktades som en pålitlig vän, synes af det bref,
som konung Christian skref till honom i November
1470, således midt under rustningen till det stora
krigståget. Konungen kallar biskopen sin käre »herre
och fader» och beder honom »troligen arbeta till
konungens bästa, att han strax måtte i sitt rike
inkomma». Men biskop Jöns' tider voro nu förbi. Äfven
om biskopen velat vara verksam för den danske konungen
-- något som dock icke kan bevisas -- så kunde han det
icke. Hatet mot Danmark var alltför brinnande, och
tonen i allmänhet äfven bland de svenska biskoparne
allt för fosterländsk, för att biskop Johannes skulle
kunnat något verka till Christians fromma. Sedermera
finna vi honom på riksföreståndarens och Sveriges
sida.

Hans efterträdare, biskop Kort, är en af de
märkligaste biskoparne i Strengnäs. Han var son af
en tysk, som nedsatt sig som köpman i Stockholm och
der förvärfvat förmögenhet. Må hända stod erkebiskop
Jöns i några förhållanden till den tyska köpmannen
och lärde känna dennes son, hvilken han omfattade
med mycken ynnest. Biskopen har sjelf i en gammal
bok, som finnes på Strengnäs gymnasii-bibliotek,
antecknat ett tal, som han hållit i Perusium<footnote>
Nu Perugia, en stad i Italien.</footnote>,
och deri omtalar han den vänskap, som han städse
åtnjutit af erkebiskop Jöns, äfvensom att denne
uppmuntrat honom till studier. Åt dessa egnade han
sig också med ifver, och det var i Perusium som han
vann doktorsgraden. Medan han var der i staden,
köpte han en handskrifven bok<footnote>Lactantius.</footnote> -- det var år 1460 --
och på ett tomt blad skref han det ofvannämnda talet,
hvilket han höll, då han promoverades till doktor.

Hemkommen till fäderneslandet, blef han arkidiakon
i Upsala samt derefter vald till biskop i
Strengnäs. Härigenom ökades hans anseende och
betydenhet ännu mera. Liksom erkebiskopen älskade
han freden och talade och verkade för densamma mot
sjelfve herr Sten, när en gång det goda förhållandet
mellan honom och erkebiskop Jacob stördes; men biskop
Kort visar sig mindre bitter än erkebiskopen i den
brefvexling, som med anledning häraf fördes, och
som vi hafva i behåll. Biskopens hållning såsom
rådsherre och i sin tids vigtiga ärenden få vi dock
i det följande tillräckligt taga kännedom om. Här
vilja vi hålla oss till det mer enskilda. Biskop
Kort var en klok och oförarglig man, skämtsam
och mycket umgängessam. Hans minne lefver ännu i
Strengnäs. Synnerligen är det fästadt vid domkyrkan
och Tynnelsö.


Den äldsta domkyrkan uppbrann i slutet af
1200 talet. Sedan uppbygdes den väl å nyo, men uppbrann
åter år 1473. Dess iståndsättande började genast,
och biskop Kort var dervid mycket verksam. I det
skick kyrkan befinner sig i vår tid lemnades den
hufvudsakligen af denne biskop. Han uppförde också
ett nytt biskopshus, försedt med skottgluggar. Det
är detsamma som är upplåtet åt det nuvarande högre
elementarläroverket. Men icke blott Strengnäs,
äfven Stockholms och Upsala kyrkor ihågkommos af den
rike biskop Kort. Till ett prebende vid den senare
skänkte han 11 sina aflingegods i Upland och en gård
i Upsala.

Det gamla biskopsslottet Tynnelsö, beläget i Mälaren,
nordost om Strengnäs, der vi sågo biskop Sigge med
200 man rusta sig mot konung Carl, skall också hafva
blifvit nybygdt af biskop Kort, som derpå nedlagt
betydliga kostnader. Bland sägner om detta
slott är äfven den, att en fiskare en gång sutit i
sin båt under Tynnelsö och metat samt dervid fångat
en stor lax. Han skall då hafva sjungit:

<poem>
»Lax, lax, lerback,
ej kommer du på bispens fat!»
</poem>

Biskopen skall obemärkt af fiskaren hafva hört dessa
ord och dervid infallit:

<poem>
»Det svär jag vid min bispehatt,
du skall sofva i tornet i natt!»
</poem>

Fiskaren, som hört biskopens hotelse, skall genast
hafva hissat segel och begifvit sig bort, sjungande
dervid:

<poem>
»Mitt vadmalssegel och ekebåt,
de skilja mig och bispen åt!»
</poem>

Sägnen kan väl tilläggas hvilken biskop som helst,
men förlägges vanligen till tiden före Stockholms
anläggande. Fiskaren skall nemligen hafva lagt i land
vid en af öarna i Mälarens utlopp, och der skall sedan
hafva uppstått ett fiskeläge, hvaraf sedermera blef
staden Stockholm.

Om biskop Kort vet landtfolket kring Strengnäs ännu
att tala, huru han hade en underjordisk gång från
sitt slott Tynnelsö till domkyrkan, och i dennas
torn visas en tornkammare, som skall hafva varit
biskopens bönkammare. I detta rum förvaras äfven
biskopens tofflor.

<i>Vesterås</i> biskopsstol innehades under denna tid af
en <i>Lydeke,</i> som af några räknas till Sparreslägten,
och tvänne med namnet <i>Olof,</i> hvilka senare man med
svårighet kan skilja från hvarandra. Ingen af dem
var dock af någon framstående betydenhet.

I <i>Vexiö</i> blef <i>Gudmund Nilsson</i> vigd till biskop samma
år, som konung Carl dog. Efter Gudmund hafva vi först
<i>Nils Olsson</i> efter 1476 och så en <i>Ingemar Pettersson</i>
efter 1495, men ingen af dessa var synnerligt
betydande eller kan ens aflägset förliknas med deras
frejdade föregångare Nils Ragvaldsson. I tidens
verldsliga handlingar förekomma de, liksom deras
embetsbröder i allmänhet.


Af <i>Åbo</i>-biskoparne känna vi redan Magnus Tavasts och
Olofs efterträdare biskop <i>Conrad</i> eller <i>Kort Bitz.</i> Han
innehade biskopsstolen till år 1489, således i nära
30 år. I de borgerliga angelägenheterna ser man efter
Brunkebergsslaget mindre till honom. Han efterträddes
af <i>Magnus Nilsson</i> (<i>Stjernkors),</i> hvilken upplefde
de för Finland vigtiga tilldragelser, som vi snart
komma att skildra. Han dog år 1500 och fick till
efterträdare <i>Lars Michaelsson Suurpää.</i>

<b>Sten Stures samtida bland de verldslige herrarne.</b>

Af de verldsliga stormannaslägterna känna vi redan
många och vi kunna redan för dessa tider se dem
underkastade samma lag af omvexling i afseende
på sina medlemmars kraft och duglighet och deraf
följande anseende, som gäller för hvarje menniska
och hvarje menskligt verk. Många namn, hvilka lyst
såsom ojemförliga storheter, hafva sjunkit tillbaka
i dunklet och, ehuru slägten lefver qvar, intagas dock
samhällets höjder af andra slägter och andra namn.

Hvar äro de väl nu, medlemmarne af en Birger
Pederssons, en Carl Ulfssons, en Bo Jonssons slägter --
dessa som en gång voro så mäktiga, så rika både på
gods och inflytande? Äfven Oxenstiernorna syntes
hafva nått höjden af makt och inflytande med
erkebiskop Jöns Bengtsson. Redan nu intaga den
maktlystne prelatens fränder ett vida underlägset
rum. Detsamma är äfven fallet med Bielkarne och
Vasarne. Sten Sture sjelf var ännu och syntes äfven
förblifva den siste af sin ätt. En gren af Natt och
Dag-slägten skulle då fortplanta Sture-namnet. Men
utom dessa gamla namn hafva vi hört åtskilliga nya,
hvilka intaga ett vigtigt rum i vår historia, äfven
om ingen af deras medlemmar kan mäta sig i ära och
glans med sådana män som Nils och Sten Sture eller
ens med Tottarne. Vi vilja i korthet öfverse dessa
herreslägter, synnerligast de nya, men äfven till
någon del de gamla.

Af <i>Brahe-</i>slägten, som vi icke sett till under
hela den föregående tiden allt sedan konung Magnus
Erikssons och den heliga Birgittas dagar, hafva vi
en herr <i>Peder Magnusson,</i> om hvilken dock intet annat
är att säga, än att han är den förste af slägten,
som antog namnet <sp>Brahe,</sp> och att han på 1480-talet
uppbrändes jemte en sin frände i en lada, då de skulle
tukta några upproriska bönder. Herr Peders far var
<i>Magnus Larsson.</i> Hans mor hette <i>Johanna</i> och var dotter
af <i>Thorkil Brahe</i> i Danmark. Sonen upptog moderns namn,
men behöll fädernesköldemärket.

Om <i>Sparre-</i>slägten gäller för denna tid, liksom
öfver hufvud för hela unionstiden, detsamma som om
Brahe-ätten. Ingen mer framstående personlighet har
ätten under denna tid att uppvisa, om man undantager
Carl Ulfsson till Tofta, som vid unionstidens början
står qvar från den föregående tiden, men gammal
och som en skugga af sig sjelf. I ett var denna ätt
olika Brahe-ätten -- uti rikedomen af medlemmar. Utom
Vesteråsbiskopen finna vi för denna tid icke mindre
än 5 bland

riksens råd. De voro: <i>Fader Ulfsson, Bengt</i> och
<i>Nils Faderssöner, Nils Classon</i> (till Vik) och <i>Sigge
Larsson.</i> Mot slutet af unionstiden förekomma <i>Knut
Bengtsson</i> och <i>Lars Siggesson,</i> af hvilka den sistnämnde
fortplantade ätten.

Af <i>Bielke-</i>slägten märka vi för denna tid de
båda halfbröderna <i>Erik</i> och <i>Thure Thuressöner.</i> Den
förre af dessa dog 1475; den senare, den orolige
och i tidens händelser så ifrigt deltagande Thure,
lefde ända till år 1488. Han kan anses som stamfader
för den följande slägten genom sina söner <i>Erik</i> och
<i>Peder.</i> Af dessa blef Erik Thuresson för den närmast
följande tiden en af landets mest framstående män,
fullt ut lika ryktbar som fadern, men i sträfvanden
och strider för, ej emot fäderneslandet.

<i>Vasa-</i>namnet uppbars för denna tid af den tappre,
djerfve och orolige <i>Erik Carlsson.</i> Vi få snart
höra mera om honom. Samtidigt med honom lefde ännu
hans farbroder <i>Johan</i> och dennes söner <i>Christer</i> och
<i>Erik.</i> Genom herr Johans giftermål först med Sten
Stures syster <i>Brita</i> och sedan med den tappre Thord
Bondes dotter af samma namn drogs slägten närmare
både konung Carl och det svenska partiet, hvarför vi
också finna såväl Erik Carlsson som Johan och Erik
Johansson på Sten Stures sida.

Af de kort förut så mäktiga <i>Oxenstiernorna</i> lefde ännu
<i>Erik Nilsson</i> samt sönerne till dennes syskonbarn,
<i>Sten, Bengt</i> och <i>Jöns Christerssöner.</i> De voro rika
och mäktiga, men på långt när ej jämförliga med
medlemmarne af sina närmast föregående båda slägtled.

<i>Bonde-</i>slägten, konung Carl Knutssons slägt, har endast
ett namn att uppvisa, nemligen <i>Magnus Filipsson.</i>

En af de gamla slägterna, som för denna tid hafva
vigtiga namn att uppvisa, är slägten <i>Natt- och
Dag.</i> Vi veta redan, att de yngre Sturarne, de som
börja med <i>Nils Sture,</i> tillhöra denna ätt. De äro dock,
och blifva det ännu mera, för oss så bekanta, att vi
ej här behöfva uppehålla oss vid dem.

Men äfven den grenen, som bibehöll Natt och
Dag-namnet, har vigtiga medlemmar tillhörande
denna tid. Bland dem nämna vi i första rummet
den för oss sorgligt bekante <i>Magnus Bengtsson,</i>
Engelbrekts mördare. Sedan vi sågo honom om natten på
Engelbrektsholmen, på Göksholm och utanför Örebro, och
sedan vi sågo honom med sin fader fly söder ut undan
de uppretade bönderna, hafva vi funnit hans namn vid
mera än ett tillfälle bland andra herrar och män under
tidens handlingar. Vi känna föga af de händelser,
som tillhöra denne herres historia efter 1436, men
det anförda visar, att han åter uppträdt bland de
mäktiga i sitt fosterland. Om detta skedde till följd
af den glömska som tiden och ny oro kunde breda äfven
öfver en sådan gräslighet som frihetshjeltens mord,
eller om det var en följd af Carl Knutssons skydd --
det veta vi icke. Det säges att Magnus Bengtsson helt
och hållet förändrat sinnelag. Han skall i första
hettan af ånger öfver sitt brott velat bära händer
på sig sjelf och dödat de danskar, som varit

hans rådgifvare. Ett outsläckligt hat till allt
hvad danskar hette lågade sedan hos honom, och han
skall äfven hafva gjort allt för att ingifva sina
efterkommande samma känslor.

Sonen <i>Johan Magnusson</i> liksom sonsönerne <i>Magnus</i> och <i>Åke</i>
voro så förbittrade på de danske, att de aldrig kunde
nämna ordet Danmark utan att gripas af bitterhet och
hat. Magnus Johanssons informator, den siste katolske
erkebiskopen i vårt land, <i>Johannes Magnus,</i> berättar,
att han aldrig hörde herr Johan nämna danskarne utan
att tala om dem med förakt. Alla dessa herrar få vi
se i det följande, Johan såsom slottshöfding på Kalmar
och Magnus såsom Gustaf Vasas vän. Åke förvärfvade sig
genom lyckliga strider mot danskarne namnet »Danmarks
plågoris».

Utom dessa gamla, ofta förekommande och derför
välbekanta slägtnamn möter oss under den senast
skildrade tiden ett och annat nytt. Dessa tillhöra
dock derför icke nya slägter. Många gamla lefde vid
sidan af de nu anförda, men liksom i bakgrunden,
skymda af dem, så att de först vid denna tid eller den
närmast föregående genom mer eller mindre framstående
medlemmar dyka upp och göra sitt ättemärke bekant för
efterverlden. Deras sköldar hafva burits, men hafva
först nu visat sig i främsta ledet i förhållande till
oss.

En sådan sköld var den, som i Brunkebergsslaget fördes
af den tappre <i>Trotte Carlssons</i> stridsvana arm. Den
ätt, till hvilken han hörde, nämnes dock icke efter
sitt sköldemärke, utan kallas <i>Eka-slägten.</i> Att slägten
var ansedd och mäktig ganska tidigt, synes deraf, att
hon redan mot slutet af 1200-talet har en medlem bland
riksens råd. Hon har blifvit kallad af stamgodset
<i>Eka,</i> som ligger vid segelleden mellan Stockholm och
Enköping i Lillkyrka socken. Herr Trottes broder
<i>Magnus</i> lefde efter unionstidens slut. Med hans son,
<i>Trotte,</i> utgick ätten år 1527. Magnus Carlssons
dotter <i>Cecilia</i> blef gift med Erik Johansson och
sålunda moder till konung Gustaf I<footnote>
<img></img>
Ekaslägten:

Peder

Trotte, riddare 1353 rådsherre 1357, d. 1364.

Magnus, riddare 1391.

Carl, riddare och rådsherre 1449.
Greger, rådsherre 1434.

Trotte, d. 1471.
Magnus, rådsherre 1473--1484

Trotte, d. 1512.

Cecilia, g. m. Erik Johansson (Vasa)

Gustav I.
</footnote>.

<i>Vinstorpa-</i>slägten var en annan sådan gammal slägt. Af
henne finna vi medlemmar i rådet så långt tillbaka som
under den siste konungen af Erikska ätten eller 1224,
och när drots- och marsk-embetena inrättades, finna
vi tidigt det senare embetet innehafvas af medlemmar
ur Vinstorpa-slägten. <i>Håkan Matsson</i> var marsk redan
under Magnus Ladulås, Håkans son <i>Mats</i> under denna
konungs söner, och

dennes son <i>Håkan</i> under Magnus Eriksson. Från denna
tid förlora vi slägten ur sigte tills under konung
Erik vi finna en <i>Sigge Uddesson</i> såsom biskop i Skara
år 1430. Han är oss tillräckligt bekant från denna
orons tid. Hans bror hette <i>Bengt</i> och blef genom
sin dotter <i>Märta,</i> som blef gift med Åke Axelsson
Tott, morfader till Sten Stures gemål Ingeborg
Tott. Slägtgodset <i>Vinstorp,</i> som ligger vid en liten
insjö i Dalums socken nordost om Ulricehamn, kom
genom <i>Carl Bengtssons</i> dotter <i>Anna</i> ur slägten. Fru
Anna var först gift med Erik Carlsson (Vasa) och
efter hans död med <i>Erik Eriksson</i> (Gyllenstierna).

Till dessa slägter kunna vi äfven räkna de så kallade
<i>Vånga-, Forstena-</i> och <i>Stensta-</i> eller <i>Lisa-</i>slägterna
m. fl.

<i>Trolle-</i>slägten var också en gammal slägt, af hvilken
vi först vid denna tid se medlemmar i främsta ledet
af Sveriges män. Såsom bevisande dess ålder behöfva vi
blott påpeka, att redan på Birger Jarls tid en medlem
af densamma var nog mäktig och ansedd att erhålla en
jarlens syster till husfru. Men först vid unionstiden
blifva Trollarne mer märkbara. Vi påminna oss <i>Birger
Trolle</i> på Gotland. Han och hans son <i>Arvid</i> voro båda
på konung Carls sida. Men efter dem kommo tvänne,
<i>Erik</i> och dennes son <i>Gustaf,</i> hvilka ställa sig på den
unionella sidan, den siste såsom Sveriges erkebiskop,
en värdig efterträdare till Jöns Bengtsson.

Konung Carls och Sten Stures samtida, herrarne
Birger och Arvid, berömmas, synnerligen den senare,
som lärde, vidtbereste och lagkloke män. Herr Arvid --
säger rimkrönikan --

<poem>
-- kunde väl läsa i bok
och var mycket i lagen klok;
han ville intet arghet låta,
munka och presta plägade han hata,
af kronona hade han mycket län.
</poem>

Han skall äfven haft ovanliga gåfvor såsom läkare och
man har ännu i behåll recept af honom. I ett sådant
förekommer ett samtal mellan vår Herre och Saul,
som botades genom harpospel. De sta på ett berg och
tala på vers.

Om dennes son Erik och erkebiskop Gustaf få vi
framdeles vara vidlyftigare<footnote>
<i>Trolle-slägten under medeltiden,</i> se slägttaflan
å följande sida.</footnote>.

Ett sköldemärke, som vi hittills sett buret af blott
en, men som efter denna tid så småningom kommer
allt mera till heders, är det, som fördes af den
så kallade <i>Stenbock-</i>slägten. Hvad denna beträffar,
så har man detsamma att iakttaga som i afseende på
Sturarne. Det är en äldre ätt, som utslocknar, men
sonen af en qvinlig medlem upptager moderns namn. <i>De
äldre Stenbockarne</i> utgå med den <i>Gustaf Olofsson,</i> som
vi här ofvan lärt känna<footnote>
<i>Den äldre Stenbock-slägten,</i> se slägttaflan å följande sida.
</footnote>. Hans yngre dotter blef
gift med en <i>Arvid Krutsson (Store)</i> och deras son <i>Olof</i>
upptog moderns namn och blef <i>de yngre Stenbockarnes</i>
stamfader.


<i>Store-</i>slägten, till hvilken denne Arvid Knutsson
hörde, är en mäkta gammal slägt, men man känner icke
med full visshet de äldsta slägtlederna, och sjelfva
sköldemärket -- blått fält med en Sparre af guld och
derunder en sexuddig stjerna af silfver -- ger genom
sin sammansättning anledning till misstankar. Den
bekante Ivar Blå till Gröneborg räknas till denna
slägt och skulle således ytterst vara de yngre
Stenbockarnes ättefader.

<img></img>
Trolle-slägten under medeltiden.

Herved (Arvid) Ulf eller Trolle
g. m. Magnhild, d. af Magnus Minnesköld, Folkunge.

Knut Trolle

Birger

Knut, jarl

Thorkel Knutsson, marsk, riksföreståndare 1290,
d. 1306.
g. m. 1) Birgitta, konung Magnus Ladulås' syskonbarn,
g. m. 2) Hedvig, grefvinna af Ravensberg.

1. Christina g. m. Valemar, hertig af Finland.
1. Börje till Boo i Småland omkr. 1360.

Börje den gamle, riddare 1414, d. 1438.
Birger den unge till Bergqvara, riddare 1453.

Arvid till Bergqvara, riksråd 1465, f 1505.
g. m. 1) Christina Gädda. 2) Beata Tott. 3) Brita Bielke.

1. Erik riksråd o. 1520, g. m. 1) Ingeborg Tott. 2) Karin Gyllenstierna.

2. Joachim amiral i dansk tjenst, d. 1546, g. m. Margarete Skofve.

2. Elsa g. m. Arvid Oxenstierna.

3. Thure, riksråd, d. 155 g. m. Magdaldena Gyllenstierna.

Gustaf, erkebiskop, f. 1488, d. 1535.

Brita, d. 1556, g. m. Lars Siggesson Sparre 1556

Anna, d. 1620, g. m. Carl de Mornay.

Arvid, f. 1503, riksråd 1525, amiral 1534, d. 1549, g. m. Hillevi Sparre.

<img></img>
Den äldre Stenbock-slägten.

Jöns eller Jusse Skytte, väpnare 1389, häradshöfding i Synderbo 1442.

Olof Jönsson till Tofta, häradshöfding i Småland 1435--1454.

Gustaf Olofsson till Tofta, riksråd 1450, d. omkr. 1495.
g. m. 1) Ingrid till Vinstorp. 2) Anna Bielke.

Jöns, riksråd 1466.

Karin, g. m. Peder Håkansson.

Anna, g. m. Arvid Store till Torpa.

Slägten Drake till Hagdsrum.

Arvid
Slägten Drake till Intorp.

Olof
Den yngre Stenbock-slägten.


Gamla slägter, ur hvilka vi för denna tid se en och
annan framträda, äro <i>Tre Rosor, Färla, Lillie, Läma,
Gren</i> m. fl.

Af den sistnämda slägten, som har medlemmar, bland
riksens råd så tidigt som på 1330-talet, lefde ända
till Sten Stures dagar den gamle orolige sjöröfvaren
<i>Magnus Gren.</i> I de sista årens händelser har han dock
icke deltagit. Han gick nemligen efter konung Carls
död i kloster. Antingen han nu var bruten af de många
striderna han haft att kämpa, af det myckna blod
som flutit, utan att han dock vunnit sitt mål, eller
den oroliga anden af ett inre behof sökte den frid,
som verlden icke gaf och som hans samtid trodde sig
finna i den tysta klostercellen -- nog af, han ingick
i Eskilstuna kloster och dog der på 1470-talet.

Sonen <i>Ivar</i> följde i tycken och sträfvanden till en
början sin fader. Vi veta, att han vid tiden för
Brunkebergsslaget innehade Kalmar. Vi få framdeles
se honom intaga sin plats bland Sveriges råd. Han
dog i början af 1500-talet.

<i>Posse-</i>slägten är likaledes en gammal slägt, som först
med den i Brunkebergsslaget deltagande <i>Knut Posse</i>
drager vår uppmärksamhet till sig. Han var son till
<i>Jöns Lagesson</i> och <i>Märta Knutsdotter (Tre Rosor</i>)<footnote>
<i>Posse-slägten under medeltiden</i>
<img></img>
Nils Pusa, (lefde mot slutet af 1200-talet).

Lage Pusa, omkr. 1340.

Peder Pusa, omkr. 1390.

Lage Posse, riksråd 1448.

Jöns, riksrad 1447--1467.
Lage, riksråd 1450--1471.

Knut, riksråd 1473, d. 1500.
Nils, riksråd 1491.

Åxel, riksråd 1504, d. 1551.</footnote>

Af utländska ätter, som vid tidpunkten för unionens
början eller under densamma inkommo i landet, hafva
vi redan omtalat <i>Tottarne.</i>

<i>Gyllenstiernorna</i> inkommo i Sverige med den <i>Erik
Eriksson,</i> hvilken vi i det föregående lärt känna som
konung Carls måg. Han dog 1477 och efterlemnade
tvänne söner, <i>Nils</i> och <i>Erik.</i> Nils Erikssons
söner <i>Erik</i> och <i>Eskil</i> omkommo båda i Stockholms
blodbad. Gyllenstiernorna förvärfvade stora gods i
Sverige, och det redan vid sitt första uppträdande
här genom den förste Eriks giftermål i de rika Bonde-
och Vinstorpa-slägterna.

<i>Banererne</i> ledde liksom Gyllenstiernorna sitt ursprung
från Danmark. Den förste af denna slägt i Sverige var
<i>Eskil Isaksson,</i> som vi från 1450 finna bland riksens
råd. Han dog på 1480-talet och


efterlemnade med sin husfru <i>Cecilia Gren</i> sonen <i>Knut
Eskilsson,</i> som halshöggs vid Stockholms blodbad.

Namnet <i>Fleming</i> tillhör äfven unionstiden<footnote>
Slägttaflorna för dessa slägter, Gyllenstierna,
Baner och Fleming, införas lämpligare längre fram,
då medlemmarnes ökade antal gör en öfversigt svårare
och i samma mån slägttaflan mera nödvändig.</footnote>.

<b>Riksföreståndaren och de särskilda samhällsklasserna.</b>

Räknadt från konung Carls död innehade hans systerson
oafbrutet i 27 år styrelsen öfver Sveriges land. Det
är klart, att en så lång följd af år, hvarunder en
oberoende svensk styrelse egde bestånd, skulle utöfva
ett stort inflytande på hela landets inre tillstånd
och icke mindre på sjelfva den styrelseform, som
Sverige derunder egde på riksföreståndarskapet. Vi
hafva sett detta från en början af helt och hållet
tillfällig och öfvergående natur så småningom blifva
en alldeles oomtvistad styrelseform, när konung icke
fans, vare sig genom dödligt frånfälle eller derigenom
att han genom olagligheter och vrånghet omöjliggjorde
sig sjelf. Långt ifrån att någon fråga numera
uppstår om drots och marsk, tages såsom alldeles
gifvet att en riksföreståndare skall tillsättas, när
riket af det ena eller andra skälet är konungalöst,
och strid råder endast om hvem som skall intaga den
höga platsen.

Erkebiskopen Jöns Bengtsson synes först hafva
fattat tanken att som riksföreståndare styra Sverige
till sin död. Sten Stures långa riksföreståndartid
synes liksom ett förverkligande af den djerfve
erkebiskopens tanke, ehuru det visserligen icke får
sättas i sammanhang med hans sträfvanden, utan med
deras, som tänkte sig Sverige såsom ett sjelfständigt
helt för sig. Sten stures riksföreståndarskap är en
fortsättning af Carl Knutssons konungadöme, blott
med borttagande af kronan.

Man finner också af tidens handlingar, huru
förändrad den synpunkt var, hvarunder man betraktade
riksföreståndaren, äfven bland rikets förnämsta,
mäktigaste och rikaste slägter. Man åberopar ej
blott vid riksföreståndarens tillsättande »gammal,
god sedvänja» och »lag», utan man börjar allt mer
och mer intaga undersåtens plats i förhållande till
honom. Han kallas företrädesvis »herren» och när
han tilltalas, begagnar man »edert herredöme». Ännu
tydligare framträder detta emot tidehvarfvets
slut, då riksföreståndaren offentligt talar om
»sina undersåtar» och äfven rikets främste män
kalla sig »hans herredömes undersåtar». Då får man
äfven någon gång höra honom kallas »furste» och
hans husfru »furstinna, han får sin plats framför
erkebiskopen, och utländingen kallar honom rent af
»vice-konung». Det är också ganska betecknande för
riksföreståndarens ställning att på ett kyrkomöte i
Arboga 1474 det beslut fattades, att den, som begick

våld mot edsvuren riksföreståndare, skulle
straffas lika som om det skett mot krönt konung.

Riksföreståndaren utöfvade också alla en konungs
både rättigheter och skyldigheter. Han var <i>högste
domare,</i> tillsatte lagmän och häradshöfdingar, han
var <i>högste befälhafvare öfver krigshären,</i> han <i>gaf
tjenistumannum sinom län,</i> men återtog dem också,
när så fordrades, <i>uppbar kronans inkomster</i> samt
förlänade frälse och bortskänkte kronogods. Äfven
i förhållande till biskops- och erkebiskopsval
egde riksföreståndaren samma rättigheter som
konungen. Det var endast en af konungens rättigheter,
som riksföreståndaren icke utöfvade, den att meddela
ridderlig värdighet. Man skulle vilja antaga denna
brist i hans konungamakt som en obetydlighet, men
fåfängligheten var på den tiden lika stor som i
våra dagar, och emedan ingen annan än riddaren fick
bära herrenamn och ingen annan än hans hustru bära
fru-namn, så bidrog detta i sin mån att väcka längtan
efter en konung. Och när slutligen denna önskan gick
i fullbordan och åter en konungakröning föreföll,
utsträcktes -- enligt hvad rimkrönikan uppgifver --
riddarslaget ända till barn, som ännu lågo i lindan,
så att följande liksom ursäktande ord läggas i
konungens mun:

<poem>
Somme barn månde jag till riddare slå,
den som än i tånom<footnote>Linda.</footnote> låg;
det månde dessa svenska qvinnor vålla,
ty af herrenamn månde de så mycket hålla;
hvar frälseqvinna ville heta fruga,
på det andra skulle sig för henne buga.
</poem>

Desse herrar och riddare voro i allmänhet de, hvilka
beredde riksföreståndaren de största bekymren, såsom
de ock af gammalt varit sina konungars farligaste
fiender. Och sådana män som en Thure Thuresson,
en Erik Carlsson, ja, äfven Erik och Ivar Axelsson --
hvilka alla, medan de icke kunde lida den svenske Carl
Knutsson, sett riksföreståndaren växa upp, som i makt
och anseende stått vida under dem -- för sådana män
skulle det icke falla så sig lätt att med ens finna
sig i sakernas nya skick. Utan tvifvel skulle också
samma strider, samma stämplingar och samma oro åter
flammat upp, om icke Sten Sture varit en man, hvilken
visat sig allt detta vuxen både på stridsfältet
och vid rådsbordet. Det vore dock orätt att tro,
det nu alla stämplingar upphörde. De funnos nog på
samma gång, som tillgifvenheten för Danmark fans,
men de uträttade intet. Herr Sten gick der ändå såsom
Sveriges höfvidsman, och alla sågo upp till honom
som till Sveriges räddare från utländskt förtryck.

Deruti ligger Sten Stures öfverlägsenhet, att han
var nöjd med herraväldet, utan att synas vara den
styrande och rådande herren. Deruti ock, att han tog
lärdom af den föregående tiden och lät mycket gå för
sig, äfven om det skedde emot hans åsigter, blott
det icke berörde, att vi så må säga, den nationella
lifskraften. Denna skyddade

han på allt sätt, oftast derigenom att han visste
i sjelfva beslutet inlägga sådana saker, som voro
till utseendet obetydliga och oväsentliga, men
som, när det kom till utförandet, kullkastade hela
beslutet. Derigenom var han, utan att han visade
det och utan att stöta sig med de ömtålige herrarne,
både deras och förhållandenas verklige herre.

Genom sin klokhet och fasthet förmådde Sten Sture
mera än någon af de föregående regenterne. Det var
hos honom en sammanblandning af hvad som utmärkt både
Margareta och Engelbrekt. Genom ett klokt begagnande
af sin makt som riksföreståndare lyckades han afböja
eller liksom borttaga udden af månget mot rikets
bestånd fiendtligt rådslag och förena med sig många
af de herrar, hvilka eljest af större fördelar lockats
att sluta sig till den danske konungen. Genom sin
orubbliga fasthet och trohet mot Sveriges folk band
han detta i kärlek och trohet fast vid sig tillbaka.

Bonden, köpstadsmannen, bergsmannen -- der hade Sturen
sina bästa vänner, hos dem sökte han och fann sitt och
Sveriges bästa stöd så väl emot herrarnes sjelfsvåld
och öfvermakt som emot Danmark. Och herr Sten glömde
icke bort dessa sina vänner, såsom hans morbroder
en tid gjorde. Liksom bönderne och köpstadsmännen
voro de, som genom sin närvaro på mötet i Arboga
afgjorde valet till hans förmån, så finna vi deras
närvaro påkallad såsom nödvändig äfven framdeles, då
allmänvigtiga frågor voro å bane. Sådant måste stärka
sjelfkänslan hos allmogen på samma gång som kärleken
till den, hvilken visade sig så uppskatta och vörda
deras obestridliga rätt att deltaga i de allmänna
besluten. Vanligen var det två bönder af hvarje härad
som kallades till de allmänna mötena. Dessa möten
voro af samma art som det af år 1319 och kunna derför
anses som en öfvergångsbildning till hvad som sedan
blef vår <i>riksdag,</i> hvarför man också för att skilja
dem från <i>herremötena</i> kan kalla dem riksdagar.

Man får dock icke tro, att sådana allmänna möten
eller riksdagar förekomma oftare under Sten Sture
än under Carl Knutsson. Med undantag af de två,
som föreföllo 1471, ser man icke till några under
en lång följd af år. Men derför voro <i>landstingen</i> så
mycket vigtigare. Här afhandlades med allmogen, här
redogjordes af riksföreståndaren för vidtagna åtgärder
och mottogs allmogens bifall eller hördes dess vilja,
och på de ständiga rådsmötena var riksföreståndaren
den, som framförde och vakade öfver att allmogens på
landstingen uttalade vilja hölls i helgd.

Icke minst verkade herr Stens personlighet på
böndernes sinnen. Hans oförskräckta mod och lugn i
striden, hans skicklighet att begagna sig af hvarje
fiendens oklokhet och misstag, dertill hans lycka --
allt detta var något, som en gång för alla gjort hans
namn uppburet och vördadt. Men när denne frejdade
krigsman och rikets höfding inträdde i bondens stuga,
helsade med handslag bonden och hans hustru och barn
samt gaf sig i tal med dem ej blott om hvad som

rörde riket utan om deras enskilda angelägenheter,
då kunna vi lätt förstå, huru vördnaden skulle
öfvergå till en kärlek, som hade allt ospardt för
sitt föremåls väl. Hvarje man ville gå i döden för
herr Sten. Också sades det, att han hade så många
krigsmän, som inbyggare funnos i riket.

Men den svenska bondens kärlek vinnes icke genom ett
vekt sinne; hans lynne är sådant att det icke tål
smek. Hans kärlek måste vinnas genom kraft och allvar,
liksom jernet vinnes ur hårda hälleberget. Sådan
var också herr Sten. Hans rättframma sinne kunde
ej tåla olag och ofrid, hvarhelst det mötte hans
blick. Bonde som fogde måste lida straff, om de
sådant förtjent. »Herr Sten låter förr sitt lif,
än han ser ett får afhändas bonden med orätt!» --
var länge efter hans tid ett ordstäf bland svenska
allmogen. Det är sträng rättvisa, som är kärlekens
bästa jordmån. Så fast förlitade man sig också på ett
ord af Sten Sture, att när han bekräftade något med
sin vanliga ed: »Så visst som jag en ärlig man förer
tre sjöblad i mitt vapen», trodde man mera derpå än
på andras heligaste eder.

Det är å en annan sida klart, att detta innerliga
och förtroliga förhållande mellan Sturen och allmogen
skulle ses med oblida ögon af de mäktige, synnerligast
af dem, som för sitt eget maktbegär voro färdiga att
offra till och med fosterlandet, och sjelfve
unionskonungen yttrade en gång till riksföreståndaren, att han
ville göra bönderna till herrar, fastän Gud skapat
dem till trälar. Men i det samband, som knöts allt
fastare med hvarje år mellan rikets allmoge och
rikets hufvud, låg just fröet till kommande bättre
tider. Konungen, den svenske konungens makt, som så
länge varit kraftlös, sög åter merg ur sin moders
mjölk. Riksföreståndaren är konungens förebild, det
svenska folket är den moder, som skänker honom hans
enda verkliga och sanna kraft. Föreningen mellan
dessa båda är morgonstrimman till den nyare tiden.

Sedan vi sålunda kastat en allmän öfverblick på
de inre förhållandena under den tid, som följde på
Brunkebergs slag, återgå vi till skildringen af de
händelser, hvilka i yttre måtto följde. De rikta
våra blickar utåt, frän Sverige till Sveriges grannar,
till Danmark, till Hansestäderna och till -- Ryssland.

<b>Ryssarne anfalla Finland.</b>

Det må nu ligga någon sanning eller icke i det
rykte, som var gängse på denna tid i de kretsar,
hvilka närmast omgåfvo konung Christian, och hvilket
rykte skall hafva omtalats för Erik Carlsson Vasa,
att nemligen Ryssland, Skotland, Polen och Danmark
skulle gemensamt anfalla och göra slut på det oböjliga
Sverige -- att den goda viljan icke fattades konung
Christian, derom är icke något tvifvel, och af de
öfriga tre se vi Ryssarne verkligen göra ett infall
inom svenska gränsen.


Ivan Wasiljewitsch var på denna tid -- sedan år
1465 -- en af Rysslands furstar. Det var en djerf och
kraftfull man, fast rå och grym, såsom tillhörande ett
folk, hvilket stod långt efter folken i det vestra
Europa i sedernas hyfsning och förmildring. Han
fattade snart tanken att frigöra sitt fädernesland
från det förtryck, hvarunder det sedan mera än tvänne
sekler suckat under mongolerna. Såsom en början
dertill och för att skaffa sig större makt underlade
han sig de kring hans eget storfurstendöme liggande
ryska furstendömena. Härmed var han vid denna tid
sysselsatt.

Detta hindrade emellertid icke den vidt omkring sig
blickande fursten att kasta blicken vester ut, åt
den vik af det vesterländska verldshafvet, der det
var möjligt för hans blifvande stora rike att komma i
närmare och omedelbar beröring med de mäktiga rikena
vester ut, hvarifrån köpmännen årligen kommo och gingo
till och från Stora Nowgorod. De makter, som här lågo
i vägen för sjelfherskarens planer, voro de andliga
riddareordnarnas länder och det svenska väldet,
hvilka så omgåfvo Finska viken, att knappast mera
af densamma kom på Rysslands del, än att det öfver
Newas träskiga mynning kunde uppfånga en och annan
vindflägt från hafvet. Dessa voro således de, för
hvilka den ryske storfurstens granskap var farligt,
och, såsom naturligt var, förde den gemensamma
faran snart de hotade tillsammans i förbund.

Först var det dock Sverige söm anfölls. Det
skedde strax i början af 1470-talet. Viborg var
gränsslottet mot Ryssland. Der var då Erik Axelsson
(Tott) borgherre. Han och biskop Kort i Åbo skrefvo
genast till riksföreståndaren och rådet i Sverige
och anhöllo om hjelp. Sådan sändes ock. Sannolikt
var det med denna hjelpsändning som den nyss med
riksföreståndaren försonade Erik Carlsson (Vasa)
följde såsom höfvidsman. Men vid den hetlefrade
Erik Carlssons sida satte herr Sten den lugne och
bepröfvade Nils Sture. »Han gjorde det», säger
rimkrönikan, »på det att folket måtte vara desto
dristigare.»

»Då denna hjelp ankommit», berättar rimkrönikan
vidare, »begynte ryssen dagtinga. Han svor, att
han med Sverige ville hålla en evig fred i 3
eller 400 år, och att i hvarje by skulle uppresas
en galge, hvari den skulle hängas, som ville bryta
mot freden. Förslaget upptogs olika af de båda
svenska härförarne. Herr Nils var böjd att gå
in derpå. Sannolikt led det mot slutet af året --
månne 1475 -- och var här fråga om ett stillestånd,
som herr Nils ville begagna sig af, och som kunde
vara nödigt både för befolkningen vid gränsen och
för krigsfolket.

Herr Erik var dock af en helt annan mening. Han ville
icke veta af något uppehåll i den begynta striden.

I tre år skall herr Erik sedan stannat qvar i Finland
och jemte Erik Axelsson manligen värjt landet mot
den omilde fienden, och skall derunder »hans mandom
ofta blifvit förspord till Sverige». Här hemma se
vi sedan icke vidare till honom. Han gifte sig andra
gången med

fru Anna Carlsdotter af Vinstorpaslägten, och tre år
derefter blef han dödad af kyrkoherden i Öfver-Sela,
herr Sigfrid, då han våldgästade i prestgården. I
sitt testamente hade den stränge riddaren uttalat
den önskan till sina vänner, »att de icke skulle
fejda någon efter hans död» -- en tanke af frid och
försoning, som man knappast väntade sig att finna
hos denne fejdernas man.

Han begrofs i Krokeks kloster.

Det var år 1475 som Erik Axelsson fick Viborgs slott i
förläning, och troligen var det i den egenskapen han
tillsammans med biskopen i Åbo skref det ofvannämnda
brefvet till Sverige om hjelp i manskap och kost. Af
ett bref -- som dock är odateradt -- kan man se att
hvad man hade att tillgå skickades genast och tillika
bref till herr Erik att utskifta den sända spisningen
»bland dandemännen och deras tjenare och allmogen,
dem som tillskickade voro att ligga i Viborg till
landtvärn, så långt hon kunde räcka; ty att hon
var icke mycken». Samma bref upplyser, att biskopar
och lagmän i hvarje lagsaga med sex friborna män
och sex af allmogen, »så som Sveriges lag utvisar»,
varit tillsammans och öfvervägt, »hvad hjelp i mantal
och spisning» som kunde utgöras »till att afvärja och
undsätta detta land och denna allmoge, som de helge
herrar, Sveriges patroner, S:t Erik och S:t Henrik,
och våra förfäder manligen vunno, Gud till heder,
kristendomen och Sveriges krono till förökelse och
bestånd». Den beslutna hjelpen ankom dock för sent,
och derför skickadas, såsom nämndt är, hvad som fans.

Följande året 1476 kom riksföreståndaren sjelf öfver
till Finland. Han stannade der troligen till år 1477,
hvilket år vid gränsen ett nytt fäste uppfördes, som
då kallades Olofsborg, men sedermera Nyslott. Under
dessa åren fördes kriget lyckligt för Sverige,
förnämligast genom Erik Axelsson på Viborg. Herr
Erik -- man må nu säga hvad man vill om hans tidigare
förhållanden, hans öfvergång från konung Carl till
konung Christian, och från denne åter till Carl,
samt om de planer han möjligen kunde hafva hyst i
erkebiskop Jöns' sista tid -- var en kraftfull man,
som med mycken framgång vakade öfver Sveriges väl på
den utpost, han innehade mot Ryssland. Viborgs stad
lät han omgifva med murar och må hända framflyttade
han äfven i någon mån den svenska gränsen. Åtminstone
klagade ryssarne, att Olofsborg var bygdt på rysk
grund.

Men krigförandet denna tid bestod mest i
härjningar. Något större slag omnämnes icke, men väl
talas om »de omildes» gräsliga framfart i Finland, och
huru de tvingades till återtåg, hvarpå följde från de
svenskes sida lika svåra härjningar i Ryssland. Åren
1475 och 1480 framhållas såsom synnerligen svåra
krigsår. Det senare året skall från Sverige hafva
utgått en här, som uppgifves hafva uppgått till
24,000 man. Med denna dref Erik Axelsson fienden
ur landet och drog sedan långt in i fiendeland,
sköflande och förhärjande.


Året 1480 uppgifves såsom Erik Axelssons dödsår. Han
skall hafva dött på Viborg kort efter återkomsten från
härnadståget in i Ryssland. Hans död vållade stor sorg
i Sverige, icke för Finlands eller gränsförsvarets
skull, utan emedan han öfverlemnade slottslofven
öfver de finska slotten, som han hade i förläning,
åt sin broder Lars. Och det skedde emot aftal. Derför
heter det i rimkrönikan:
<poem>
Hörer till I som i Sverige bo,
huru herr Erik Axelsson höll sin tro;
det månde sig så vända,
då hans lif tog en ända,
efter det han sin själ utgaf
röntes svenske män en annan lag,
då komma dei stora nöd.
</poem>

Detta för oss in på ett vigtigt kapitel i dessa
tiders historia. Men först är åtskilligt att märka
under konung Christians senaste regeringsår -- han dog
nemligen året efter Erik Axelsson -- och i sammanhang
dermed om förhållandena mellan Sverige och Danmark,
hurudana de blefvo efter segern vid Brunkeberg och
efter unionskonungens död.

<b>Konung Christians sista år.</b>

Vi veta att konungen, efter sin återkomst till Danmark
1471 på hösten, ingalunda var sinnad att lemna Sverige
i fred, men att danska rådet genom sitt uttalade hot,
att, om han ville fortsätta det fruktlösa fejdandet på
Sverige, uppsäga honom tro och lydnad, nödgade honom
att inskränka sig till underhandlingar. Att dessa
underhandlingar fingo en temligen vid utsträckning,
och att ryssarnes anfall sannolikt är att betrakta
såsom en af deras frukter, det veta vi också.

Men äfven med Sverige fördes underhandlingar,
hvilka endast afsågo att bereda vägen för
konungens återkomst till Sveriges rike. Historien om
förhållandena till Danmark är också för de följande
fem åren en historia om idel underhandlingar, som
höllos på det ena mötet efter det andra. Med den
smidiga skicklighet, som danskarne städse utvecklat
på detta fält, skulle man förundra sig öfver den
ringa framgång, som de under dessa år hade, om vi
icke kände den man, som nu ledde Sveriges öden. Men
derför lemnar också denna underhandlingshistoria nya
bidrag till det lof, som Sveriges folk är Sten Sture
skyldigt. Här utvecklade han hela öfverlägsenheten
af sitt snille. Faran för Sveriges sjelfbestånd var
här till och med större än på slagfältet, eftersom
unionsvänner ständigt funnos och deras antal lätt
kunde ökas. Men huru än konung Christian och hans
herrar ansträngde sig, huru väl de än förstodo lägga
sina ord både till smek och hot, så vunno de dock
intet annat, än hvad herr Sten sjelf ville -- fred
rikena emellan. Och icke minst visar sig Sten Stures
storhet derutinnan, att han icke af Christians stolta
skryt inför utlandet med den svenska konungatiteln
lät förleda sig till ett steg, som väl var egnadt att
visa tomheten af detta prål, men som tillika kunde
medföra för Sverige vida

större olyckor -- vi mena, om han låtit ordentligen
afsätta Christian och göra sig sjelf till konung,
enär på dessa tider i det allmänna tänkesättet för
det germaniska Europa ett sjelfständigt rike utan
konung var på det hela ett oting.

Regelbundet höllos i Juli eller
Augusti månader hvartdera af åren
1472, 1473 och 1474 möten i Kalmar. För år 1475 var
ett möte i Halmstad utsatt till början af året, men
blef ej af. Men år 1476 i Januari hölls ett möte i
Åhus och i Juli ett i Kalmar. Det skulle vara alltför
tröttande att genomläsa en redogörelse för dessa
möten. Blott de sista böra vi något vidröra, emedan
det, enligt hvad det först nyligen offentliggjorda
brefvet derom intygar, visar både huru mycket Sten
Sture kunde till skenet gifva efter, och på samma
gång, huru säkert han höll sin vakt kringom Sveriges
konungatron.

Kort efter konung Knuts dag -- den 10 Juli 1476
-- öppnades detta möte. Sten Sture var sjelf
närvarande. Konung Christian befann sig i Ronneby. Om
torsdagen den 22 Augusti fattades beslutet om den
vanliga »eviga freden och kärliga bebindningen». Men
som man icke kunnat blifva fulleligen ense om vissa
ärenden och artiklar, blefvo fyra svenske herrar
befullmäktigade att följa med danske rådsherrar till
konungen i Ronneby att der om dessa saker afhandla
och besluta. Kunde desse fyra icke heller med konungen
blifva ense, skulle ett nytt möte utsättas.

De svenske fullmäktige voro biskop Hans i Skara, den
rike och ansedde uplandslagmannen Gustaf Carlsson
(Gumsehufvud), Åke Jönsson (Svarte Skåning)
och Arvid Trolle. Fredagen i påföljande vecka
eller den 29 Augusti hade de med konungen fattat
följande beslut: »Sveriges inbyggare, klerkeri,
ridderskap, köpstadsmän och allmoge skulle med all
makt uppenbarligen och hemligen så förarbeta, att
konungen måtte med god vilja och samdrägt nästa sommar
inkomma i landet, som en fullmäktig herre och konung,
och skulle Sveriges inbyggare på ett möte tidigt på
sommaren derom besluta; »men», heter det, »med sådant
förord, att de utsedde kunde enas och fördragas med
konungen om några artiklar, som ej blifvit i Kalmar
beslutade, men om hvilka de dagtingat och kommit till
den ända, som det derom utfärdade brefvet utvisar».

Detta bref känna vi icke. Men utan tvifvel innehåller
det just de vilkor, som i allmänhet uppstäldes för
konungens erkännande och antagande, och hvilka
herr Sten visste att han aldrig skulle eller
kunde uppfylla. Ty det är icke troligt, att desse
män handlat emot riksföreståndarens vetskap och
vilja. Man bör här blott icke förblanda hufvudsak
med bisak. Hvad som var hufvudsak för den ene, var
bisak för den andre. Att återvinna Sveriges krona
var konungens hufvudsyfte, och derutinnan gingo
de svenske utsedde honom till mötes, men hvad som
var hufvudsak för dem, vilkoren för hans antagande,
de der »vissa artiklarna», de stodo qvar med samma
gällande kraft som förut.


Den skuld, hvari konungen häftade till svenske män,
»till kyrkor, ridderskap och köpstadsmän», och som
»drog en stor summa penningar»; vidare det guld
och silfver och de klenodier, som konungen tagit
från Vadstena kloster och ur Svartbrödraklostret i
Stockholm, samt slutligen Sveriges rätt till Gotland,
en rätt som utsträcktes äfven till Skåne, Halland och
Bleking med Lister -- se der de fordringar, som Sten
Sture på de förra mötena uppstält såsom vilkor för
konungens återintagande i Sverige. Men sådana vilkor
kunde ej Christian antaga, eller han antog dem så,
att han först ville uppfylla dem, sedan han blifvit
mottagen som konung -- och derför blef äfven ett sådant
beslut som detta i Ronneby utan all följd.

Konungen utfärdade väl dagen efter eller den 30
Augusti ett bref till Sveriges inbyggare att mottaga
honom som konung och förnyar denna uppmaning i ett
bref af år 1477, men det ena verkade lika litet som
det andra. Och så afgjordt emot hvarje ytterligare
försök att med vapen betvinga Sverige var allmänna
meningen i Danmark, att, då ett rykte utbredde sig
i Danmark, det Sten Sture rustade för att möta ett
befaradt infall af konungen, denne ansåg sig behöfva
på en riksdag i Kallundborg föreställa rådet, att
landskapen på andra sidan sundet behöfde krigsfolk
icke för ett anfall på Sverige, utan till försvar emot
detta rike. De ifrågavarande rustningarna i Sverige
voro naturligtvis de, som gälde kriget med Ryssland,
hvartill följande året (1480) en ovanligt stor här
öfversändes till Finland, men icke ens detta krig med
ryssarne, som var i så hög grad gynsamt för Danmark,
ville man der begagna sig af.

Under året 1480 började konung Christian hemsökas af
sjukdom, och den 22 Maj 1481 dog han i Köpenhamn. Han
efterlemnade tvänne söner, Hans, som föddes år 1455,
och Fredrik, född år 1473. Om hans dotter Margareta,
som blef gift med konung Jakob i Skotland, hafva vi
tillförene talat.

Oaktadt den aflidne konungen icke följdes af lyckan
i sina strider mot vårt folk, kunna vi dock icke
frånkänna honom det beröm, att han var en tapper
och oförskräckt herre, och detta i förening med hans
gifmildhet och fromhet och personliga enkelhet midt
i glansen af ett praktfullt hof gjorde honom älskad af
det danska folket. Denna hofhållning var dock kostsam,
så äfven hans utlandsresor, och läggas dertill
kostnaderna för de många krigstågen mot Sverige,
Holstein, Ditmarsken, finner man lätt, att äfven
Danmark skulle sucka under tyngden af dryga skatter
-- något som i sin mån bidrog att afkyla den kärlek,
hvilken konungens goda egenskaper i öfrigt väckte.

Hans enkedrottning Dorotea synes hafva varit ett
utmärkt fruntimmer, och de mörka färger, hvarmed
hon skildras i vår rimkrönika, få väl skrifvas på
det hat till vårt grannfolk, som unionen i allmänhet
födde af sig. Rimkrönikans målning lyder så:

<poem>
Om hans drottning Dorotea kan jag ej skrifva godt,
utan ondt, smälig och spott.
</poem>

<poem>
Det var den värsta qvinna,
som man kan finna,
hon mycket ondt tillhopaförde,
aldrig jag annat hörde,
jag ej vet, hvarför jag kan henne hålla,
Jesebel månde alla henne kalla.
</poem>

Rykten gingo också om henne, att hon af förkärlek för
sin yngre son velat taga den äldre af daga medelst
förgift »i ett höns, som var fullväl stekt».

I Sverige hade hon anspråk på sitt lifgeding efter
konung Christofer, hvilka anspråk danskarne ständigt
kommo fram med och svenskarne lika ofta afvisade. Då
man fann omöjligheten af att komma i besittning
af sjelfva lifgedinget, föreslogs en summa såsom
ersättning för detsamma. Men äfven härpå vägrade
svenskarne att ingå.

<b>Unionen efter konung Christians död.</b>

Konung Christians död förändrade föga förhållandena
mellan Sverige och Danmark. Det gälde nu för det
första att förhindra hans sons val till konung äfven
i Sverige. Man skulle tycka, att nu tidpunkten varit
lämplig för Sten Sture att sätta kronan på sitt
hufvud och dermed förekomma fortsättningen af alla
dessa kostsamma möten, till hvilka man allt sedan 1473
sett sig föranlåten att pålägga utomordentliga gärder<footnote>
6 skattebönder eller 12 landbönder skulle samfälla
sig i en gärd, och hvar gärd skulle utgöra 4 spann
rensadt malt, 2 spann sigtadt rågmjöl, 1 fjerding
gryn, 1 pund smör, 1 pund fläsk, 1 pund kokött,
1 pund rökt fårkött, 6 öre penningar och en tom tunna.</footnote>.
Men unionen hade många anhängare i Sverige, och
ett sådant steg hade varit tecknet för dem att genast
gå öfver på konung Hans' sida, och ett inbördes krig
hade då åter utbrutit. Deremot var det mera troligt,
att det oberoende, som riksföreståndaren lyckats
upprätthålla mot en redan vald och krönt konung,
som redan innehaft Sveriges krona, med ännu större
framgång skulle häfdas mot en man, som icke egde,
men arbetade på att få en vald konungs anspråk.

Redan före Christians död kallade sig sonen »vald
konung till Danmark och Sverige och rätt arfvinge
till Norge», och han stödde sig dervid på det val
som egt rum, hvad Sverige beträffar, i Skara 1458 och
redan förut i Danmark och Norge. Men i sjelfva verket
kunde de rättigheter, som Hans på grund af detta val
egde till Sverige, anses upphäfda genom det bref,
konung Christian utfärdat från Ronneby 1476, der den
12:te punkten <i>om konungaval</i> lyder så: »Om konung att
hafva efter vår död blifver beståndande, tills dessa
tre rikens råd sammankomma i Halmstad eller i Kalmar,
när Gud så fogar, att vi intagne äre för en fullmäktig
herre och konung i Sverige igen.»

Men huru svaga desse rättsgrunder än voro, så kunde
de dock af danskarne begagnas såsom utgångspunkt,
liksom »bebindelsen» sjelf

för det arbete, som nu derifrån började att för
Christians son förvärfva äfven Sveriges krona. Till
en början gick man nu i Danmark till väga alldeles som
efter konung Christofers död. Man dröjde med valet för
att icke gå de andra rikena i förväg. Underrättelsen
om konungens död kom -- sannolikt genom särskildt
bref och beskickning -- till Sverige vid pingsten
omkring den 10 Juni. Äfven Norge underrättades om
konungens död, och danskarne gjorde sig stort omak
att nu kunna åstadkomma ett gemensamt konungaval --
något som dock väl var sitt arbete värdt. Det heter
i ett danskt rådsbref af år 1481, att man dröjt
med konungavalet i Danmark, »för det vi ville
fullfölja med Sveriges och Norges inbyggare den
kärliga förbindning som vi samman hafva efter de
brefs lydelse, som deruppå gifne äro från alla sidor,
förr än vi någon herre hafva ville, hvilket vi nu så
fullföljt hafva och brefven fullgjort och derom hafva
vi gjort stort arbete, kost och täring, på det att vi
hade gerna sett att vi alla samdrägtige af dessa tre
riken hade endrägteligen haft en herre och konung».

Men det gemensamma konungavalet för alla tre rikena
misslyckades dock, oaktadt allt danskarnes »stora
arbete», och då valdes Hans till Danmarks konung på
ett möte i Kallundborg i Maj 1482.

I Norge ville man nu liksom efter Christofers död
begagna sig af tillfället för att frigöra sig från det
danska väldet. Norrmännen sökte stöd hos de svenske.

I Januari 1482 möttes svenske och norske herrar
i Opslo. Der öfverenskom man om inbördes
fred och bistånd, »så att icke, såsom hittills,
utländske män skulle kunna förtrycka och
förnedra rikenas innebyggare», samt att vid det
förestående konungavalet båda rikena skulle handla
alldeles öfverensstämmande.

I ett bref om detta fördrag från norska rådet till
det svenska anhåller det förra, att de svenske
herrarne måtte föranstalta om, att det möte, som nu
skulle hållas i Kalmar, måtte komma att ega rum i
Nylödöse, äfvensom det underrättar om de klagomål,
som Norge hade på det danska väldet. Delar af Norges
rike -- Orknöarna och Hjaltland -- hade blifvit
bortförpantade; den årliga afgiften från andra delar --
Söder- och Man-öarna -- hade ingått till Danmark; åter
andra -- Bohus slott och Island -- hade Danmark rent af
tillegnat sig; skatten hade blifvit förd ur landet och
land och län förlänats åt utländske män. Klagomålen
visa oss hvad det kostade att förblifva »den kärliga
förbindelsen» med Danmark trogen. Norges historia
under unionstiden är i synnerhet derför af mycken
vigt för oss, att den visar oss, hvilket öde som
väntat vårt land, om icke kraftiga män, sådane som
Sten Sture och andre, vetat upprätthålla Sveriges
lag och hägna om Sveriges land.

Om den förändrade mötesplatsen synes äfven
framställning af norrmännen blifvit gjord i Danmark,
och genom vilseledande bref derifrån hindrades
norrmännen att infinna sig i Kalmar. »Vi skrefvo
eder nyligen till med herr Stens småsvenner,
som här när oss voro»

-- heter det i norska rådets bref till det svenska
-- »vårt förfall, att vi ej kunde komma till det
möte i Kalmar, som vi dock gerna gjort hade», och
såsom orsak dertill angifves »de värdige herrars af
Danmark skrifvelser, i hvilka de tillbödo, att de hade
afsett den Kalmare-dagtingan och belofvat det mötet i
Nylödöse att hålla. Och fingo vi nu ej andra bud eller
bref af dem, och edra bref (det svenska rådets) fingo
vi så sent, det vi oss ej utreda kunde». Danskarne
hade till och med uppmanat norrmännen -- heter det
i samma bref -- att med dem sammanträda i Lödöse,
»hvad de svenska sändebuden komme eller icke».

Naturligtvis var man i Danmark angelägen att skilja
Norge från hvarje gemenskap med Sverige. Och man
inskränkte sig icke till blott skrifvelser. Sedan
konungavalet var fullbordadt i Danmark, kommo tvänne
rådsherrar, biskop Jacob Friis och herr Anders
Nilsson, såsom sändebud för att förmå norrmännen att
hylla den danska kungen för en fullmäktig herre och
konung i Norge. Desse erhöllo dock det svar, att,
när norrmännen finge sina klagomål afhjelpta, ville
de låta sig finna i hvad de andra rikena gjorde. I
Augusti började norrmännen skrida till mer allvarsamma
mått och steg och drogo emot Bohus slott, begärande
hjelp från Sverige. Från konung Hans ankom nu bref
med uppmaning att norrmännen skulle afstå från
belägringen, hvilken icke kunde betraktas annat än
som uppresning och brott mot bebindelsen. »Men oss
tyckes» -- skrifver norska rådet till det svenska --
»att de som oss härutinnan förorätta äro de, som
bebindelsen bryta; annars vore det en skadlig fred,
om icke hvart rike måtte söka sin rätt inomlands
och försvara sitt eget land. Skall Bohus längre vara
i utländska händer, då står det till fruktande att
det efter sin beläglighet kan komma både Sverige
och Norge till skada och omak.» Om den »kärliga
bebindelsen» fälles här det märkeliga yttrande,
att de i Norge tyckte den ej nyttig vara, »förty
den hafver ingen god framgång haft till denna tid,
och står till fruktande att den måtte komma deras
efterkommande till mera skada och större osämja».

Någon hjelp från Sverige kunde dock icke under för
handen varande omständigheter sändas, och norrmännen
afstodo från belägringen.

Det omnämnda mötet i Kalmar egde rum i Augusti, men
blef utan följd. Må hända hade danskarne hyst det hopp
att bättre komma till sitt mål, om de blott hade det
ena rikets fullmäktige att göra med. De bedrogo sig
dock derutinnan. Konungavalet måste uppskjutas -- på
grund af norrmännens uteblifvande, hette det nu. Men
några af de svenske herrarne synas, i enlighet med
hvad som på mötet beslöts, följt med till Köpenhamn
att der bestämma tid och ställe för ett nytt möte.

Detta hölls i Halmstad i Januari 1483. Danske och
norske herrar infunno sig. Från Sverige kommo blott
fyra och dessa alldeles icke för att deltaga i mötet.


De svenske herrarne, bland hvilka riksföreståndaren
sjelf befann sig, begåfvo sig i tid på väg.

Men när riksföreståndaren kom till Vadstena, angreps
han af en svår ögonsjukdom. »Den kom från himlen
neder», säger rimkrönikan, »Gud ville ej hafva
honom till Danmark». Herr Sten tvingades att stanna
i Vadstena. Han ville dock att de andre herrarne
skulle fortsätta resan och ville öfverlemna sitt
sigill åt dem, men de vägrade att mottaga det och
beslöto till och med att sjelfve afstå från resans
fortsättande. Deraf kom det, att från Sverige inga
fullmäktige infunno sig i Halmstad; »må ske» -- säger
rimkrönikan -- »till Sveriges fromma». De få svenske
herrar, som kommo, hade blott i uppdrag att göra de
öfrigas ursäkt, inlägga Sveriges protest mot det val,
som der skulle ske, och begära nytt möte.

Här hade således de danske fritt fält att
pröfva sin öfvertalningsförmåga och sin
underhandlingsskicklighet på norrmännen ensamt,
liksom hösten förut på svenskarne ensamt. Men de hade
här bättre framgång. Den 1 Februari blef den danske
konung Hans vald till Norges konung. »Danskarne förde
så sött tal», heter det, »och gjorde Norges män så
stort qval samt sade sig veta de svenskes vilja och på
det sättet lyckades de skilja norrmännen från dem».

De svenske herrarne, hvilka voro den gamle danskvännen
Thure Thuresson, Åke Jönsson, Carl Bengtsson och
Lindorm Björnsson, erhöllo af konungen den 3 Februari
ett bref, hvari han villfor deras begäran om nytt
möte. Detta skulle hållas i Kalmar i Augusti månad.

<b>Kalmar recess 1483.</b>

På våren samma år efter återkomsten till Seland
kröntes konung Hans och hans drottning i Köpenhamn
den 8 Maj. Drottningen hette <i>Christina</i> och var
dotter af hertig Ernst i Saxen. Hon hade då redan
i 4 år varit gift med konungen eller sedan hösten
1478. Kröningen verkstäldes af gamle erkebiskop
Johan Brostorp, erkebiskop Tuves efterträdare. Vid
omnämnandet af kröningen få vi icke heller glömma
en liten och kortväxt man, som skulle väckt föga
uppmärksamhet, om han icke redan då innehaft en
ställning och ett anseende, som talade för utmärkta
egenskaper. Det var enkedrottningens kansler Birger
Gunnarsson. Han var kyrkvaktarson från Lindbergs
socken nära staden Varberg och hade gått i skola
i Skara, samt sedan fått tillfälle att fullborda
sina studier vid utländska universitet. Genom sina
utmärkta egenskaper, sin vunna lärdom och sin fromhet
väckte han efter återkomsten stora förhoppningar om
sig och erhöll snart den ena utmärkelsen efter den
andra. Nu var han enkedrottningens kansler. Han kom
något senare att bekläda samma embete hos drottning
Christina, och när erkebiskop Johan dog, blef han
dennes efterträdare. Det var år 1497.


Längre fram på sommaren begaf sig konungen med sin
drottning till Norge, och här kröntes de i Trondhjem
den 20 Juli. Då var konung Hans krönt och regerande
konung i två af de tre riken, som för evigt skulle
vara i kärlek med hvarandra förbundna. Ett återstod,
men redan den följande månaden skulle det möte
sammanträda, som konungen hoppades skulle blifva
afgörande.

I slutet af Augusti kommo de utsedde herrarne från
Sverige och Danmark till Kalmar. Ifrån Sverige kommo
utom riksföreståndaren 11 riddare och väpnare samt en
biskop, nemligen biskop Henrik i Linköping. Riddarne
voro: Ivar Axelsson samt lagmännen Åke Jönsson, Thure
Thuresson och Hans Åkesson; bland väpnarne märka vi
östgötalagmannen Arvid Trolle och Nils Stures son
<i>Svante Nilsson,</i> som vi här för första gången finna
nämnd i de allmänna ärendena.

Huru sakerna här bedrefvos, känna vi lika litet som
för mötena i allmänhet, men att döma af utgången ser
det ut, som om allt nu kommit till den punkt, att
ett afgörande var nödvändigt. De gamle unionsvännerne
hade fått förstärkning i en mängd yngre, hvilka, om
de också icke kunde sägas tillhöra de förres parti,
dock ansågo freden bäst bibehållas under en gemensam
konung, om denne konung var god och rättskaffens,
som ryktet förmälde om den unge konung Hans att han
var. Till dessas antal hörde i allmänhet biskoparne
med erkebiskopen i spetsen.

Emot dessa hade visserligen riksföreståndaren omkring
sig många, hvilka liksom han voro afgjordt emot
hvarje närmare förening med Danmark, som utom allt
tvifvel skulle medföra ett återupprepande af de forna
ölägenheterna och olyckorna. Till dessa hörde framför
andra den gamle, redbare Nils Sture och äfven hans
son Svante, och bakom dem all Sveriges allmoge. Men
säkrare och för denna allmoge lyckligare var dock
ett försigtigt vidhållande af den gamla politiken
än att bryta in på en ny väg och sätta allt ytterst
på svärdspetsen. Att fördraga hvad som icke kunde
undvikas, men göra följderna så litet farliga som
möjligt -- det var och måste vara rättesnöret för den
svenske riksföreståndarens handlingssätt hädanefter
som hittills.

Den 7 September var man färdig med beslutet. Det
innehåller först och främst, att i enlighet med
besvurna beslut om kärlig bebindelse och broderskap
»skulle konung Hans fulleligen förveta sig vara herre
och konung öfver Sveriges rike med sådana vilkor och
förord, att konungen skall samtycka, stadfästa och
fullborda alla de artiklar och punkter, som han hafver
svurit och lofvat i Halmstad, och skall han besegla
dessa artiklar med sitt sekret och majestätsinsegel,
och med drottning Doroteas och hans kära broders
hertig Fredriks insegel, samt nästkommande år i
Augusti vara vid hand i Kalmar och fullkomna allt
som dagtingadt är».

Derefter följa de artiklar, som af konungen
skulle besvärjas. »Vi lofva och svärja» -- så lyda
begynnelseorden till dessa artiklar, af hvilka vi
dock endast anföra hufvudinnehållet -- »vid vår
konungsliga

ed, ära, sanning och goda tro, att vi vilja älska
Gud öfver allting, styrka den heliga kyrkans och
hennes tjenares rätt, privilegier och friheter;
<sp>item</sp> styra och råda och regera alla dessa tre riken,
slott, städer, land och län och efter hvart rikes
lag, privilegier och goda gamla sedvänjor, som vår
konungsliga ed utvisar och härefter skrifvet står;
<sp>item</sp> skola vi ingen utländing anamma i vårt råd och
ej heller antvarda dem land, slott eller län, och
skola vi regera vårt rike och våra gårdar med goda
inländska män af och uti hvart rike och ej draga
dem någon vanbörding öfver hufvudet i någon måtto,
och icke afsätta någon från slott eller län utan med
de ypperstas i riksens råd råde i den landsändan, der
slotten belägna äro, och göra dem veterligt för hvad
sak någon afsättes, att de då säga och råda deruppå,
som de vilja svara för det rikets menige råds råd;
<sp>item</sp> skola vi icke pålägga någon ny skatt på vår
allmoge eller köpstäder utan med samtycke af rådet,
biskopar, prelater, ridderskap och några af allmogen
efter lagen; <sp>item</sp> skola vi ej bortföra eller bortföra
låta rikets klenodier eller bref eller ränta af något
rike; men så mycket som öfverlöper af kronans skatter
utöfver vårt konungsliga och ärliga uppehälle i hvart
rike, det skall inläggas i hvart rikes drätsel, som i
Danmark skall blifva på Kallundborg och i Sverige på
Stockholms slott och två andlige och två verldslige
skola hafva nycklarne dertill med kammarmästaren
och göra oss och riksens råd räkenskap en tid om året
för all uppbörd och utgift, och desslikes i Norge».

»<sp>Item</sp> skola vi hafva inländske hofmästare, kanslerer
och alla andra embetsmän, som vår gård dagligen
förestå och efterfölja, så länge vi i det riket
blifve: täckes oss, då må vi hafva med oss 4 hofmän
och så många småsvenner, som behof göres, af de
andra rikena; <sp>item</sp> skola vi vara ett år i Sverige,
ett annat i Danmark och ett tredje i Norge, utan så
märkeliga behof göras, att vi längre eller oftare
der blifva skulle, då det må ske med råds råd; när
vi komma af ett rike i ett annat, då skola några af
det rikets råd, embetsmän och hofsvenner möta oss
vid landamärket och oss följaktige vara i riket med
gnid och gisslan efter rikets lag och goda, gamla
sedvänjor, och när vi af det riket färdas vilja,
skola de oss följa till landamärket igen.»

»<sp>Item</sp> när oss händer att draga af något rike i ett
annat, då skola vi tillskicka fyra af riksens råd i
det riket, som skola vara mäktige att skicka alla
i det riket lag och rätt ho dem begärer och kalla
riksens råd tillhopa till vårt och riksens nytta och
gagn, när behof göres, dock dermed ingen dragas från
sitt häradsting, landsting eller riksens kansler;
<sp>item</sp> vilja vi tillskicka fyra af Sveriges råd, två
andliga och två verldsliga, och till de fyra skola
vi sätta all slottslofven i det riket, att när Gud
vill vi affallandes varda, då skola de fyra stå för
riket, intill dess att dessa tre rikens råd hafva
sammanvarit och till ens blifvit om konung att välja;
och när det händer att någon af dessa fyra aflider,
då skall det rikets råd skicka en annan i hans stad

igen och skola dessa fyra styra och regera riket i
konungens frånvaro, så ofta honom händer af det riket
in i ett annat fara; och hvad de fyra i konungens
frånvaro lagligen dömt och gjort hafva, det skall
konungen fast och obrottsligen hålla.»

»Vi vilja och skola hålla vårt råd, ridderskap, gode
män, andliga och verldsliga i värdoghet och vördnad
efter tillbördighet, och ej tillstädja dem eller
någon, hvar efter sin skickelse och stad, mot lag och
rätt oförrättas, och ingen (hemlig) sägen tro uppå,
utan att det rättas inför riksens råd, och skola
vi intet ohöfviskt tal hafva på någon, särdeles på
vårt eget råd, och ingen af vårt råd förtala för våra
hofmän och tjenare. Ingen skall komma i riksens råd,
utan de äro rikets ädlingar, infödde män af riddare
och svenner, och så många klerker, som behof göres
och dertill fallne äro och lagen utvisar i Sverige,
och de skola tagas efter menige riksens råds råd och
svärja den ed, som dertill hörer. Ville ock någon i
riksens råd i något rike draga sig från sina medbröder
och göra sig god för oss, eller för några andra utom
rådet beropa hvad som der säges och göres, utan allas
deras samtycke, då skall han med blygelse visas af
rådet och komma der aldrig mera.»

»<sp>Item</sp> skola vi ej makt hafva förhindra eller förmena
några gode män i rikena att befästa sina gårdar och
ej heller tillstädja, att de varda rätte eganden
afträngda; skola vi ock ej taga till ovilja, om
någon god man, andelig eller verldslig, varder
besagd för oss, att han ville veta sig förvarad,
förr än han låter oss eller andra in på sin gård;
skola vi ock ej taga till vedervilja, om någon andlig
eller verldslig, fattig eller rik, som kommer för vår
vrede, gifver sig in till någon god herre eller man,
att han må få dag och stund och komma felig inför
oss; dock skall ingen det njuta, som lagligen biltog
eller fridlös lagd är, och ej den, som ej vill stå
till rätta för riksens råd, hvem honom hafver något
tilltala; och skola vi ingen vägra lejd, som henne
begärande är.»

»<sp>Item</sp> skola ej vi eller våra embetsmän befatta oss
med kyrkans eller klerkernas gods, landbor eller
tjenare, ändock att vi hafva <sp>jus patronatus</sp> till
den kyrkan. Och skola vi ej tillstädja våra fogdar,
embetsmän eller några andra pålägga skatter eller
beskattning, hästafoder eller gästning, skjutsfärd
eller annan tunga, hvad det helst kan vara, på kyrkor,
kloster, klerkeri, ridderskap, deras hjon, land eller
län pålägga eller afkräfva i någon måtto, utan vi
sjelfve eller våra märkeliga råd eller sändebud fara
genom landet i riksens ärende. Skall ock hvar god man,
andelig eller verldslig, vara konung öfver sin landbo,
utom i de saker, som konungens ensaker äro i lagen.»

»Ingen god man, andlig eller verldslig, skall vara
pligtig att fara utrikes till herredag eller oss
till tjenst, utan så storliga behof göres rikena till
bestånd; ingen skall vara pligtig att stämmas eller
kallas af något rike för några domare utomlands,
utan stå till rätta för oss och sitt rikes råd och
tillbörliga domare.»


»<sp>Item</sp> skola vi ej och vår husfru eller afföda köpa
eller panta något jordagods från ridderskapet eller
frälsemän, och ej heller ofri man köpa eller panta
något fritt gods.»

I afseende på köpstäderna och handeln utfäster
sig konungen »att ej stadfästa eller utfärda nya
privilegier för utländska städer eller köpmän, icke
heller att utfärda något förbud utan vederbörande
riksens råds samtycke, och dessförutan fick ej
heller ett utfärdadt förbud upphäfvas; konungen
skulle icke sjelf, ej heller gifva någon annan lof
att utföra i förbud. Ingen utländing skulle vara
borgmästare, rådman, tullnär, byfogde, kämnär eller
stadsskrifvare i någon köpstad, all tull i Sveriges
rike skulle läggas efter silfvertal, till att hålla
myntet uppe med, huru det tillförene varit hafver,
och ingen fogde eller embetsmän då hafva makt att taga
för tull kläde, salt, humla eller någon annan vara;
och skulle konungen ej hafva makt att myntet något
förminska eller förvandla utan med rådets samtycke».

Vidare lofvade konungen på sin kristna tro och
sin konungsliga ed, för sig, sin moder och broder,
sina barn och arfvingar att aldrig på något sätt
tilltala Sten Sture, Nils Sture, Ivar Axelsson eller
någon Sveriges inbyggare för hvad som dittills timat,
att uppgifva all vidare fordran på drottning Doroteas
morgongåfva, att förhjelpa Norges rike till hvad det
förlorat i slott och land under konung Christian och
Sveriges rike till Gotland, »när de oss i Sverige
anammande varda för herre och konung», samt att hålla
sin faders bref och betala hans rätta veterliga gäld
i hvart rike med hvart rikes ränta på möjliga tider
efter riksens råds råde.

I afseende på krig och fred skulle ingen vara pligtig
att tjena utom sitt rikes gränser, men de tre rikena
bistå hvarandra och det rike, som behöfde de andras
hjelp, sörja för krigskostnaderna, samt de eröfringar,
som gjordes från fienden, läggas till det rike,
hvartill de gränsade; för öfrigt skulle icke kungen
utan rådets samtycke föra främmande trupper in i
landet.

Bröte konungen häremot, skulle hvar god man vara
pligtig att honom deruti undervisa, och läte han
sig ej undervisa, då skulle alla rikenas innebyggare
hjelpa till att det afvärja, utan att de derför skulle
anses hafva förbrutit sig mot den ed, som de konungen
svurit hade.

Sådant är det hufvudsakliga innehållet af det beslut,
som fattades i Kalmar detta år och som har blifvit
kalladt <i>Kalmar recess.</i> Det är till största delen
en handfästning af konungen, och nästan ord för
ord densamma som konungen utfärdade i Halmstad för
Norge. Den liknar sina föregångare i tvänne vigtiga
punkter, konungamaktens inskränkning och herremaktens
förökning, och så ville herrarne hafva det och danske
kungen också. Denne hyste väl alltid det hoppet att på
ett eller annat sätt kunna taga igen hvad han sålunda
nödgats medgifva och var derför mindre noga med hvad
han lofvade.

För de svenske herrarne var detta ett steg i samma
riktning som vi sett så många allt sedan medeltidens
början. Konung Magnus,

konung Albrekt, båda hade nödgats vika för denna
herremakt, drottning Margareta hade stäfjat den,
men blott för sin tid; under Erik och Christofer
och Carl och Christian se vi den utveckla sig allt
mera. Det fordrades en kraftig arm för att tränga
denna herremakt tillbaka. Men vi hafva redan sett,
att den kunde betvingas -- och det skedde genom en
makt, som på det hela var ny -- folkmakten, först med
Engelbrekt och nu med Sten Sture i spetsen. Derför äro
riksföreståndarne af så stor betydelse för vårt land
och utvecklingen af dess samhällsskick, att de genom
sin innerliga förening med folket liksom förberedde
den tid, då detta folk återfick en svensk konung med
verklig konungamakt. Och derför äro de oss också så
käre, desse män, der vi se dem i morgonrodnaden till
en ny tid.

Men från Kalmar foro herrarne hem, hvar till sitt,
och den milde kungen gick glad omkring på Köpenhamns
slott och längtade efter det följande året, då han
skulle få inkomma i sitt tredje rike.

Både det året och många följande gingo dock, innan
kung Hans fick sin önskan uppfyld i afseende på
Sverige. Vi lemna honom emellertid. Vigtiga saker
här hemma draga nu vår uppmärksamhet till sig.

<b>Ivar Axelsson bryter freden.</b>

Vi veta, huru efter Erik Axelssons död hans finska
förläningär kommo i Lars Axelssons händer. Det skedde
väl till följd af fordringar, som herr Erik hade på
Sveriges rike för omkostnader under ryska kriget,
men det var dock mot tro och lofven. Rimkrönikan, som
synnerligen bjert framhåller detta senare, yttrar med
anledning häraf och med afseende på de högtsträfvande
planer, som Axelssönerne i allmänhet ansågos hysa:

<poem>
Det kommer väl till röna,
det stora eder äro icke värd en böna.
Nu gick det så i hand,
Axelslägten bundo hårdt band
med giftermål och annorlund
och mente blifva fast i långa stund,
Ondt är detta i allom stundom
bygga hus å lösom grundom.
Hören till, I som i Sverike bo,
huru herr Erik Axelsson höll sina tro!
</poem>

Emellertid fortfor det goda förhållandet mellan
Axelssönerne och rikföreståndaren. Gemensam farhåga
för Danmark, hvars rustningar om hösten 1480 kunde
gälla så väl Ivar Axelsson särskildt som Sten Sture
och Sverige, var må hända det, som tillbakahöll frågan
om de stora förläningarna, en fråga som svårligen
kunde helt och hållet i godo afgöras. Tvisten mellan
Ivar och Danmark var ännu ouppgjord, ehuru denna
sak varit före på nästan alla de unionsmöten,
hvilka höllos efter slaget vid Brunkeberg. Vi
veta att de län, som slägten egde i Danmark, voro
betydliga. Dertill hörde äfven Gotland, en besittning
företrädesvis vigtig derför att herr Ivar genom
den kunde hålla både Danmarks konung och Sveriges
riksföreståndare i schack. Icke mindre betydande voro
de svenska länen. De utgjordes af Viborg, Tavastehus,
Raseborg och Nyslott i Finland samt i Sverige --

enligt rimkrönikan -- af Ångermanland och Gestrikland,
Åsunda härad i Upland, Enköpings slott med Haga
och Svartsjö. De ökades 1481, då Ivar på ett
möte i Jönköping ytterligare fick Åkerbo härad i
Vestmanland för sig och sin husfru, Magdalena, under
bådas lifstid. Och samma år uppmanades städerna i
Östergötland att med folk, skepp, harnesk, vapen och
spisning vara herr Ivar på Gotland -- herr Stens »käre
svåger» -- till undsättning, när han det begärde.

Naturligtvis var det efter konung Christians död
nödvändigare än någonsin att gå försigtigt till
väga. Ett öfveriladt steg kunde lätt kasta herr
Ivar och hans bröder öfver på den unge konungens
sida, med hvilken just nu underhandlingarna som bäst
bedrefvos, och Axelssönerne voro lämpliga anförare
för unionspartiet inom Sverige. Slägtskapen mellan
dem och riksföreståndaren betydde väl under sådana
förhållanden föga, huru mycket än rimkrönikan skrifver
på densammas räkning<footnote>
Deras inbördes slägtförhållanden ses af följande
uppställning:
<img></img>
Knut Bonde, g. m. 1) Margareta Sparre, g. m. 2) Sten Bielke.

Carl Knutsson.

Brita, g. m. Gustaf Sture.
-- halfsyskon --

Åke Axelsson.

Ivar Axelsson, g. m. Magdalena.

Sten Sture, g. m. Ingeborg.
</footnote>.

Ställningen förändrades efter Lars Axelssons död,
som synes hafva inträffat 1482. Rimkrönikan, som
liknar den mäktiga slägten vid en hjulaxel, börjar
sin berättelse om tilldragelserna efter Eriks död
med orden:

<poem>
Den som lefver han far väl höra,
hur Axelen aktar i Sverige vagn att föra;
axelen var stark och höll väl fast,
det är fruktande att han kommer i last;
jag hafver det ofta hört att spå,
det axelen skall snart sönder gå.
</poem>

Hon fortsätter liknelsen efter herr Lars' död
sålunda:

<poem>
Så lopp det hjul omsider,
det förr var opp, det kom då nider.
Så lade herr Lars Axelsson sitt hufvud nider,
och axelen han klufnade vider.
</poem>

Nu var makten för stor i en endas hand. Det gick ett
allmänt tal om den stora skatt herr Ivar uppbar af
Sverige; »12,000 mark», sades det, »uppbar han hvarje
år», ofta genom danska fogdar, hvilka svuro »vid
de helga fem sår»!

Sten Sture och rådet började också underhandla för
att förmå Ivar att återlemna en del af slotten. Denne
inbjöds till ett möte i Stockholm om hösten 1482,
och han infann sig på gifven lejd samt lofvade att om
våren följande året öfverlemna de finska slotten. Men
när Sten Sture kom öfver till Finland efter påsken
1483, möttes han -- enligt rimkrönikan -- af spott och
spe, och herr Ivar behöll slotten. Krönikeskrifvaren
säger sig ej kunna till fyllest beskrifva, huru allt

härvid tillgick, om han också en kista full med
papper, ett ämbar bläck och en hel säck full med
pennor hade.

För att få ett slut på saken begaf sig Sten Sture till
Gotland, det var vid midsommaren 1483. Här slutades
ett aftal, enligt hvilket Viborg, Olofsborg och
Tavastehus skulle öfverlemnas åt riksföreståndaren,
men Ivar i stället få Öland med Borgholm som län på
lifstid och Raseborg skulle barnen efter brodren Lars
innehafva i 10 år. Härpå fick Ivar bref beseglade
med riksens klämma.

Sannolikt var det vid denna tid som af de sålunda
återvunna slotten Viborg förlänades åt Nils Eriksson
(Gyllenstierna) och Tavastehus åt Knut Posse. Med
öfverenskommelsen om Borgholm skall rådet hafva visat
missnöje.

Under riksföreståndarens frånvaro inträffade i
Stockholm en tilldragelse, som man dock icke till
alla delar har reda på. Det var ett upplopp, men om
den verkliga anledningen till detsamma äfvensom om
dess verkliga betydelse, känner man intet.

Sten Christersson (Oxenstierna) dödade i vredesmod
en borgare »i hemligt hus» och sökte derefter
sin tillflykt i gråmunkeklostret. Men borgarena
församlade sig och ryckte framför klostret. Der slogo
de sönder dörrar och tvungo munkarne att utlemna Sten
Christersson. Då kom fru Ingeborg, riksföreståndarens
fru, nedskyndande från slottet för att rädda Sten
Christersson och, om möjligt, stilla upproret. Under
det allmänna bullret blef dock hennes stämma icke
hörd, och hon blef till och med »omkullskjuten»
i trängseln.

Om genom denna händelse eller på något annat
sätt upploppet stillades, förmäles icke. Men
när riksföreståndaren återkom, blef han högeligen
förtörnad, »räknande det så högt, att han ville hafva
stor bot derför». Riksens råd lade sig dock emellan,
att saken »blef fördragen», och Stockholms borgare
måste förpligta sig att alltid stå fäste med herr
Sten, ehvad påkomma kunde. -- Det är allt hvad vi veta
om detta upplopp.

Af borgerskapets trohetsed såsom en upprorets
slutföljd vore man benägen att tro, det hela
tillställningen gälde Sten Stures störtande, och
man tänker dervid genast på Ivar Axelsson. Genom
en liknande öfverrumpling hade Erik Axelsson 1466
kommit i besittning af Stockholms slott. Sten
Christersson Oxenstierna var gift med en Tott och
hörde dessutom till en slägt, som aldrig haft
något emot att på hvad sätt som helst understödja de
danske. Naturligtvis kan ingenting med visshet härom
sägas, men man styrkes i denna förmodan af hvad som
skedde följande året.

Då talar man uppenbart om Sten Stures afsättande,
och hufvudmannen för det omstörtande partiet är
Ivar Axelsson.

Mot slutet af året, i November månad hölls då
åter ett möte i Stockholm, och Ivar Axelsson var
närvarande.

Vid mötet synes hafva gått hett till. Den mäktige
Ivar ville med stormsteg vinna sitt mål att afsätta
herr Sten och tillsätta en ny

riksföreståndare, som icke var någon annan än hans
måg Arvid Trolle. Men sakerna togo en annan
vändning. Herr Sten blef vid sin makt, och dermed
slutar berättelsen om herr Ivars försök att sätta sin
måg som riksföreståndare i Sverige i stället för herr
Sten. Herrarne skildes åt som vänner.

Stolt i hågen seglade herr Ivar hem till sin ö igen,
fruktande hvarken herr Sten eller konung Hans,
hotande den ene med den andre. Och sjön fyldes af
sjöröfvare, liksom i forna dagar under Albrekt och
Erik och Magnus Gren. Dock var det icke blott Ivar
Axelsson från Visborgs slott, som spanade efter
köpmanssegel. Äfven från Danmark utrustades kapare,
ämnade att göra slut på den oro, som vållades af
sjöröfvare, hvilka döko upp såsom lemningar från
äldre fejder. Men Ivar Axelssons uppträdande bland
desse fredsstörare kastade skugga äfven på Sverige och
herr Sten, och utländingen började uppenbart kalla de
svenske för sjöröfvare. »Herre Gud, hvad dem det illa
tyckte, när svenske män hörde detta rykte!» utbrister
rimkrönikan.

Onekligen var ställningen i hög grad gynsam för den
trotsige öhöfdingen. Kom Danmark med klagomål och
ville hafva Gotland tillbaka, så hotade herr Ivar att
lemna ön åt Sverige; kom man åter från Sverige med
fordringar, så hotades detta rike med både Danmark
och Ryssland. Och riddaren log i sitt skägg, der han
satt på Visborgs slott och såg budet från det ena
eller andra riket återvända med oförrättadt ärende.

Handeln i Östersjön led emellertid betydligt af
Ivar Axelssons röfverier, och då just vid denna tid
Sten Sture låg i underhandling om förbund med de
wendiska städerna, är det naturligt, att han med harm
skulle höra förebråelser göras honom öfver handelns
störande. Om förbundet verkligen kom till stånd,
är ovisst, men Sten Sture beslöt att göra en ända på
det ofog, som den öfvermodige herr Ivar bedref.

Han instämdes till en herredag i Telje om hösten 1486,
men riksföreståndaren och rådet fingo från den stolte
herren ett svar, som nogsamt visade, att brefven
måste skrifvas med en annan penna, om de skulle hafva
någon verkan. »Nej, jag vill icke fara till Telje»,
lät han svara den svenska regeringen, »men jag aktar
full snart vara i Stegeborg; der vill jag eder bida,
och så framt I talen sakta och mig till behag, vill
jag der höra edert ärende.»

Herr Sten, som i det längsta ville undvika
ytterligheter, begaf sig också ned till Stegeborg. Han
åtföljdes af gamle Nils Sture och biskop Kort i
Strengnäs. Men intet uträttades genom den resan,
»De dagade<footnote>Underhandlade.</footnote> två, de dagade tre dagar», men på allt
hvad herrarne kommo fram med fingo de nej till svar
af herr Ivar. Det sades till och med, att herrarne
sväfvat i fara för lifvet.

Året gick till ända, utan att man kommit längre. Julen
tillbringade herr Sten med sina män i Stockholm.


Midt i julhelgen -- det var den 30 December -- bröt
herr Sten upp från Stockholm med 200 hästar. Han
begaf sig till Gripsholm, hvilket slott han år 1474
tillbytt sig från kronan mot det att han gaf »fullt
för fullo». Härifrån drog han ned åt Östergötland
och i början af Januari 1487 var en betydlig här
samlad. I Linköping hade han velat sammanträffa med
Ivar Axelsson, och det sades älltmänt, att den stora
utrustningen gälde Danmark och icke honom. Men herr
Ivar kom icke, oaktadt erbjuden lejd.

Med ens gick det nu löst mot Ivar. Riksföreståndaren
tågade med hären ned åt Småland till Skäggenäs i
Kalmarsund, hvarifrån ytterligare bud skickades till
Ivar, som med sin husfru då vistades på Borgholms
slott. Ivar undskylde sig nu med sjukdom och sade
att isen var ej nog säker för en öfverresa till
fastlandet. Herr Sten gick då med hären öfver
sundet och tog ön i besittning samt började
belägra slottet. Herr Ivar lät väl fråga, »hvad
riksföreståndaren hade på hans land att göra», men
icke förthy började hvar man ana det värsta för den
rike och stolte mannen. »Nu såg det ut», sade man i
svenska lägret, »som om axelen bure väl stor börda;
väl måtte han nu qvida, när det börjar på alla sidor
svida.» Med detta tal syftade de på de öfriga af Ivars
slott, hvilka alla ungefär samtidigt belägrades.

Stegeborg belägrades nemligen af Östgötarne
under Knut Eskilsson (Banér) och Raseborg af Knut
Posse. Likaså låg riksförståndarens folk framför
Kalmar. Det var vid Kyndelsmessotiden som belägringen
af Borgholm började. Herr Ivar gjorde allt hvad man
af en tapper och erfaren krigare kan begära för att
försvara sin borg, men då det ej var att motse någon
tillförsel utifrån, kunde han liksom en hvar lätt
inse omöjligheten af att hålla sig i längden. Och så
fort isen bröt upp, kommo 15 svenska skepp och lade
sig i sundet framför slottet.

Då beslöt Ivar att lemna Borgholm. I en kolmörk natt
smög han sig ut ur slottet, lyckades i en öppen
båt komma förbi de svenska skeppen och kom sedan
öfver till Gotland. Har fick han snart nedslående
underrättelser från Sverige.

Sten Sture var, såsom han brukade, när han hade något
vigtigt för händer, med öfver allt. Han hade också nu
lemnat befälet öfver folket på Öland åt Svante Sture
och sjelf begifvit sig öfver till fastlandet, der man
såg honom rida från det ena af de belägrade slotten
till ett annat, vakande öfver att allt gick som det
skulle. Också hade han allestädes stor framgång. Arvid
Trolle måste snart uppgifva Nyköping. Kalmar föll
äfven i Sten Stures händer, och Lars Axelssons enka,
fru Katarina, måste öfverlemna Raseborg till Knut
Posse.

Så gick det ock med Stegeborg. Herr Sten kom
ridande dit -- det var om onsdagen den 9 Maj -- och
sedan han rådplägat med de herrar, hvilka befunno sig
vid belägringshären, sände han bud till herr Ivars
höfvidsman på slottet, Erland Kagge, att han måtte
komma till lägret och dagtinga. Erland infann sig
ock med några af de

förnämsta på slottet hos herr Sten. Sammankomsten
egde rum på den för oss af det föregående bekanta
Carlsholmen. Herr Sten fordrade att de skulle uppgifva
slottet, »efter det deras herre hade satt sig upp mot
riket och skrifvit riksens råd till, att han ville
vara på rikets argaste, hvar han kunde och förmådde,
som i sanning funnet vore både med Stockholms borgare
och flere». Vi anföra detta, emedan det är en fullt
tillförlitlig belysning af denna tid ur en samtida
handling.

På herr Stens fordran svarade svennerne med en begäran
om tid att såsom ärliga män höfdes underrätta sin
herre, och herr Sten beviljade dem 14 dagar. Komme
icke dessförinnan undsättning, skulle slottet på
den femtonde dagen öfverlemnas. Det skedde ock inom
månadens utgång.

Nu återstod således för Ivar Axelsson utom Gotland
endast Borgholm af de befästade slotten, som han
egt i sin värjo. Det dröjde icke heller länge,
förr än han fick se svenska skepp kryssa utanför
sjelfva Visby. Det var den djerfve Knut Posse från
Finland, som med fyra skepp stuckit ut i sjön. Bud kom
också från konung Hans med uppfordran att till honom
öfverlemna Gotland. Och den danska flottan låg redan
för ankar vid Drakö i Bleking; hon väntade endast på
gynsam vind för att segla till Visby.

Så var då den trotsige och öfvermodige Ivar Axelsson
kommen i samma trångmål, hvari han så länge hållit
Sverige. Han befann sig mellan tvänne eldar. För den
ena eller andra måste han vika. Han valde Danmark och
begaf sig sjelf till Drakö, der han erbjöd sig att
öfverlemna Gotland till konung Hans, på vilkor att
han skulle återbekomma alla sina i Danmark indragna
län och pantegods. Må hända var det tillika hans
mening, att konungen nu skulle angripa herr Sten,
och med svärdet tvinga honom att afstå från Sveriges
rike. Men detta misslyckades alldeles.

Konungen skref till herr Sten och bad om ett
personligt sammanträffande, och herr Sten var villig
att mot gisslan infinna sig hos konungen, hvars svar
han ville afvakta i Kårholms hamn på Öland, der han
då befann sig.

Kårholmen eller Kureholm, som den i rimkrönikan
kallas, är en liten alldeles obebodd holme på
östra kusten af Öland på ungefär 1,000 alnar från
stranden. Den anses höra till Löths socken<footnote>
Dock uppgifves den äfven tillhöra både Alböke och
Föra socknar. Alla tre dessa socknar sammanstöta på
östra kusten af ön.</footnote>. Hamnen,
som den bildar, var i fordomtima och särskildt under
unionstiden mycket besökt, ehuru inloppet ansågs
svårt, synnerligast norrut åt Föra socken till. Här,
som nu är så godt som alldeles kalt, växte då stor
skog, och den var sjömärke för seglaren. Ännu sjunger
bonden följande minnesvers:

<poem>
Midt för Husvalla tallar
der ä' farliga hallar,
midt för Föra lund,
der ä' farliga grund.
</poem>


Holmen skall hafva fått sitt namn af en fru Elsa
Kåre, som lefde före digerdöden och lär hafva varit
en mäkta rik fru. I Löths kyrka förvarades länge en
kyrkobok skrifven på pergament och så gammal, att
den gick tillbaka ända till digerdöden. Den dyrbara
boken förkom vid en af kyrkoherdarnes död år 1744,
men der skall hafva varit antecknadt, att ofvannämnda
fru Elsa fick köra 5 lass sten, när hvar bonde körde
ett till byggande af kyrkogårdsmuren. Man vet ännu
berätta om fruns stora gods, och lemningarna af
en gammal mur, som sträckte sig från vestra kusten
tvärt öfver ön till den östra, utvisas såsom gräns
för hennes område.

I denna hamn befann sig nu Sten Sture. Hans krigsfolk
låg längre norr ut på Öland och en del låg fortfarande
omkring Borgholms slott. Det dröjde icke länge, förr
än det inberättades till Kårholmen, att den kungliga
flottan var synlig till hafs, men den styrde kurs
längre norr ut, som om hon aktade kringsegla Ölands
norra udde.

Herr Sten begaf sig då ditåt och sammandrog sitt folk
längs norr ut på sjön.

Här finnes en numera mycket uppgrundad, men på dessa
tider rymlig och säker vik, som erbjöd en förträfflig
hamn. Den kallades fordom Örahamn, men nu Örbo-
eller Grankullaviken.

Mot denna vik styrde konung Hans med sin flotta,
som var 40 segel stark. Ju mer man nalkades stranden,
desto tydligare kunde man se den svenska hären, som
stod uppstäld »blank som en spegel». Länge betraktade
konungen från sitt skepp dessa krigare, i spetsen för
hvilka han såg några herrar till häst; och helt visst
öfverfor han i sina tankar de gångna åren och hans
faders många strider, hvilka alla båtat till intet,
men lemnat den lärdomen efter sig, att Sveriges krona
icke kunde tagas med våld. Med helt andra blickar
skådades de svenska krigarne af en man, som stod
vid konungens sida. Det var herr Ivar Axelsson. Han
brann af begär att få landstiga och gå löst på det
svenska folket, och hans blick fördystrades allt
mer, när han i konungens anlete tydligt kunde se,
huru fåfängt det var att hoppas på en strid.

Så fort flottan hade ankrat, sände konungen en
båt i land med gisslan till herr Sten, att denne
med full säkerhet och trygghet skulle kunna infinna
sig hos honom. Herr Sten kom också, åtföljd endast
af några få. Han var icke klädd i harnesk,
utan som en ärlig riddare höfdes, när han ej
drog ut till strid utan till ett fredligt samqväm.

När han kommit upp på skeppet, der konungen
befann sig, gick denne honom till mötes på det
allra vänligaste, tog honom i famn och visade
på alla sätt sin välvilliga sinnesstämning. Herr
Sten å sin sida mötte konungen med lika vänlighet
tillbaka. De sade hvarandra tro och ära, heter
det. Ett präktigt gästabud var tillredt ombord, dit
konungen förde sin ärade gäst. Glädjen stod högt i
tak på konungaskeppet. Endast ett öga blickade mörkt
omkring det kungliga gästabudsbordet. Herr Ivar hade
svårt att glömma den smälek, han lidit,


och kunde med möda dölja sin harm att se den man
så firad, som, om han fått råda, nu skulle suttit
som fånge på konungens skepp.

Naturligtvis blef vid bordet taladt om
unionsförhållandena, om mötet i Kalmar 1483 och
konungens val till konung i Sverige. Det var ett
samtalsämne, som knappast kunde undvikas; och vi
kunna väl föreställa oss, huru försigtigt herr
Sten dervid skulle låta sina ord falla. Väl kunde
han också säga sig dela konungens förhoppningar att
snart inkomma i Sveriges rike, då hufvudvilkoret för
dessas uppfyllande, eller Gotlands öfverlemnande till
Sverige, nu mera än någonsin berodde på konungen
sjelf, sedan han fått ön af herr Ivar. Emellertid
var allting godt och väl, och man skildes åt i allo
måtto som goda vänner.

Vid de underhandlingar, som sedan följde, blef man
ense om, att Ivar Axelsson skulle öfverlemna Öland
och Borgholms slott till herr Sten. Herr Ivar sade
väl också härtill ja, men hade annat i sitt sinne. Han
lemnade nemligen den kungliga flottan med sina skepp
och seglade ned åt Köpenhamn. Konungen skall då hafva
befalt Ivar att återvända och fullgöra aftalet med
Sten Sture, hvilken också mycket riktigt bekom både
Borgholm och Öland. Och dermed måste den kort förut
så mäktige mannen låta sig nöja. Han öfverlefde dock
icke länge sin förnedring. Han dog redan innan årets
utgång.

Naturligtvis var det konungens afsigt med all denna
vänlighet att vinna herr Sten för att sedan genom
honom vinna Sveriges rike. Ganska säkert begagnades
också detta tillfälle att erbjuda riksföreståndaren
sjelf stora förläningar som belöning, om han ville
förhjelpa konungen till riket. Det var ett gammalt
godt sätt att gå till väga, när söndringen mellan
de svenska icke var nog stor för att genom det
danskvänliga partiet inom Sverige föra saken till
önskadt mål. Men det visar sig här som vid många
andra tillfällen, att Sten Sture stod vida öfver sin
morbroder Carl Knutsson i verkligt fosterländskt
sinne och i uppfattningen af Sveriges väl. Så länge
det var möjligt att bibehålla endrägten i Sverige,
stod ej denne det svenska folkets mäktige målsman att
vinna med några lockelser. Sjelf försakade han allt,
ända till konungakronan, för bibehållandet af denna
endrägt.

Under mer än halftannat årtionde hade nu Sten Sture
stått i spetsen för Sveriges folk och vakat öfver
dess ära och sjelfständighet. Dessa år voro för honom
sjelf de lyckligaste. För Sverige utgjorde de en tid
af lugn och lycka, som på länge icke njutits i dess
bygder. Ännu ett årtionde och mera stod herr Sten
vid styret, men dessa år äro fylda af oro och strid,
och striden fortgår nästan oafbrutet, tills vi en
gång för alla gjorde oss fria från alla anspråk på
vårt land af Danmarks konungar.
</chapter>

<chapter name="11. Sten Sture den äldre och konung Hans.">
<h2>
11.

Sten Sture den äldre och konung Hans.</h2>

Oaktadt den »kärliga bebindelsen rikena emellan»,
hvarom så mycket talades under gamle kung Christian
och som äfven hans son, den unge konung Hans, ständigt
förde på läpparne, och oaktadt desse konungar hade
många och inflytelserika vänner inom vårt land,
hafva vi sett, huru unionen allt mer och mer blifvit
en union på papperet endast, aldrig någon verklig
förening de tre rikena emellan. Tvärt om var och
förblef Danmarks konung ett föremål för svenska
folkets hat, och detta hat blef allt djupare och
oöfvervinnerligare, ju mera i folktron hann rota sig
vissheten om att unionen var liktydig med danskt
välde och danskt välde liktydigt med det svenska
väldets död.

Det var också numera i sjelfva verket icke fråga
om unionen i den mening, som Margareta tänkte
sig den. Hon synes verkligen hafva velat de tre
unionsmedlemmarnes likställighet, och det var också
derför som hon ville skapa en konungaätt -- eller,
för att begagna ett nyare uttryck, en dynasti --
som tillhörde unionen, icke något särskildt land. En
sådan unionsdynasti var numera en omöjlighet, sedan
den Oldenburgska ätten blifvit en dansk konungaätt,
hvars medlemmar arbetade på att ur dansk synpunkt
utvidga sitt välde och derför begagnade sig af de
gamla aftalen om en »kärlig bebindelse» såsom medel
för att vinna Sverige. Också dröjer det icke länge,
förr än man får höra danskarne rent ut säga, att de
ville »lägga Sverige under skatt».

De följande berättelserna skola visa oss, huru detta
de danske konungarnes arbete misslyckades. Under våra
riksföreståndare och de kraftige män, hvilka stodo
vid deras sida, utvecklade sig allt mera begreppet
om en oberoende svensk nationalitet med egen lag och
egen konung. Riksföreståndarne stå emellan det gamla
och det nya. Det är den gamla svenska konungamakten,
som talar genom dem och som genom dem återknyter det
brutna förhållandet mellan sig och Sveriges allmoge;
och på samma gång utföra de det nödvändiga förarbetet,
för att denna gamla svenska konungamakt åter skall
kunna framträda. Genom Guds underbara skickelse
skulle äfven unionskonungen här arbeta den svenska
konungamakten i händerna. Ty genom den siste af dessa
medeltidskonungars blodtörst undanröjdes de förnämsta
hindren för riksföreståndaren att våga lyfta Sveriges
krona på sitt hufvud.

Med denna handling slutar unionstiden och Sveriges
medeltid.

<b>Våra grannar.</b>

Om grannar kunna vi tala både i vidsträckt och
inskränkt bemärkelse. Tänka vi på unionen, få vi en
större horisont; utgå vi endast

från vårt land, en mindre. Vi hafva senast under
konung Christian öfverskådat utlandet omkring
unionen. Vi vilja nu kasta en blick på Sveriges
grannar. Af dessa är Danmark Vigtigast, men dess
historia ingår så väsentligt i unionshistorien, att vi
äfven rörande de mera enskildt Danmark tillhörande
händelserna kunna och böra låta dermed anstå.

Hvad då Norge beträffar, som i anseende till unionen
näst Danmark är oss Vigtigast, så synes äfven inom
detta rike hafva lefvat en klar insigt om det onda,
som föreningen förde med sig för land och rike. Vi
sågo senast, då Carl Knutsson blef konung, huru
norrmännen ville frigöra sig från det danska oket
och närmare ansluta sig till Sverige. Vi hafva
sett samma försök förnyas efter konung Christians
död. Några år senare ser man åter yttringar af
samma frihetssträfvande. Norges erkebiskop står i
spetsen för rörelsen. Men norrmännen hade lika litet
nu som förr någon framgång. Danskarne blefvo dem
öfvermäktige.

I sammanhang med Danmark och Norge böra vi tala
om den beröring, som egde rum mellan Sveriges
riksföreståndare och påfven i Rom, emedan denna
beröring i viss mån sammanhänger med ett mål af
unionell betydelse, det om drottning Doroteas
morgongåfva. Danmark begagnade hvarje medel att få
fast fot i Sverige, och att komma i besittning af
Örebro slott var något så frestande, för att vinna
detta mål, att hvarje försök i den riktningen var helt
naturligt. Emedan saken rörde giftorätten, klagade
drottning Dorotea hos påfven -- det var <i>Sixtus IV</i> --
som förordnade främmande biskopar att undersöka saken
och att bannlysa Sten Sture, om han ej underkastade
sig kyrkans dom. Påfven Sixtus dog emellertid och
följdes af <i>Innocentius VIII,</i> hvilken år 1488 skall
hafva utfärdat bannlysningsbullan öfver Sten Sture.

Saken berättas visserligen af en i allmänhet
tillförlitlig författare, Olaus Petri, efter
hvilken den blifvit antagen på god tro. Men tvänne
omständigheter strida mot densamma; först och främst
det goda förhållande, som i allmänhet var rådande
mellan påfven och Sten Sture, och för det andra bref,
som finnas i behåll, vexlade mellan Innocentius och
erkebiskop Jacob Ulfsson samt mellan Sten Sture och
påfven. Erkebiskopen får i uppdrag att söka förmå
herr Sten till förlikning med Danmark, och herr Sten
svarar påfven i ett bref fullt af vördnad. Påfven å
sin sida visar riksföreståndaren så väl före som efter
1488 stora ynnestbevis. År 1485 meddelas 100 dagars
syndaförlåtelse åt alla som besökte Jungfru Marias
kapell vid Gripsholm, till hvilket Sten Sture och
Ingeborg, hans maka, »bära en synnerlig vördnad». År
1491 berömmer påfven riksföreståndarens fromhet och
nit för den katolska läran och lofvar hafva i godt
minne dem, som af honom förordas vid besättandet af
lediga platser, synnerligast i Strengnäs och Åbo.

I öfrigt må nämnas att tvänne påfliga legater under
Sten Stures tid af denne påfve sändes till Sverige,
nämligen <i>Bartholomeus de</i>

<i>Camerino</i> och <i>Antonius Masth.</i> Den senare drog fram med
mycken ståt i Sverige, predikade korståg mot turkarne
och medförde riklig syndaförlåtelse ur den påfliga
skattkammaren för alla, som med penningar bidrogo till
utförandet af detta krig. I Stockholm lät han bära
kors framför sig, och detta uppsattes i Storkyrkan
den 28 Oktober 1489, men nedtogs den 1 Januari 1490.

Den heliga Birgittas dotter Katarina och förre
biskopen i Skara, Brynjolf, blefvo år 1489 förklarade
för helgon. Riksföreståndaren och rikets förnämste
herrar, Nils Sture, Greger Matsson, Nils Eriksson,
Erik Carlsson och Svante Nilsson m. fl. buro
S:t Katarinas helgonskrin i högtidlig procession,
genom den i from andakt samlade skaran af munkar och
prester, inför högaltaret i Vadstena klosterkyrka,
der erkebiskop Jacob, omgifven af sina lydbiskopar,
förrättade den högtidliga akten.

Af länderna söderut omkring Östersjön fans numera
intet af den vigt, att det på något sätt ingrep
i Sveriges öde. Om Meklenburg och Pomern, hvilkas
furstar en gång burit Sveriges krona, är för denna
tid intet att säga. Den enda makt, som här var af
betydenhet och som bibehåller denna hela medeltiden
igenom, är hansestäderna.

Dessa egde fortfarande ej blott vigt såsom de der
voro handelns och sjöfartens herrar, utan desslikes
såsom politisk makt. På deras vänskap eller fiendskap
berodde ganska mycket i dessa tiders förvecklingar
staterna emellan, och det hörde derför till en klok
regeringskonst att stå väl med dem. Sten Sture sökte
också bibehålla vänskapen med dem. Vi hafva redan
omtalat, att ett förbund var på väg att afslutas
1486. Om detta kom till stånd, är ovisst. Men åren
1490 och 1493 ingingos förbund, som man känner med
mera visshet.

Sydost om Östersjön med flera hansestäder inom
sitt område lågo ordensländerna, Tyska ordens och
Svärdsordens länder. Med de senare kommo vi på Sten
Stures tid i någon beröring.

Ett ovänligt förhållande hade uppstått mellan
erkebiskopen i Riga och ordensriddarne, så väl
Svärdsbröderne i Lifland som de tyska ordensbröderne
i Preussen. Sten Sture uppträdde till erkebiskopens
försvar, »emedan» -- säger Olaus Petri -- »de
svenske voro dertill skickade, att de skulle vara
conservatores (bevarare) och beskärmare öfver
stichen och hela klerkeriet i Lifland mot mästaren
(ordensmästaren)». År 1485 gick ett stort antal folk
under anförande af Erik Nilsson (Oxenstierna) öfver
till Lifland.

Något närmare om denna härfärd känner man emellertid
icke, blott att den fick en god utgång; »Riga kom i
goda lag», heter det. Redan 1479 hade ett förbund
blifvit ingånget mellan erkebiskop Sylvester i
Riga och erkebiskop Jacob i Upsala, biskop Johan i
Strengnäs jemte deras kapitel, samt Sten Sture och
Sveriges rikes råd och ständer om ömsesidig vänskap,
förbund och försvar till bibehållande af hvarandras
besittningar och vidmakthållande af hvarderas lagliga
fri- och rättigheter. Sannolikt är det härpå Olaus
Petri syftar. År 1488 slutar

fejden med fred och förbund mellan ordensmästaren för
svärdsriddarne i Lifland och tyska orden å ena sidan
samt Sten Sture och Sveriges råd å den andra. Man
lofvar hvarandra ömsesidigt fred och vänskap samt
gemensamt försvar och ömsesidig hjelp mot Ryssarna,
som voro gemensamma fiender till dem begge.

Genom erkebiskop Sylvesters bemedling öfverenskom
man äfven om ersättning för den förlust af folk och
penningar, som Sverige lidit i Lifland. För år 1492
finnes en anteckning om en förbindelse af svenska
rådet att obrottsligt hålla alla artiklar i det med
ordensherrarne ingångna förbundet.

Detta förbund var riktadt mot vår farligaste granne,
Ryssland, mellan hvilket land och oss kriget knappast
kan sägas hafva hvilat. Om den ytterliga vildhet och
grymhet, med hvilken ryssarne framforo, få vi de bästa
underrättelser af sådana som voro med händelserna
samtida. De finnas i ett bref, som skrefs från Kemi,
Jo och Limingo socknar i Finland till herrarne i
Viborg, år 1490. Vi anföra dess hufvudinnehåll.

»För alla de goda och värduga herrar, som detta bref
kan komma för, bekänna vi fattige män, som bygga och
bo i Kemi, Jo och Limingo, och klaga inför Gud och
eder de olyckor, som oss de ryssar gjort hafva i 80
år och ännu göra midt under freden.»

Derefter följer en beskrifning, huru ryssarne efter
sluten fred bränt, härjat och röfvat i landet under
de föregående åren, senast efter den fred som svuren
var under Erik Axelsson, Gud hans själ nåde.

»Manfolket taga de» -- heter det vidare -- »och hänga
upp med fötterna och somliga med armarna och bära hö
och göra dermed upp eld under dem och sveda håret
och skägget af dem. Derefter lösa de dem neder och
bära på deras bröst en mullög<footnote>
Jernpanna. Ordet förekommer ännu i landskapsmålen.</footnote>
full med eld och
bränna köttet af deras lekamen och binda de sedan
ett tåg omkring deras hufvud och taga så en käpp och
vrida åt så hårdt, att ögonen gå ut ur hufvudet. Sedan
uppskära de deras nafla och leda dem omkring trän, så
länge deras inelfvor äro i dem. Somliga taga de och
plocka af dem deras skägg, likasom man plägar rycka
manen af osjäliga kreatur, sedan halshugga de dem.»

»Våra fattiga qvinnor hänga de upp med armarna
och slå dem med ris och gisslar och skära af dem
deras spenar och stinga dem med spjut och pina dem
till döds. Våra fattiga barn taga de och träda dem
lefvandes på gärdesstafvar, sedan skjuta de dem fulle
med handbågepilar; de bära tillhopa alla barn, som de
kunna komma öfver i husen, och sätta stock på dörren
och bränna dem inne. Om några af barnen krypa genom
vindögat undan elden, stinga de dem med spjut och
kasta dem åter i elden igen.»

»När de oss så pina, då säga de, att landet och
vattnet hörer dem till, och vilja de betvinga oss,
att vi skola göra dem en årlig skatt, tre hvita skinn
af hvar man, som i landet är, och halfdelen af

Kemi å och alla de laxåar i landet äro intill den
å, som heter Pöheioki<footnote>Pyhäjoki.</footnote>,
liggande i Sola socken;
derutanför ligger en sten, som heter Hanakifvi<footnote>
En klippa i Bottniska viken rakt norr ut från
Pyhäjoki kyrka.</footnote>,
och så dädan tvärt öfver in på vestra sidan
till Biwreklubbe, (som) ligger i en socken som heter
Skällata<footnote>Skellefteå</footnote>, så dädan norr ingen intill Tornö och Kemi,
och öfverst upp i Kemi å, der ligger ett näs, Ruanim
kalladt, der är 50 miler mellan Hanäkifvi och Ruanim
och 60 miler mellan Biwreklubb och förnämnda Ruanim;
det tillegna de sig.»

»Nu i fjor om S:t Eskils tid -- den 12 Juni 1489 --
foro vi fattige män upp till våra gäddeträsk, vi
voro väl hundrade i sällskap, och ryssar kommo der
till oss och sade, att fred var gjord i fem år. Det
var icke mer emellan än 14 dagar, strax derefter
kommo de och slogo och mördade 14 de bästa bönder
i Kemi socken bodde; hade icke en af de bönder der
slagne vordo ropat ganska svårliga, på det att de
andre kristne män skulle det höra; en af de kristne,
som het Henrik Johansson i Ylmåla, fick det ropet
höra, och han undkom sjelf tredje med en liten båt;
han försvarade de andra bönder, annars hade de varit
slagne allesammans, och togo de af dem mer än hundrade
skeppund gäddor både af dem som slagne voro och dem
som undkommo.»

»Vår fogde sände bud vid Mikaelis, att riksens råd
beslutat, det ryssarne icke skulle få komma längre
neder än till en by 2 mil upp i Wlo (Ule), och båd
oss underrätta dem derom, hvilket vi också gjorde,
när vi förnummo, att de kommo i år. De aktade det
dock icke, utan foro neder längs med stranden från
by och till by, väl 6 och 30 till antalet; och
gick här för rykte, att de hade förbundit sig med
ryssarne upp i Lappmarken för att röfva och bränna,
och röfvade de ifrån oss hundrade renar, några veckor
innan vår fogde kom dit. Den tid han detta hörde lät
han gripa 21 af ryssarna och halshugga 17 af dem,
och 3 undkommo och rymde upp i Lappmarken och sade,
att deras sällskap var allt halshugget, och att
fogden hade samlat 1,800 folk, som skulle komma och
undsätta dem. När de sådana tidender hörde, då drogo
de tillbaka in i Hvita hafvet.»

»Tio af de ryssar lågo i Torneå. Vår fogde tog med
sig 12 dandemän och for dit, och kallade der socknen
tillsammans, och lät läsa för dem det bref, som I
gode, värduge herrar utgifvit och samtyckt hade, och
bad dem icke låta de ryssar undkomma, förr än deras
fogde dit komme. Hvilket de Torneåbor intet aktade
utan släppte dem och fingo dem värja, handbågar,
spjut och pilar, hvad dem gjordes behof uppå vårt
förderf, så att de ryssar sade sig ej rädas för
hundrade bönder, emedan de hade farit och sett och
bespejat landet, att allmogen var ganska fattig och
hade intet att värja sig med.»

»Sedan de dem så släppte, hafva vi varit ganska rädde,
och fara Torneåboarne upp i Lappmarken och köpslaga
och binda fred med

ryssarna och akta oss fattige män intet. Den tid vi
fattige män hafva gjort fred, hafva vi gjort fred
öfver allt Norrbotten. Skulle de Torneåboar så länge
regera med ryssar och lappar, då varda vi och allt
landet förderfvadt. Käre, värduge herrar, bedjom vi
eder för Guds skuld, det Torneåboarne och vi måtte
vara under en herre, hvad orätt de oss göra. När vi
komma der till tings och klaga, att de gå våra skogar
och fiska våra vatten, då vederfares oss fattiga män
ingen rätt, utan säga de så, att de hafva erkebiskopen
till deras herre.»

Brefvet kastar ljus öfver gränsförhållandena
med Ryssland och krigförandet gränsbefolkningen
emellan. De tre nämnda socknarna, som skrefvo bref,
lågo nordligast vid den österbottniska kusten. Kemi
ligger omkring elfven af samma namn närmast intill
Torneå, Jo sydost ut från Kemi och Limingo söder om
Uleåborg vid en vik, som midt för Carlön skjuter in
i landet.

Slika härjningar förekommo väl äfven längre söderut,
men de fasta slotten der hejdade mera fiendens vilda
framfart. Försvarskrafterna funnos ock företrädesvis
i södra delen af landet. Nu sutto, som vi veta, Nils
Eriksson (Gyllenstierna) på Viborg och Knut Posse på
Raseborg, båda såsom det svenska väldets utposter
mot »den omilde» fienden. »De omilde» var, liksom
»Guds och kristendomens ovänner», den benämning,
som denna tid alltid förbands med namnet ryssar. Att
man insåg nödvändigheten af en befästad punkt vid
den öfre gränsen norr om Viborg visar anläggandet af
Olofsborg.

Detta Olofsborg, som sades vara anlagdt på rysk mark,
gaf den vilde och efter utvidgning af sitt välde
lystne czaren Ivan en välkommen anledning att förnya
fiendtligheterna, och hvarje försök från de svenskes
sida att förekomma krigets utbrott var fåfängt. Det är
1490 som dessa försök göras från Sveriges sida. Men
Ivan »ville ändteligen» -- heter det i ett bref
från biskop Magnus i Åbo och riddaren Nils Eriksson
till Sten Sture af år 1493 -- »hafva igen land och
vatten efter konung Magnus och konung Örjens<footnote>
Dermed syftas på fredsbrefvet mellan konung Magnus
Eriksson och Jurij eller Georg Danielowitsch år 1323.</footnote>
brefs innehåll»; och vidare, säga herrarne i samma bref,
»är han ock sammalunda begärande Sanct Olofs borg,
som han säger att bygdt är emot samma bref och uppå
hans land, så ock för det folk som halshugget blef
i Norrbotten och den skada de der fingo».

Detta år, 1493, slöts väl ett tvåårigt stillestånd,
men man talade redan i Sverige om att konung Hans
ingått förbund med storfursten eller czaren mot
Sverige, och biskop Kort i Strengnäs skref derom till
biskop Magnus i Åbo i September 1493.

Man var härom väl underrättad i Sverige, och ryktet
bekräftade sig snart.

Men innan vi öfvergå till skildringen af det krig,
som år 1495 åter började från Rysslands sida, böra vi
se på de inre förhållandena i vårt land. Der, inom
Sveriges gränsor, såg herr Sten farligare fiender
för sitt land, och helt visst var denna hans åsigt
riktig.


<b>Riksföreståndaren, de svenske herrarne och
unionskonungen.</b>

Efter afslutandet af striderna med Ivar Axelsson
var tillståndet i allmänhet lugnt och godt här
i Sverige. Riksföreståndaren, stödd på allmogens
kärlek och omgifven af trogna vänner, sådana som en
Nils Sture, omöjliggjorde ej blott hvarje försök
från den danske konungens sida att vinna Sverige,
utan äfven all verkan af konungens svenska vänners
benägenhet att understödja honom.

Herr Sten drager omkring i riket, så väl i Sverige
som Finland, liksom man var van att se de forne
konungarne göra. Han bilägger tvister, han sitter
till doms, han bortgifver förläningar och meddejar
frälserätt. Af allmogen var han i hög grad älskad,
och ryktet om hans dygder spridde sig äfven till
Gotland. Vi hafva ett intyg derom af den danske
konungens egne rådsherrar. Tvänne af desse ankommo år
1492 till Gotland för att der ordna en mängd saker,
och i den berättelse, som de afgåfvo till konungen
om förhållandena på ön, heter det, »att konungen
borde ditsända män, som kunde lifva allmogen både i
bygderna och i staden, så framt icke konungen ville
mista både de förra och de senare, emedan allmogen
icke till honom hafver någon vilja eller kärlek,
men deremot ville hylla herr Sten, till hvilken de
haft hemliga, bud».

Bland herrarne skymtar man intet motstånd, och de
bland dem, som hade velat uppträda mot herr Sten, ty
sådana funnos nog, vågade det icke. Icke heller fans
i Sten Stures personlighet något som retade de om sin
makt ömtåliga sinnena. Det var något lugnt och jemnt,
men stadigt och kraftfullt, som böjde och band på
en gång. Sten Sture påminner om både Birger Jarl och
drottning Margareta, och hans tid var, liksom deras,
en hvila från de ständiga stormarna.

Sålunda förflyta åren tills herremötet i Telje år
1491. Der timade något, som starkt påminner om
herremötet i Arboga i Januari år 1438. Liksom
morbrodern i Arboga, så uppträdde herr Sten här
och ville nedlägga höfvidsmannadömet. Det skedde
»för några bristers skull och för olydnad af rikets
inbyggare», sade herr Sten sjelf, och det är det
enda man vet om det som föranledde honom att taga
detta steg. Om han dermed hade för afsigt att liksom
morbrodern känna sig för, eller om han redan märkte,
att hans motståndare blifvit för starka, och derför
ville undvika en storm, som han ej kände sig nog stark
att betvinga, eller om det fans ännu andra orsaker,
det veta vi icke. En upplysning af Olaus Petri,
att denna herr Stens afsägelse af regeringsbestyren
förevarit på flera föregående möten tyckes förstora
anledningen, hvilken den nu än var. Nog af, han
begärde på mötet »att blifva qvitt och fri från
höfvidsmansdömet. Han hade länge nog släpat för
rikets bästa, han ville på ålderdomen komma till
någon ro; någon annan kunde nu utses till höfvidsman
och föreståndare för riket!»


Men riksens råd bad honom storligen derom, att
han skulle blifva vid regementet nu som förr,
och herr Sten »tog då åter höfvidsmannadömet på
sig». Herrarne lofvade honom då trohet och lydnad,
»ehvad han på sina och Sveriges vägnar tillsägandes
vorde, och om, det Gud förbjude, någon utrikes herre
ville örlig på riket föra, så ville de alla sådant
förderf endrägteligen med deras höfvidsman afvärja
efter Guds vilja och deras bästa makt». Herr Sten
å sin sida lofvar »att lyda och höra deras råd och
hålla alla, rika och fattiga, vid lag och rätt».

Vi finna sålunda i allmänhet förhållandet vid denna
tid mellan riksföreståndaren och herrarne vara det
bästa. Dock dröjer det icke länge, förr än vi få höra
Sten Sture sjelf beklaga sig öfver, att hans makt
som riksföreståndare inskränktes på just detta möte;
och det goda förhållandet förändrar sig också snart.

Det förändrade förhållandet har sin rot dels i
Danmark och unionsfrågan, dels i Ryssland och
den danske konungens förbindelse med detta land. I
sammanhang med så väl den ena som den andra af dessa
saker måste vår historia för denna tid betraktas,
om vi rätt skola förstå den.

Efter konungens och riksföreståndarens sammanträffande
på konungens skepp vid Ölands norra udde få vi åter
den gamla historien om möten som höllos eller som
icke blefvo af, om konungens ständiga fordringar
att blifva antagen i Sverige enligt Kalmar recess
och om svenskarnes svar, att fördragsvilkoren först
skulle uppfyllas och klagomålen afhjelpas. Så hölls
1490 ett intet afgörande möte, och 1491 kommo Hans
Åkesson och Arvid Knutsson till Köpenhamn och bådo
konungen utsätta ett nytt möte. På konungens svar,
att han gerna ville beskicka ett nytt möte, om det
vore Sten Stures och svenska rådets allvar att hålla
ett sådant, afgifves från Sverige i Januari 1492
ett ganska märkeligt svar.

»Högborne furste, käre nådige herre», så begynner
brefvet, »vi fingo nu i denna nästförlidne höst eder
högmäktighets skrifvelse med
våra käre medbröder Hans Åkesson och Arvid
Knutsson..... Värdes
eder högmäktighet ock vilja veta, att de menige,
vägfarande män, som emellan rikena dagligen färdas,
föra här ned i riket ganska hårdt rykte, hurusom
klerkeriet, ridderskapet, köpstadsmän och menige
inbyggare der i riket (Danmark) tryckas af svår
tunga och skatt, så att menige rikets inbyggare här
i riket styggas fast dervid, och för sådant rykte
..... och flera andra märkeliga ärenden äro riksens
inbyggare ganska
stygga, och vi kunna icke så snarligen vika allmogen
dertill att anamma eder för herrre och konung.»

Det är ett djerft och fritt språk som föres till en
man, hvilken redan betraktade sig som brefskrifvarnes
konung, den der af dem olagligen undanhölles sin
rättmätiga egendom. De svenske rådsherrarne åtnöjde
sig dock icke med att framhålla hvad som i konungens
regering inom Danmark låg till hinders för hans
emottagande i Sverige, utan

de rent af uppmana honom att bättra sig, innan han
tänkte på den svenska kronan,

»Gud gifve», så slutar brefvet, »det eder nåde
med eder nådes ärliga råd ville finna någon lämpa
till bättre regemente der i Danmark, att det vorde
beryktadt här i riket bland riksens allmoge, att
vi kunde dess yttermera få tillfälle att bevika
Sveriges inbyggare dertill, hvilket mycket godt måtte
hjelpa till eder nådes ärende och dessa tre riken
till bestånd. Eder högmäktighet Gud och S:t Erik
befallandes.»

Tio år hade sålunda förflutit sedan konung Christians
död, och hans son stod ännu den svenska kronan så
fjerran, att han måste mottaga ett sådant bref som det
anförda från dem, hvilka egde makten i Sverige. Detta
bref torde fullt ut lika mycket som herredagen i Telje
tala för styrka och kraft och sammanhållning hos de
svenske herrarne och på samma gång för den ovanliga
förmågan hos den man, hvars verk denna enighet var.

Men om denna förmåga hos den svenske riksföreståndaren
väcker ens beundran, så förvånar man sig i lika hög
grad öfver en konung, som låter sig nöja med att
på möte efter möte komma fram med sina fordringar
och till och med få dem erkända, men ändå aldrig
vinna sitt mål. Ett af de tu, antingen skulle han
uppfylla de svenskes fordringar, hvilka må hända
hade låtit sig nöjas med blotta återställandet af
Gotland, eller också skulle han med vapen i hand,
d. v. s. med den starkares rätt, taga hvad som icke
godvilligt gafs. Konung Hans gjorde emellertid hvarken
det ena eller det andra. Afståndet på Gotland hade
sina betänkligheter, vädjandet till vapenlycken ännu
flera.

Den som i synnerhet afstyrkte från att gripa
till svärdet var konungens moder, gamla drottning
Dorotea. Hon visste bäst, hvad det ville säga att med
våld tvinga svenskarne. Hennes erfarenhet gick långt
tillbaka i tiden, hela 45 åren, och aldrig hade det
under denna långa tid haft något godt med sig att
draga i härnad mot Sverige. De sju åren hennes man,
konung Christian, i verkligheten var Sveriges konung,
var det ett mäktigt parti inom Sverige, som hade
gjort honom dertill, men så länge detta parti var
underlägset det nationelt svenska, och äfven sedan
striden brann som häftigast mellan partierna inom
Sverige, så var det icke att tänka på någon framgång
för hennes man. Det var således icke nog med att
afbida utbrytande oenighet mellan de svenska herrarne,
utan äfven att det unionella partiet hade öfvervigten,
då och först då kunde Danmarks konung med hopp om
framgång draga svärdet.

Sådan var den lära, som nära ett halft århundrades
erfarenhet hade gifvit den gamla drottningen och som
hon i sin ordning inskärpte hos sin son. Underhandla,
underhandla och afbida tiden, det var hennes råd,
och det följde konung Hans, åtminstone så länge hon
lefde.

Men redan före drottningens död, som inträffade
1495, hade konung Hans tagit ett steg, hvilket,
om det också till en början icke förde honom utom
underhandlingarnas område, dock förde honom mycket

nära den gräns, utanför hvilken intet annat återstod
honom än att låta det komma till vapenskifte. Det
var förbundet med den ryske czaren.

Detta förbund afslöts i Köpenhamn i November 1493. Som
det var lätt att förutse, hvilket intryckt det skulle
göra i Sverige, när det blef bekant att konung Hans
ingått förbund med en makt, som i det närmaste stod
i öppet krig med Sverige, och att detta ingalunda
skulle bidraga att närma svenskarnes sinnen till
konungen, så kan man finna, att detta steg af konung
Hans var det första, som togs i bestämd riktning att
med vapen afgöra stridsfrågan med Sverige. Det visar,
att konungen sjelf började uppgifva hoppet att vinna
något genom de eviga underhandlingarna. Må hända
ingaf honom ock kännedom om den verkliga ställningen
i Sverige förhoppningar att den tidpunkt, som han så
länge med tålamod afbidat, nu verkligen nalkades.

Nog af, han sände domprosten i Roskild till
storfursten i Ryssland, och tjugo ryssar återvände
med domprosten till Köpenhamn för att afhandla om
förbundet. Hufvudinnehållet af förbundshandlingen
var följande: konungen och storfursten afsluta en
uppriktig vänskap och ett evigt försvarsförbund emot
deras fiender. Särskildt förbinder sig konungen
af Danmark att understödja storfursten mot hans
fiende, »Sten Sture, Sveriges rikes inkräktare»,
och emot hertigen af Lithauen. Båda rikenas gränser,
der de berörde hvarandra, skulle förblifva sådana
de af ålder varit. Den jagt och det fiske, som man
ömsesidigt hade tilltrott sig på hvarandras område,
skulle vara förbjuden. Sändebud och köpmän, som
reste från det ena riket, skulle fritt få vistas
och sköta sina angelägenheter i det andra o. s. v.

Vi kunna föreställa oss, huru underrättelsen om detta
förbund mellan konungen och kristenhetens fiender,
de omilda ryssar, skulle upptagas här i Sverige,
och hvad som ryktet här tillade, »att konungen ville
öfverlemna Finland åt storfursten och förlofva sin son
med storfurstens dotter», visar blott huru afskyvärd
hela denna sak var för det svenska folket.

Konung Hans sjelf tog illa vid sig, när han fick höra,
hvad som talades i Sverige om att han lofvat ryssen
Finland och sin son åt storfurstens dotter. Han fann
sig föranlåten att genom bref till Sveriges råd söka
vederlägga detta rykte.

Men lika naturligt som det var, att dessa rykten
skulle i Sverige väcka afsky för konungen och öka
hatet till de danske, lika naturligt var det, att de
måste väcka oro och bekymmer; detta senare hos Sten
Sture och hans vänner, i synnerhet som motpartiet
började framhålla honom och hans motstånd mot konungen
som den sannskyldiga, om ock medelbara orsaken till
hvad som timat.

Man finner från denna tid mera tydligt en brytning
mellan de store i Sverige. De som främst af allt
älskade freden, och till dem hörde biskoparne med
erkebiskop Jacob i spetsen, kunde knappast beherska
sin oro, och då de sågo det enda medlet för fredens
bibehållande

i unionens förnyande och antagandet af konung Hans,
kommo de snart att tillhöra unionspartiet. Farorna
voro också stora, vi få ej förneka det. Krig hotade
från tvänne håll, och derunder var det fara vardt,
att riket kunde delas mellan ännu flera partier
än de två gamla, det som var emot och det som var
för unionen. Ty till vår svenska krona friade väl
denna till flera än konung Hans, nemligen kejsar
Maximilians son, konungen i Böhmen, och konung Hans'
egen broder hertig Fredrik. Till råga på allt hotades
nu riket från Rom med bannlysning, och slutligen
fruktade herrarne för en allmän bonderesning. Detta
år 1494 bortföll också ett af Sten Stures säkraste
stöd, den gamle trofaste och pålitlige vännen Nils
Bosson Sture. Han var lagman öfver Vestmanland och
Dalarne, hade i dessa landskap betydliga förläningar
jemte Vesterås och dertill andra slott, af hvilka
Stegeborg var vigtigast. På Stegeborg gjorde sonen
Svante Nilsson anspråk, och då riksföreståndaren icke
ville lyssna till herr Svantes fordringar, uppstod
ett spändt förhållande mellan desse begge herrar.

Naturligtvis skulle genom riksföreståndarens vägran
äfven Svante Nilsson föras närmare fredsvännerna
och unionspartiet. Man ser också rådet taga saken om
hand och söka hos riksföreståndaren utverka bifall
till det begärda. Erkebiskopen skref derom sjelf till
Sten Sture. »Mycket godt», yttrade han, »skall följa
derefter, Sten hade nu makt att visa honom (Svante)
välvilja, han gjorde ock rådet mycket till viljes,
om han fore väl med Svante», desslikes påminner
erkebiskopen om faderns, Nils Stures förtjenster
mot Sten och riket. Men intet hjelpte. Må hända såg
riksföreståndaren, som alltid hade blicken öppen för
hela riket, vådor för framtiden deraf att sonen liksom
skulle ärfva faderns län. Ett visst begär att vinna
ärftlighet inom sina län visar sig också hos de store
för denna tid. Vi påminna blott om Carl Knutsson och
Öland, då han lemnade riket åt Christofer, och om
Ivar Axelsson och de finska länen.

Vi finna således att under förra hälften af år 1494
förhållandena skiftade så mellan ljus och mörker,
att det förra föll på konung Hans, det senare på den
svenske riksföreståndaren.

Det första man gjorde i Sverige för att aflägsna de
hotande farorna var att föreslå ett möte, hvilket
också hölls i Nylödöse vid pingsttiden 1494 (den
18 Maj). Der afgjordes dock intet annat, än att
Kalmarerecessen af 1483 skulle gälla och att den
skulle fullbordas följande år på ett nytt möte i
Kalmar.

I Augusti hölls derefter ett möte i Stockholm. Här
tillsporde Sten Sture erkebiskopen, »hvem han
ville hafva till konung.» Erkebiskopen svarade
undvikande. »Käre herr Sten», sade han, »den som
konung varder öfver Sverige, han varder icke min
domare eller rättare och icke heller dessa andra
vördiga fäders och herrars, som biskopar äro, utan
han varder eder och de öfriga verldslige herrarnes
domare; derför tillhör det eder, som först måste
vända kindbenet till, om någon fejd påkommer, att
gifva första rösten. Den som eder är god för konung,

han skall också vara det för mig!» Erkebiskopen
erinrade tillika, att herr Sten sjelf var med i Kalmar
och beseglade Kalmar-recess.

»Det är sant», svarade härtill herr Sten, »men den
recessen gjordes utan min vilja, ty mitt råd gälde
icke för dem, som voro på den herredagen, och nödder
satte jag mitt insegel derunder. Men mitt insegel
vill jag göra fullt som en ärlig dandeman. Jag hafver
mecf Guds hjelp intill denna dag fört i min sköld tre
sjöblad ärligen och som en rätt kristen riddare. Jag
vill på samma sätt föra dem intill dödsdagen. Derför
vill jag blifva mitt insegel trogen, det jag
påtryckte Kalmar-recessen.»

Slutet på mötet blef, att man skulle hålla
Kalmar-recessen, men dermed var icke så synnerligen
mycket vunnet för unionsvännerna och konung Hans. Ty
på den punkten hade man då befunnit sig ända sedan
1483. Derför slöto sig 26 biskopar och herrar
närmare tillsammans uti ett förbund, som de kallade
<i>broderskap.</i>

För att fullgöra och fasthålla Kalmar-recess och
trygga riket mot främmande furstar samt mot de
omilde ryssar, hade de, heter det, »i den heliga
trefaldighetens namn lofvat och svurit hvarandra
inbördes ett troget och fast broderskap, så att
ingen skulle hafva makt att i någon måtto skilja
eller söndra dem från hvarandra, men alla skulle vara
hvarandra behjelplige i sin rätt. Skulle den finnas,
som skilde sig från dem, så skulle han blifva en
menedare och drafvelsman och alla de andra vara på
hans argesta med lif och gods.»

Så stark var dock ännu Sten Sture och sä fruktad genom
allmogens trofasta kärlek, att herrarne måste lemna
öppet för honom att inträda i deras broderskap. »Ville
han», heter det, »blifva tillsammans med dem, så
skulle deras förbindelse icke i någon måtto blifva
honom till skada eller förfång; måtte Gud förbjuda
att han skulle gifva sig ifrån dem, förthy Gud skulle
veta, att det vore dem högeligen emot.» Men i och
med detsamma Sten Sture slöt sig till dem, kunde han
förslöa verkan af deras förbindelse. Det insåg den
kloke herr Sten, och han dröjde icke heller länge
att offentligen förklara, »att han fullkomligt ingaf
sig i herrarnes broderskap, eftersom han vore deras
medbroder, att blifva tillsammans med dem i nöd och
lust, så länge han lefde». Men han utfärdade tvänne
vilkor, det ena att han icke skulle tvingas mot sin
fria vilja att svära konung Hans tro och lydnad, och
det andra, att om några ogerningsmän ville sätte sig
emot riksens råd, då ville han dem med lif och makt
förderfva.

Herrarne ingingo sitt broderskap den 12 Augusti,
och redan den 15 inträdde Sten Sture deri. Bland
de förbundna ses, utom erkebiskopen och biskoparne
i Skara, Strengnäs, Vesterås och Åbo, medlemmar
af de gamla unionsvänliga slägterna, men äfven
flera nya namn. Der voro Ivar Gren, Nils Fadersson
(Sparre), Bengt Christersson (Oxenstierna), Arvid
och Erik Trolle, Knut Eskilsson (Banér), Svante
Nilsson (Sture), Arvid Knutsson, Erik Eriksson
(Gyllenstierna), Sten Thuresson (Bielke), m. fl. Men
den gamla kraften var liksom försvunnen.

De vågade ej gå så dristigt till väga som deras
själsfränder före dem. Så mycket var dock vunnet
genom den fasthet, som herr Sten utvecklat under de
gångna 24 åren. Mycket får väl dock äfven skrifvas
på erkebiskopens betänksamhet.

Allt eftersom underrättelsen om herrarnes åtgöranden
spred sig i landet, uttalades högt missnöjet
med dem. Man sade öppet, att de ville i riket
införa utländskt välde, och synnerligast vände sig
oviljan mot erkebiskopen. Och det gick så långt, att
erkebiskopen måste bedja Sten Sture freda sig för
beskyllningarna både på burspråket i Stockholm och
på tingen med bönderne, hvilket ock herr Sten gjorde.

Redan detta visade, huru säker riksföreståndaren
kunde vara på bifall från allmogens sida, när det
var fråga om att utehålla den främmande konungen
från riket. Men ännu tydligare gaf detta sig luft
på ett möte i Linköping i Januari 1495. Der infunno
sig flere af de herrar, hvilka höllo med herr Sten,
och derjemte fullmäktige från Dalarne, Kopparberget
och köpstäderna. Dessa afslöto också ett broderskap,
men till motsättning mot det som herrarne ingått
i Stockholm. »De ville ingalunda», förklarade de,
»anamma någon utländing för herre och konung i riket
och till det förestående mötet i Kalmar ville de
begifva sig för att förhandla, med hvad lämpa och
snille de kunde skilja konung Hans från Sverige;
med herr Sten voro de ense och han med dem att värja
Sveriges inbyggare.»

Såsom naturligt var, blef spänningen
mellan erkebiskopen och riksföreståndaren
allt hårdare. Erkebiskopen klagar öfver de
utspridda ryktena, öfver det gängse talet att bryta
Kalmare-recessen och beslutet i Stockholm, hvilket tal
ej borde förnimmas i Danmark; vidare öfver ställningen
i Finland, dit han ville att riksföreståndaren
sjelf skulle draga öfver, emedan det ej var rätt att
lemna biskopen i Åbo, Nils Eriksson och Knut Posse
utan hjelp, hvilket tycktes vara riksföreståndarens
afsigt. Han försäkrar tillika, att herr Sten hade
intet att frukta, om han för någon tid lemnade
Sverige.

Men om man å den ena sidan ogerna ser, huru denne
erkebiskop, hvars fosterlandskärlek visade sig så varm
vid tiden för Brunkebergs-slaget och sedermera, stälde
sig allt mera på konung Hans' sida, så kan man å den
andra, i synnerhet om man derjemte framhåller rikets
för ögonblicket farliga belägenhet, icke frankänna
honom att han uppriktigt och efter sitt bästa vett
sökte verka för landets väl, så som han ansåg detta
bäst kunna vinnas. För denna uppriktighets skull,
som framlyser i hans bref, försonar man sig med
honom. »Många finnas», så skref han en gång till
Sten Sture, »som tala och skrifva eder till, det
I gerna hören, och så, att deraf intet allvarligt
medföljer. Känne Gud, att vi aldrig annat hafva
skrifvit eller rådt eder, än det vi vilja råda vår
vän och köttslige broder till. I veten ock sjelf,
om I velen rätt tänka, att I aldrig funnit oss med
något löst tal eller halfva ord, utan med Guds hjelp
med allvar och stadighet, som en troman bör att göra.»


Strax på nyåret 1495 egde ett par möten rum mellan de
båda männen, men utan att de blefvo mera ense med
hvarandra än förut. Det första hölls i Tillinge. Dit
kom ej riksföreståndaren sjelf, emedan han då
plågades af ögonsjukdom, ett ondt som han ofta
led utaf. I stället kommo ombud från honom. Men
några veckor derefter egde ett annat sammanträde
rum i Upsala. Der framträdde Sten Sture inför
erkebiskopen i sittande domkapitel och i närvaro af
några riksens råd. Han framstälde sina klagomål punkt
för punkt och erkebiskopen besvarade dem. Vi meddela
hufvudinnehållet af bådas anförande.

»Man hade betagit honom makten», sade herr Sten,
»att någrom taga slott från eller slottslofven; sedan
han återtagit riksföreståndarskapet på mötet i Telje,
hade man också betagit honom rättigheten att sitta
dom, särdeles i somliga verldsliga mål och saker;
genom detta och äfven genom det i Stockholm förlidet
år slutna broderskapet vore han icke mera i den makt,
han som riksföreståndare borde vara.»

Härpå svarade erkebiskopen: »Käre herr Sten, I
veten väl, att bland andra artiklar i Kalmar-recess
var der en, att konungen icke utad råds råde kunde
taga slott och län från någon, och käre herr Sten,
efter det att I ären Sveriges föreståndare och stån i
konungens stad, så blef samma artikel eder förelagd,
icke till något förfång eller hinder, utan på det att
ingen af riksens råd skulle vara förderfvad, som det
hände i konung Christofers tid. I afseende på eder
domsrätt var riksens råds mening ingen annan än den,
att när någon sak rördes eller sattes mot riksens
råd, då skulle sådan sak icke annorstädes förhöras
eller ransakas eller dömas än för riksens råd, icke
eder till hinder eller dermed rätt eller dom betaga,
utan på det att sådan sak måtte klarligen synas till
rätta. Rörande förbundet, som riksens råd mellan
sig ingått, så var detsamma icke riktadt mot eder,
så framt I velen med riksens råd sammanblifva; men
en föjld af det hot, man hört, att innan man visste
ord af, skulle man förmå tjugu eller trettio tusen
bönder att kasta en Engelbrekt riket på halsen!»

Något vidare blef ej taladt på det mötet. Man
skildes åt som vänner, men det var icke samma
värme i vänskapen som fordom. Erkebiskopen var för
mycket intagen af fruktan för vådorna af herr Stens
regemente, om det skulle fortfara. Han ansåg Sveriges
räddning ligga i erkännandet och antagandet af konung
Hans. Men han inkallade icke den främmande konungen
såsom hans företrädare gjorde; han lät förhållandena
utveckla sig, ehuru han allt mer och mer skilde sig
från riksföreståndaren.

Under sådana förhållanden tillstundade ett nytt
möte, som blifvit utsatt att hållas i Kalmar för
samma ändamål som så många föregående. Man skulle
der utan vidare dröjsmål antaga Hans till Sveriges
konung. Han skulle sjelf infinna sig i närheten --
så var det öfverenskommet,

Fram emot midsommar steg konung Hans derför ombord
på sin flotta och ankom lyckligt till Ronneby. På
hans eget skepp, som

hette Griphunden, befann sig en rättslärd. Han
kallades doktor och hade fått sig anförtrodda alla
de bref och handlingar, hvarmed konungen ville bevisa
sin rätt till Sveriges rike. Doktorn, som var en
liten, puckelryggig man, var tillika mycket kunnig i
stjerntyderi, och han hade, innan, man steg ombord
i Köpenhamn, förklarat tecknen ogynsamma, hvarför
konungen på hans inrådan uppskjutit afresan ett par
dagar, tills stjernorna lofvade en gynsammare färd.

Under bortresan gick emellertid allt lyckligt
och väl. Konungen ankom till Kalmar. Men dit hade
ännu ingen från Sverige anländt, och derför, eller,
såsom rimkrönikan säger, af fruktan för Sten Stures
öfvermakt, vände konungen om till Köpenhamn igen.

Då gick den lille puckelryggige doktorns spådom
i fullbordan på ett för honom sjelf oväntadt
sätt. Elden kom lös på Griphunden, och den grep så
hastigt omkring sig, att man icke lyckades blifva
herre öfver den. Krutmagasinet antändes och sprängde
skeppet i luften med allt hvad derpå var, konungens
silfver och guld och alla hans vigtiga papper. Den
lille doktorn såg man flyga öfver mersen och sedan
försvinna i hafsens djup. Ytterligare tre skepp brunno
upp och två stötte på grund.

Men före sin afresa hade konungen qvarlemnat i Kalmar
trenne herrar, hvilka skulle vara hans ombud, när de
svenske utsedde en gång ankommo. I fyra veckor skall
konungen hafva afbidat Sten Stures ankomst, säger
rimkrönikan, och när han kom dragandes nedåt Kalmar,
hade han så stor makt med sig, att konungen derför
återvände till Köpenhamn. Sten Sture kom också väl
rustad till mötet. Orsaken till hans dröjsmål var en
ihållande motvind, som uppehållit honom. Jemte honom
kommo, såsom fullmäktige för Sverige, erkebiskop
Jacob, biskop Ingemar i Vexiö, Ivar Gren, Arvid
Trolle, Knut Eskilsson, Nils Classon, Arvid Knutsson,
Svante Nilsson och Per Ragvaldsson.

Men det gick också med detta möte som med dess
många föregångare. Den eviga freden och den
kärliga bebindningen skulle bestå; men om konungens
antagande skulle ett nytt möte hållas i Nylödöse
nästa midsommar.

Meningen med de många skeppen och den stora
utrustningen, som konungen medförde, kunde icke vara
någon annan än att genom sin öfvermakt inverka på
mötet och dess beslut. Att Sten Sture derför dröjde
att infinna sig, är lätt förklarligt, liksom att han
kom välrustad, han också, och underrättelsen härom
kunde väl förtaga konungens hopp att med våld eller
maktspråk något uträtta.

För öfrigt ser man af ett bref från danska rådet till
det svenska, att man i Kalmar talat till de danske
fullmäktige om förhandlingarna mellan konungen och
ryssarne och kastat skulden på konungen för det
infall, som ryssarne just vid den tiden gjorde
i Finland. Sten Sture skall till och med hafva
yttrat, att han hade skriftliga bevis i händerna,
som kunde intyga konungens mot Sverige fiendtliga
handlingssätt. Detta skulle naturligtvis försvåra
underhandlingarna och bidraga att för

den gången omintetgöra konungens förhoppningar.
Och dermed skildes man åt.

Sten Sture drog uppåt Stockholm för att skynda till
Finlands försvar.

<b>Kriget med Ryssland 1495, 1496.</b>

»I Finland var ställningen förtviflad», skref biskop
Magnus i Åbo till erkebiskopen i början af Oktober
1495. »Detta ärendet kräfver oförtöfvad undsättning»,
skrifver han vidare, »allsmäktige Gud skjute eder nu
i hug och sinne, att I mågen finna goda råd, att de
omilde ryssar göra här ej mera skada, än de nu gjort
hafva.» Och förhållandet var också sådant att det
gaf anledning till bekymmer. Ryssarne hade svärmat
in i stora skaror och foro fram med sina vanliga
härjningar och grymheter, och de trängde ända fram
till Österbotten.

Finland låg så godt som öppet för dem. Knut Posse
gjorde val allt hvad i hans förmåga stod och sökte
genom härjningar i fiendens eget land förmå honom
till återtåg, och äfven landet sjelft var villigt till
stora offer för sitt försvar. Betydliga utskrifningar
skedde, och slutligen gick man ur huse mot fienden.
Men allt var fåfängt. Bonde, hären kunde intet uträtta
af brist på anförare, och Knut Posses styrka var för
otillräcklig. Detta synes bekräfta klagomålen mot herr
Sten att han lemnade denna landsända åt sitt öde.

I sitt bekymmer skickade svenska rådet redan
i Januari 1495 Arvid Trolle och Arvid Knutsson
till konungen i Danmark för att bedja denne genom
sändebud till ryske storfursten utverka ett uppehåll
i fiendtligheterna i Finland, tills Kalmar möte var
hållet, då konungen skulle insättas i sina rättigheter
i Sverige. Såsom naturligt var, då sjelfva denna de
svenska herrarnes begäran innehöll en förespegling
om uppfyllandet af hans lifligaste önskan, gjorde
konung Hans som herrarne begärde och affärdade ett
sändebud med bref till Ivan Wasiljewitsch. Sten Sture
skref dock samtidigt till höfvidsmannen i Finland,
att de skulle begagna någon höflig förevändning och
låta sändebudet återvända, om icke det var verkligen
behöfligt att resan fortsattes; då skulle de befrämja
densamma. De tappre krigsöfverstarne i Finland tyckas
dock hafva varit af samma tanke som herr Sten, att
den danske förespråkaren hos fienden var öfverflödig
och neslig för den svenska äran. De läto budbäraren
återvända. Återkommen till Sverige, fick denne af
Sten Sture ytterligare den helsningen med sig till
den danske konungen, »att Sverige icke hade behof af
konungens förbön, det vore mäktigt nog att försvara
sig sjelft».

Men nu efter mötets slut i Kalmar började
riksföreståndaren på fullt allvar rusta sig till ett
tåg till Finland. Dermed gick dock långsamt. Först
i November månad, när vintern tillstundade, var man
färdig. För affärden anhöll man hos erkebiskopen och
hans domkapitel att få medtaga Sanct Eriks banér. Den
helige konungens, rikets

skyddshelgons, banér borde medföra framgång i en strid,
som gälde försvaret för den heliges eget verk,
kristendomen i Finland. Denna begäran bifölls också,
och banéret fördes från Upsala till Clara kloster.

I högtidlig procession fördes banéret sedan från
klostret till Storkyrkan, der det nedsattes
i S:t Görans kor under tillopp af en ofantlig
menniskomassa. Allas ögon fuktades af tårar, när
herr Sten föll på knä och mottog helgedomen ur
Upsalakaniken, doktor Mathias' händer. Det var ett
högtidligt ögonblick; och varma böner gingo från
allas läppar för herr Stens och alla svenskars väl.

Åtta dagar derefter eller den 19 November steg
hären ombord för att anträda öfverresan. Men
till följd af den sena årstiden blef öfverfarten
svår. Hafvet började frysa till, och stormar skingrade
flottan. Några trupper måste lemnas på Åland. Herr
Sten sjelf landade der den 30 November och kom först
i December till Åbo.

Strax vid sin ankomst till Åbo möttes
riksföreståndaren af en glädjande underrättelse från
Viborg.

Ryssarne hade kommit till ett oerhördt antal och
lägrat sig framför denna stad. De voro väl försedda
äfven med skjutvapen. Utom en mängd smärre kanoner,
som kallades <i>skerpentiner,</i> hade de vidunderligt
stora stycken, sådana som voro ända till 12 alnar
långa. Derjemte medförde de många och stora byssor
med blyklot och jernkulor, och deribland voro sex,
som kastade stenar stora som tunnbottnar. De hade
uppfört skansverk och skärmar rundt omkring, och från
slottet kunde man se de fiendtliga skarorna betäcka
landet hela tre milen vidt -- heter det.

Fienden hade till en början framgång. Två torn
sköto de neder och på det tredje ett så stort hål,
att tvänne humlesäckar kunde gå derigenom. För
hvarje skott, som träffade muren, stego segerropen
från fienden mot himlen, och blef oron i Viborg allt
större. Men der förde en erfaren riddare befälet. Det
var den från Brunkebergsslaget bekante Knut Posse,
och närmast sig hade han en klok och rask man,
som hette Vinholt. De uppförde i hast stora bålverk
bakom muröppningarna. Dock var besättningen liten
och öfvermakten så stor, att länge kunde ej motståndet
räcka.

Snart ansågo sig ryssarne kunna våga en storm. Arla om
morgonen den 30 November, således samma dag som Sten
Sture landsteg på Åland, lupo ryssarne till storms
från trenne sidor, och framför hvar och en af de
»tre härafdelningarna svajade ett banér. Modigt gingo
ryssarne framåt och bestego snart murarna på medförda
stegar, hvilka nedsläpptes på andra sidan för att de
skulle kunna komma ned i staden. I synnerhet var det
en bland de fiendtliga härförarne som visade mod och
dristighet. Han gick också i spetsen för den skaran,
som först kom till den stora öppningen på muren. Der
störtade han in och lyckades bemäktiga sig ett af
tornen, hvarifrån man snart såg ett af de ryska
banéren svaja. Denna framgång eggade de öfriga två
afdelningarna, hvilka snart också bestego muren.


Men det var ej så lätt att komma ned i
staden. Borgarena, uppmuntrade af herr Knut och
Vinholt, gjorde allt, som man kan vänta af tappre
män. Hvarhelst en stege sträcktes ned utför muren,
rycktes den ned med sådan fart, att ofta flere
ryssar följde med och dels krossades i fallet, dels
nedstuckos. Härunder framförde Knut Posse en mängd
tjära och gamla båtar och allt hvad bränbart fans
under tornet och tände eld derpå. Snart flammade
lågorna upp och röken slog sig i tjocka moln omkring
tornet, som snart sjelft började brinna. Ryssarne
sökte hals öfver hufvud kasta sig ut ur tornet,
men dervid blef trängseln så stor, att ingen slapp
ut, utan alla qväfdes eller innebrändes.

I detsamma sågo de öfrige ryssarne, som befunno sig
på muren, S:t Andreas' kors glänsa på himlen, och
tvänne banér stodo utslagna uppe i staden, färdiga att
rycka ned mot stadsmuren. Detta var ett underverk --
säger rimkrönikan -- ty i staden fans hvarken mer eller
mindre än 200 krigare. Men Gud ville låta se sin
kraft, och de båda banéren voro visserligen S:t Eriks
och S:t Olofs. Nu grepos ryssarne af förskräckelse;
det fortaste de kunde försvunno de från murarne och
kastade sig på flykten, och derunder rusade den ena på
den andra, som om de varit slagna med blindhet. Ett
par dagar derefter bröto de upp med sitt läger,
så att efter den 4 December kunde man ej mera se en
ryss omkring Viborg.

Det är vid detta tillfälle som den så kallade
<i>Viborgska smällen</i> skall hafva inträffat. Rimkrönikan,
som är den äldsta källan för berättelsen om Viborgs
belägring 1495, innehåller dock ingenting annat,
än hvad vi här ofvan hafva berättat. Men den mindre
rimkrönikan yttrar sig om händelsen på följande sätt:

<poem>
-- sände han<footnote>Storfursten.</footnote> sin här, der mången bojar<footnote>Rysk adelsman.</footnote> var med,
in i Finland och drogo in för Viborgs stad,
der månde Knut Posse dem gifva qvastebad,
så tillredde, att han gaf dem en smäll;
de föllo alla ned och skåros ihjäl
med en knif halsen af hvar,
att de lågo alla döde qvar.
</poem>

Det är nu väl möjligt att något krutförråd funnits
i det af ryssarne besatta tornet, och att detta
antändts och bidragit att spränga tornet; men den
tillförlitligare stora rimkrönikan vet dock intet
derom, utan framhåller mera Guds underbara ingripande,
då han lät de båda banéren synas och bakom dem
krigarne, »alla blanka som en is».

<poem>
Ganska liten var kristna manna makt,
ty lät Gud visa sin värduga kraft,
</poem>
säger denna krönika. Emellertid blef talet om
»smällen» gällande i folksägnen jemte åtskilligt annat
om den märkelige riddaren Knut Posse. Han behöfde
blott öppna en bolster -- sade man -- »så fick han en
ryttare för hvar fjäder; och då han ville tala med
Sten Sture,

så behöfde han blott gå upp på Viborgs mur och
skaka ett betsel, så kom en förtrollad häst, som
förde honom genom luften till Brunkeberg och sedan
tillbaka igen inom 24 timmar; och om han ritade
med sin käpp ett skepp på stranden, så blef det
genast ett verkligt skepp». Ryssarne trodde rent af,
att Knut Posse jstod i förbindelse med den onde.

Från Viborg drogo ryssarne in åt Savolax och
fjramför Olofsborg, men de hade icke heller här
någon framgång. Savolaxmännen samlade sig och
drefvo dem tillbaka öfver sitt landamärke, sedan
de ytterligare förlorat 1,000 man och en af sina
förnämsta höfdingar. En mängd bössor och 34 stora
bössestenar måste de qvarlemna inom svenska gränsen.

Ryktet om dessa framgångar kom till Åbo vid jultiden,
»och rätteligen om julenatt», säger rimkrönikan,
och tycktes derigenom bekräftas de förhoppningar, som
Sten Sture satt till sina finska höfvidsmän, då han
gaf konung Hans det stolta svaret om Sveriges makt.

Sten Sture drack sin jul på Åbo slott, men hären hade
han förlagt rundt omkring i trakten, att den skulle
tynga på befolkningen så litet som möjligt. Ryttarne
lefde på hans egen bekostnad. De höllo till på
kungsgården i Satakunda. Dalkarlarne och en mängd
besoldadt folk sändes till Viborg. Knut, Carlsson
med 70 ryttare till Olofsborg.

Men strax på nyåret 1496 visade sig åter ryssarne,
först i mindre svärmar, sedan i oöfverskådliga
massor. Dagen efter Kyndelsmessodagen eller den
3 Februari visade sig en svärm framför Olofsborg
och anföll Knut Carlsson, samt nedgjorde hans
folk, så att endast 7 eller 8 lyckades rädda sig
med flykten. Invånarne i Savolax drogo sig undan
för öfvermakten inåt skogarne, men ryssarne funno
dem och nedgjorde dem i tusendetal. Från Savolax
drogo de inåt Tavastland med eld och brand.

En del af dem belägrade Tavastehus, medan de
andra svärmade fram ända inemot Åbo. Med stor
förskräckelse berättade man der
för hvarandra, att ryssarne voro i Hatula
kyrka, blott två dagsresor från Åbo, och att de der hvarken skonade
helgonens bilder eller det heliga korset.

Sorg bemäktigade sig äfven den ädle herr Sten,
då han fick höra alla de gräsligheter, ryssarne
föröfvade, och alla de olyckor, som öfvergått det arma
landet. Han lät genast budkaflen gå att samla man
ur huse och sammandrog sitt eget folk. Sålunda fick
han tillsammans -- säges det -- 40,000 man, hvaribland
900 ryttare eller hofmän i blanka harnesk. Med denna
här bröt han upp från Åbo tidigt om morgonen den 24
Februari.

Underrättelsen om antagandet af denna styrka skrämde
ryssarne tillbaka. De förföljdes 24 mil, men kunde
icke hinnas. Landet var sålunda åter befriadt för
någon tid från den förfärliga fienden, men det befann
sig i ett beklagansvärdt skick. Karelen, Savolax och
Tavastland lågo så godt som öde, man kunde der hvarken
höra hund, hane

eller ko, heter det. Hela 80 milen vidt var landet
en enda ödemark.

Som emellertid ingen fiende för ögonblicket var att se
och intet anfall att vänta, men Sten Sture fruktade,
att under hans frånvaro stämplingarna i Sverige
skulle hafva allt för fritt spelrum, beslöt han att
återvända hem. Han öfverlemnade derför befälet åt
Svante Nilsson, Sten Thuresson (Bielke) och Erik
Trolle. Det folk, som Stockholms stad skickat ut
i kriget, »Stockholms stads sollenäre»<footnote>
Soldenärer, soldater.</footnote>, fingo
den äran -- heter det -- att besätta Olofsborg. Hären
förlades för öfrigt liksom förut på spridda ställen,
»mest på prestgårdarna», säger rimkrönikan.

Sedan sakerna på detta sätt voro ordnade, lemnade
Sten Sture Finland och återvände till Sverige. Det
var i slutet på Mars.

I Finland sköttes under sommaren 1496 försvarsverket
af Svante Nilsson och Knut Posse, så godt sig
göra lät. De lyckades äfven intaga ett ryskt fäste
på andra sidan Finska viken. I slutet af Augusti
drogo de tillsammans omkring 2,000 man och gingo
på anskaffade fartyg öfver till södra stranden af
viken. Der utfaller en ström som heter Narowa och som
skiljer Estland från Ingermanland och då var gräns
mellan svärdsordenslandet och Ryssland. Staden Narwa
låg på det tyska området nära flodens mynning. Iwan
Wasiljewitsch hade midt emot Narwa på den ryska
stranden låtit uppföra ett gränsfäste af sten, som
han kallade Iwanogorod. Det hade en besättning af
3,000 man.

Detta Iwanogorod beslöt Svante Nilsson att
anfalla. Den andra September vågade han en storm, och
hans folk stridde med sådan tapperhet och utvecklade
en sådan kraft, att inom sex timmar var slottet i hans
händer. Trehundrade fångar togos och en mängd kistor
fylda med silfver, skinn, vax och guldrullar. Allt
fördes ombord på de svenska skeppen, ända till
jerndörrarne och porthakarne.

Med det tagna bytet lemnade Svante Nilsson Ryssland
och vände stäfven mot Sverige, dit han lyckligt
anlände. Vi följa honom öfver för att se, hvad som
tilldragit sig här hemma våren och sommaren år 1496.

<b>Mötet i Nylödöse 1496. Sten Sture andra gången
i Finland.</b>

Redan i början af året (1496), medan Sten Sture befann
sig i Finland, synas de hemmavarande rådsherrarne
varit betänkta på det till midsommaren stundande
mötet i Lödöse. Som det dock var föga sannolikt att
riksföreståndaren skulle hinna hem till den tiden,
sände rådet i Februari Nils Classon och Arvid Knutsson
till Danmark att underrätta härom.


Emellertid kom riksföreståndaren hem i Mars, och i
Juli månad öppnades mötet. Så väl Nils Classon som
Arvid Knutsson voro bland de svenske fullmäktige,
äfvensom biskop Brynjolf i Skara och Arvid Trolle. De
danske fullmäktige uppträdde här vida bestämdare och
mera påstående än någonsin. De framlade en skrift, på
hvilken de fordrade bestämdt svar. Skriften innehöll
följande tre punkter: 1) om sändebuden hade fullmakt
att erkänna konung Hans; 2) om de voro bemyndigade
att erkänna sådant för konungen, och 3) om de ville
ersätta all den skada, kost och täring, som de danska
och norska riksråden lidit på så många ändamålslösa
möten.

De svenske herrarne svarade härpå undvikande, att de
icke hade fullmakter att besvara dessa spörsmål, men
de ville hafva stadfästelse på den eviga friden rikena
emellan. Härpå svarade danskarne, »att de visste intet
annat af än fred och godt», och det höllo de sig vid,
men att nu förkunna en evig fred, dertill hade de ej
fullmakt. De svenske fullmäktige uppsatte ett bref om
förhandlingarna, som skickades upp till rådet. Deri
yttra de rörande de danskes utlåtande om freden, »att
de kunde väl märka både på deras tal och skrifvelse,
att der låg annat och förtäckt inunder; få de intet
allvarligt svar, då är fruktandes, att vi icke kunna
oss mycket förlåta på den freden; de kunde väl märka,
att det vill till en ända, antingen nej eller ja».

Vidare omtala de i brefvet, att konungen gjorde
en kostbar utrustning, att han hade sina bud öfver
allt för att värfva folk och sluta förbund, »hvilket
de väl kunde märka icke vore till rikets bästa, om
det komme till krig; de bådo deras herredömen vara
betänkta på att icke flera eldar tändes omkring riket,
och öfverväga derom med riksföreståndaren.»

Arvid Trolle hade velat från mötet fara omedelbart
till sina gårdar och Borgholm, men då sakerna togo
ett så allvarsamt utseende, lät han öfvertala sig
att fara till riksföreståndaren, som då troddes vara
i Östergötland, och underrätta honom om huru sakerna
stodo.

Brefvet visar, att förhållandet mellan
riksföreståndaren och rådet ännu var i allmänhet
godt. Dock insåg den kloke mannen allt för väl,
att en storm var i annalkande, och derför låg det
honom om hjertat att vara säker på det stöd, som då
liksom dittills var det säkraste för upprätthållandet
af en svensk styrelse. Han drog derför omkring
i landsorterna och samtalade med allmogen och
underrättade om, huru allting förlupit och hvilka
faror som hotade.

Om Arvid Trolle träffade honom i Östergötland, veta
vi icke. Men på hösten hemkom Svante Nilsson, och
ryktet spridde sig snart om hans lyckliga vapenbragd
och det byte han vunnit på Iwanogorod. Sten Sture
var den ende, som ogerna såg den tappre mannen här
hemma. Han hade hellre sett, att han stannat qvar i
det af fienden hotade landet. Nu ämnade herr Sten åter
draga dit öfver och ville, att Svante skulle följa
honom. Svante gjorde det motvilligt och återvände
snart hem. Och fastän herr Sten ville underhålla hans
folk och

lofvade honom mycket mera dertill, så stod dock Svante
fast vid sitt beslut. Då rann sinnet till på herr
Sten, så att han kallade Svante för »fältflykting»
och sade, »att han rymde undan riksens banér».

Detta tillmäle väckte herr Svantes harm, och som han
allt sedan sin faders död icke varit rätt vänligt
sinnad mot Sten, fast han kallade denne »sin käre
fader», och det allt för att han ej fick Stegeborgs
slott 1494, så var nu det goda förhållandet mellan
dessa båda män fullkomligt brutet. Herr Sten fruktade
också högeligen den uppretade mannen och klagade
sedan för biskop Magnus i Åbo, att han trodde Svante
stämpla uppror mot sig.

Man vore af rimkrönikans framställning äfvensom af
förhållandet i allmänhet frestad att tro, det Svante
aldrig följde riksföreståndaren öfver till Finland,
men ett bref från erkebiskopen till den senare visar
tydligt, att så väl Svante som Erik Trolle och Sten
Thuresson (Bielke) voro med riksföreståndaren.

I September månad hölls ett möte, der äfven Sten
Sture var närvarande. Man skulle öfverväga, hvad
svar som borde sändas till Danmark på fordringarna
derifrån. Hvad som på mötet föregått, känner
man icke. Kriget med den östra grannen var för
ögonblicket hufvudsaken, och riksföreståndaren
stod, som nämndt är, i begrepp att sjelf draga
öfver till Finland. Mycket bidrog dertill den
starka påtryckningen från erkebiskop Jacob och
rådets sida. Om svaret till Danmark blef intet
afgjordt. Först efter mötet uppsattes det och
skickades till riksföreståndaren att få hans
underskrift.

Brefvet, hvari rådet skickade svaret till Danmark,
berörde hufvudsakligen frågan om kriget mot
ryssarne. Herrarne hoppades hos påfven kunna utverka,
hvad både de och herr Sten redan tillförene påtänkt,
nemligen en bulla om korståg mot dessa kristenhetens
fiender. Derom underhandlades i Rom genom herr Stens
ombud, domprosten Heming Gad från Linköping. Framför
allt vore herr Stens närvaro i Finland nödvändig,
der han borde vara på bästa sätt verksam. Han hade
gifvit anledning till anmärkningar och missnöje, såsom
derutinnan att han använde riksens ränta till sin egen
fördel, ehuru deraf gjordes stort behof mot rikets
och allas fiender. Herr Sten skulle dock ursäkta,
att de i dessa ärenden så djupeligå skrifvit hade;
de hade gjort det i god akt och mening, på det att
han skulle taga det så mycket mera till sinnes.

Rådets skrifvelse träffade icke riksföreståndaren
i Sverige. Han hade redan begifvit sig öfver till
Finland.

Oaktadt Sten Sture visserligen hade rätt i sin åsigt
att Sverige hade sin farligaste fiende i Danmark,
var dock oron öfver ryssarnes vilda anfall så
allmän och hatet mot dessa »kristenhetens fiender»
så stort, att man med den mest spända väntan afbidade
riksföreståndarens resa till Finland.

Öfverkommen till Finland, sökte Sten Sture göra hvad
han kunde till landets försvar. Vid Olofsborg vann
han en seger öfver ryssarne,

hvarom han kunde tillskrifva rådet. Utefter
gränsen lät han uppföra stora bråtar och förhuggningar
<poem>
mellan Perno och Tavastland
både öfver mark, skog och strand.
</poem>

Men han hade dock ingen ro i Finland. Hans tankar
sysselsatte sig nästan uteslutande med förhållandena
hemma i Sverige. Kungen rustade och samlade en stor
här, Svante Nilsson rustade också. Man kunde icke
rätt frimodigt möta fienden, när man hade sådant att
vänta bakom sig. Vi hafva nämnt, att han klagade
öfver Svante för biskop Magnus i Åbo. Han yttrade
också för biskopen sin afsigt att resa hem. Så väl
Magnus som erkebiskopen och rådet uppmanade honom
att qvarstanna. De försäkrade att han icke behöfde
frukta för några stämplingar här hemma, hans bästa
skulle nog bevakas. Först borde något fördrag med
ryssarne afslutas eller deras anfall hämmas genom
någon vunnen seger.

Men detta tal öfvertygade icke herr Sten, och man kan
icke heller annat än undra öfver dessa försäkringar
från rådets sida, då det lika väl som Sten Sture
kände till den danske konungens rustningar, och att
dessa rustningar gälde Sverige. Men missnöjet med herr
Sten hade vunnit sådan styrka genom Svante Nilssons
öfvergång på hans motståndares sida, att detta
missnöje redan började se sig om efter yttre hjelp.

Tiden var inne, som konung Hans så länge och så
troget enligt sin moders råd afbidat -- den tid
då oenigheten mellan de svenske skulle göra hans
beväpnade mellankomst önsklig för de med det bestående
missnöjde.

<b>Öppen brytning mellan Sten Sture och rådet.</b>

Efter att hafva inlagt starka besättningar i Viborg
och Olofsborg och sedan han skrifvit till Bengt
Knutsson och andra gode män i Vestergötland och
Småland att samla folk ock dermed vara honom till
mötes i Stockholm, lemnade han Finland i December
1496.

Nu blef oviljan stor här hemma, och erkebiskopen
förklarade, »att intet vore att hoppas af en mån,
som blott bevakade framgången af sina egna planer,
men icke afsåge fäderneslandets bästa». Och han skref
till Sten Sture det ena brefvet efter det andra med
klagomål och förebråelser. Sjelfve biskop Magnus i
Åbo, som dock både hyste och uttalade bekymmer öfver
den allt oförbehållsammare framträdande oenigheten,
förklarade herr Sten vara ombytlig och obeständig i
sina handlingar.

Ett rådsmöte var beramadt att hållas i Stockholm i
Februari. Dit kommo erkebiskopen och flere biskopar,
Svante Nilsson, Arvid och Erik Trolle, Erik Eriksson
med flera. Riksföreståndaren befann sig också
i Stockholm, men höll sig på slottet och »ville
icke komma på rådet», om han icke fick gisslan för
sig. Herrarne svarade, »att

det var icke tjenligt, att han som deras höfvidsman
tog gisslan af dem». Otvifvelaktigt fruktade
riksföreståndaren för sin personliga säkerhet,
ville må hända också afbida ankomsten af sitt
folk från Finland, som var var på väg derifrån. Man
underhandlade länge, tills man slutligen kom öfverens
om att efter vexlade lejdebref hafva en sammankomst
på rådhuset den 7 Mars i närvaro af Stockholms
borgmästare och råd.

Här kommo herrarne fram med sina klagopunkter. »Riket
hade nu så länge varit utan konung», sade de, »och
kunde icke längre utan en sådan försvaras mot ryssar
och andra fiender. Icke heller kunde de längre förhala
med konung Hans, utan måste hålla de löften, som de
så tidt och ofta till honom gjort hade, så framt
de icke skulle få krig med honom. Det vore också en
sak, att herr Sten ville göra allt efter sitt styfva
sinne och emot sin ed, hvaraf mycket obestånd följt,
först emedan han höll så lång ovilja med mästaren i
Lifland emot deras råd, hvaraf Ryssland fått anledning
att förarga på riket; vidare hade herr Ivar Axelson
fått Öland och Borgholm också mot deras vilja; så
hade de ock ofta rådt honom att gifva Viborg och
Nyslott (Olofsborg) åt någon af riksens råd, som
hade makt att försvara den landsändan mot ryssarne,
så att skatten och räntan, som der föllo, måtte der
förtäras, eller om han sjelf ville behålla dessa
slott, att han då hölle der så mycket folk, som af
den räntan hållas kunde, och icke förde skatten
dädan; emedan han förkastat deras råd, vore nu den
landsändan och en stor del af Finland förderfvad.»

Vidare förekastade de honom många andra stycken,
hvaribland det icke var det ringaste, som han hade
kastat Svante Nilsson före, och som gick på heder och
ära. Svante hade hänskjutit saken till rådets dom,
och detta dömde honom alldeles fri från beskyllningen
att hafva rymt undan riksens banér. Slutligen klagade
herrarne, att riksföreståndaren indragit allmogen i
rikets styrelse och velat utöda riksens råd, emedan
han aldrig besatte de lediga rummen.

På grund af allt detta uppsade rådet herr Sten
huldskap och manskap och äskade slottslofven och
höfvidsmansdömet af honom igen på kronans vägnar. Men
det skulle ske i vänskap och kärlek -- sade de. Herr
Sten såg klart, huru svårt det var att bryta med
den öfvermakt, som han här hade emot sig, och han
lät icke märka, huru djupt herrarnes beteende gick
honom till sinnes. Han räckte dem handen och de
lofvade, att de gerna ville hafva honom till sin
käre medbroder och afvärja med lif och makt hans och
hans vänners skada. Rörande slottslofven ville han
uppskjuta besvarandet af den frågan till följande
dagen. Derpå lemnade han rådstugan och begaf sig
till slottet. Några af riksens råd hade ämnat följa
honom dit upp, men han lyckades undandraga sig deras
sällskap.

Emellertid beslöt rådet att utse de män, hvilka
nu skulle stå för riket. Härtill bestämde de
erkebiskopen, Arvid Trolle, Knut Eriksson och Svante
Nilsson. De skulle föra riksstyrelsen och till
dem skulle

all slottslofven stå. Härom tillskref rådet så väl
Sten Sture som Stockholms stad. Det skedde dagen
derpå. Under natten hade Sten Stures folk ankommit
från Finland, och detta synes icke hafva varit utan
inflytande på frågorna.

Den 9 Mars svarade herr Sten på rådets skrifvelse,
»att han väl icke nekade att till riksens råd
återantvarda huldskap, manskap och slottslofven,
som man anförtrott honom, icke heller att stå till
rätta för de mot honom gjorda beskyllningarna,
men icke förr än han komme inför rätta domare. Sitt
höfvidsmansdöme hade han erhållit af menige rikets
innebyggare, i deras och ingen annans händer ville han
detsamma nedlägga. Ville någon det ifrån honom taga,
det stånde till dem».

På rådets svar berodde nu, om inbördes krig skulle
utbryta eller icke. Men fredens bibehållande fordrade
nödvändigt af rådet ej blott att falla undan för
den redan afsatte utan till och med att lemna den
skedda afsättningen utan afseende. De funno sig i
detta. Må hända fruktade de att låta saken afgöras
genom vapen. De visste, huru älskad riksföreståndaren
var bland allmogen, och talet om den stora bondehären,
som skulle kasta dem en Engelbrekt på halsen, kunde
lätt blifva verklighet.

Sten Sture drog efter mötet upp till Dalarne,
hvarjemte han tillskref allmogen i andra landskap,
och tillkännagaf, hurudan ställningen var i riket,
huru herrarne ville indraga utländska herrar, riket
till obotlig skada, såsom ofta tillförene skedt
var. Allmogen gaf honom öfver allt tillfredsställande
svar. »I tvedrägten mellan herr Sten och rådet ville
allmogen vara honom trogen och i fast broderskap och
förbund såsom en man försvara honom och riket.»

Dessa öppna förklaringar af allmogen gjorde
herrarne böjde för foglighet, kanske väntade de
också en snart skeende förändring i förhållandena,
föranledd genom den danske konungen. De herrar,
som till denna öfverfört det svenska rådets svar på
spörsmålen i Lödöse, hade återkommit i Januari med
bref från konungen; i Maj månad ville han hafva
rådets bestämda svar. Medan rådet ännu var församladt
i Stockholm, svarade det konungen, »att man ej så
hastigt under för handen varande förhållanden kunde
afgifva svar, men att man ej ville i något fela,
utan beredvilligt tjena konungen och befrämja de tre
rikenas bästa».

I samma månad som konungen mottog detta bref, eller
sjelfva påskdagen den 29 Mars, utfärdade han till
Sten Sture och Sveriges råd sitt fejdebref. Kriget
förklarades börjadt, emedan ingångna förbindelser
icke höllos.

Emellertid ingingo herrarne här hemma en slags
förlikning med herr Sten. De togo »mellan sig
stunder och fred» intill den 29 Juli. Men det
oaktadt blef förhållandet mellan Sten och rådet
icke bättre. Afståndet mellan dem vidgade sig
snarare allt mera. Man klagade ömsesidigt på
hvarandra. Riksföreståndaren förebrådde herrarne,
att de

tagit sig sådant före, som mera vore riket till
skada än gagn, ehuru de skulle vara hans rådgifvare,
och förklarade sig väl känna deras underhandlingar
med danska konungen. Han skref tillika till rådet,
att han aktade resa till Dalarne och med Sveriges
menige allmoges hjelp afvärja rikets förderf; så
väl erkebiskopen som hvarje annan af rikets herrar
och män, hvilka ville följa honom i rikets tjenst,
skulle af honom kärliga anammas, men den som det
icke ville, utan sutte stilla och såge på, huru riket
förderfvades, honom skulle han hålla så kär som rikets
fiende».

Skriftvexlingen fortfor dock att vara någorlunda
vänlig. Erkebiskopen bad riksföreståndaren icke
så mycket hålla sig till bönderna, ty -- sade han --
»om bönderne skola förlika herrarnes träta, så göra
de dem lika såta och sätta dem alla till ändan;
herr Sten borde handla vänligen mot riksens råd
och mera förlita sig på de vördige fäder och de
gode män, hvilka hade erfarenhet i sådana ärenden,
hade mera att vedervåga och mera förnuft och vilja
att betänka rikets bästa». Herr Sten svarade, »att
herrarne nog hade förnuft att sätta sig upp mot sin
rätte herre och höfvidsman; men när hatten skulle
uppbindas, då hålla de alla under högen och hafva
icke förnuft att öfverväga det förderf deraf kan
följa; huru erkebiskopen och herrarne, hvilka gifvit
anledning till det anfall, som nu skedde på riket,
ville detsamma afvärja, det skulle man nu utröna;
det väckte hans förundran, att de icke skrifvit till
honom om konungens förehafvande och uppmanat honom
såsom rikets föreståndare att från denna sida afvärja
faran; men herrarne hade i stället gerna sett, om han
med allt folket blifvit qvar i Finland, fast faran
der var mindre och numera intet der var att frukta».

Det väcktes fråga om ett möte mellan
riksföreståndaren och rådet, men det blef icke
af. »Deraf skulle intet bestånd följa» -- skref Sten
Sture -- »det bevisade mötet i Stockholm allt för
väl; det vore dessutom nu för sent, och allt hade
gått för långt.» Han utestängde till och med rådet
från Stockholm, och herrarne måste sammanträda hos
erkebiskopen på Almarstäk eller på något ställe
deremellan och Stockholm. Herr Sten ville att de
skulle mötas i gråbrödraklostret trettio man starka
å ömse sidor, men på det vilkor att herrarne hvarje
afton begåfvo sig ur staden, något som högeligen
väckte deras förtrytelse.

Nu dömde rådet herr Sten och hans vänner förlustige
alla deras län och tillsade dem åt erkebiskopen jemte
Upsala stad med all kunglig ränta. Tillika förmanade
de invånarne i Stockholm att uppgifva staden och
försäkrade dem om alla förmåner. Midsommarsafton kom
ändtligen rådet in i Stockholm.

Under tiden hade missämjan öfvergått till strid. Sten
Sture tågade med sitt folk omkring i Upland och
plundrade erkebiskopens gårdar. Vi hafva ett intyg om
en begången våldsamhet på Frösunda prestgård. »Herr
Sten Sture, Knut Eriksson, Erik Johansson (Vasa)
och Folke Gregersson med flera deras medföljare» --
skref kyrkoherden

derstädes till erkebiskopen -- »kommo till Frösunda
prestgård med två utslagna banér och slogo hvar
den dörr i gården var, sönderhöggo bord och kistor
och tvungo en piga att utvisa hans egodelar,
trampade omkull säden med deras hästar, slogo upp
kyrkoherberget och skinnade och sköflade allt det
de öfver kommo». Biskopstuna plundrades och sjelfva
erkebiskopsgården i Upsala afbrändes. Äfven Örebro
slott, som Svante Nilsson hade i förläning, belägrades
och biskop Henrik i Linköping fängslades.

Då utfärdades af rådet ett öppet bref om
Sturens framfart, »huru han utslagit sina fanor
vid erkebiskopens gård Biskopstuna, plundrat
prestgårdar, nedslagit ugnar, borttagit jernet ur
husen, ihjelslagit boskap, sköljt hästar med öl,
grymmare framfarit än ryssen i Finland, så att riket
icke hade någon värre fiende». Tillika blef herr Sten
bannlyst af erkebiskopen.

Men i samma mån som fiendskapen sålunda tilltog
mellan herr Sten och rådet, i samma mån blefvo
underhandlingarna mellan det senare och konung Hans
lifligare. Vi vända oss nu till denne.

<b>Konung Hans kommer till Sverige.</b>

Det var icke någon obetydlig utrustning, som konung
Hans åstadkommit, då han nu en gång på fullt
allvar ville angripa Sverige, sedan oenigheten
mellan herrarne der blifvit så stor, att han trodde
på framgång. Med danska riksrådets bifall utskrefs
hvar tionde bonde öfver hela Danmark, och dessutom
uppstälde städerna och länen sitt vissa antal
manskap. I Tyskland värfvades fyra eller sex tusen så
kallade landsknektar. Denna afdelning af hären, som
anfördes af en junker Slentz, bar namnet <i>det saxiska
gardet</i> och bestod af det råaste och vildaste folk,
som mot betalning tjenade hvilken herre som helst, men
naturligtvis den som betalade mest. Vande vid krig och
plundring, framforo de med en sådan grymhet, all det
blef ett gängse ordspråk att säga: »Akta dig bonde,
gardet kommer!» Också utbredde sig en sådan fruktan
öfver befolkningen i Holstein, när »gardet» i slutet
af Maj månad ankom dit, att landtfolket flydde och
icke, oaktadt utfärdade förbud och stränga straff,
vågade återvända till sina hem. Konungen lät derför
landsknektarna draga upp åt Jutland, der största
delen af dem genast inskeppades.

På en stor mängd fartyg, många tagna i öppna sjön
-- såsom många holländska, hvilka lågo i sundet --
öfverfördes den stora hären till Skåne. I Bleking
nära svenska gränsen mönstrade konungen sin här,
som inalles utgjorde 30,000 man. Det var i Juli
månad. Största delen af denna här ryckte genast
öfver gränsen och framtågade mot Kalmar, medan den
mindre afdelning som gått sjövägen, styrde kurs på
Öland. Den 22 Juli låg fienden framför både Kalmar
och Borgholm. Öfverbefälet öfver den danska hären
fördes af danska rikshofmästaren Paul Laxmand. En
annan afdelning under anförande af

Henrik Krummedik, Ebbe Munk och Knut Alfsson hade
redan något förut inbrutit i Vestergötland och
belägrat Elfsborg.

Kalmar slott intogs snart, och här infunno sig Arvid
Trolle och Nils Bosson och lofvade å svenska rådets
vägnar undergifvenhet. Det var alldeles i sammanhang
med de förda underhandlingarna, hvilka vi må i
allmänhet anföra, för så vidt som de äro kända.

Den samme Arvid Trolle hade redan föregående månaden
-- det var sjelfva trefaldighetssöndag den 21 Maj --
haft ett sammanträde på Leckö i Vestergötland med
den nämnde Paul Laxmand och danska riksmarsken Eskil
Göye. Här förklarade Arvid Trolle, att Sveriges råd
var sinnadt hålla hvad som lofvadt var konung Hans,
om han å sin sida hölle hvad som var Sverige lofvadt;
och man skulle länge sedan hafva fullgjort Kalmar
recess, om det icke varit förhindradt af herr Sten
Sture och hans medhållare och vänner. Trollen omtalade
vidare hvad som tilldragit sig i Stockholm, huru
herr Sten blifvit afsatt från höfvidsmansdömet, samt
huru han begifvit sig till Dalarne och fortfarande
såsom riksföreståndare skrifvit bref öfver allt i
riket. Det hade icke stått i rådets makt att skrifva
till konung Hans, som det gerna hade velat, ty ingen
af rådet vågade begifva sig ur riket; och derför hade
rådet uppmanat Arvid att, der han kunde, söka komma
till tals med de nu närvarande danska herrarna eller
några andra och upplysa om rådets verkliga tänkesätt i
afseende på konungen och recessen. Särskildt lofvade
Arvid för sig och sin son Erik samt för Nils Bosson
och alla vänner, hvilka han kunde draga dertill,
att från den dagen icke erkänna Sten Sture som någon
höfvidsman.

Denna öfverenskommelse på Leckö hemlighölls, men
i en något senare skrifvelse förklarade så väl
erkebiskopen söm flere biskopar, Svante Nilsson,
Erik Trolle m. fl. sin undergifvenhet för konungen
och anhöllo om hjelp. Huru de vågade eller kunde
afsända denna skrifvelse, är obekant.

Såsom Arvid Trolle omtalade på Leckö, synes det hafva
varit svårt för de svenska herrarna att kunna få något
bud till konungen. Riksföreståndaren var vaksam på
allt, och hans män tjenade honom väl. Konungen klagade
ock, att ett hans bref till svenska rådet blifvit af
Sten Sture fråntaget hans budbärare i Telje.

Sedan gingo emellertid Juni månad och början af Juli,
och misssämjan ökades allt mera mellan herrarne och
riksföreståndaren, oaktadt den ingångna förlikningen,
som skulle vara till den 29 Juli. Under tiden kom
konungen närmare sina vänner i Sverige.

Det var om lördagen som konungen kom framför Kalmar,
och redan om söndagen eller den 23 Juli infunno
sig hos honom Arvid Trolle och Nils Bosson. De
öfverlemnade till konungen slottslofven på Borgholms
och Kalmar slott. Konungen ville öfverlemna Kalmar åt
Nils Bosson, men denne tyckte sig ej kunna då mottaga
det, emedan han skulle följa med konungens folk upp
åt Sverige. Konungen lemnade det då åt en sin hofman,
men endast tills vidare, endast »tills

han komme till tals med Sveriges råd, då ville han
framdeles ordna härom efter rådets vilja», såsom orden
lyda i konungens bref af den 25 Juli till Sveriges
råd. Man ser, att det är en konung, som ännu friar
till Sveriges krona.

Konungen ville äfven låta hela sin här draga öfver
landet uppåt Stockholm, men både Trollen och Nils
Bosson afstyrkte det på det högsta. Dock skickade
han en afdelning folk efter rådets begäran, det till
hjelp och tröst, honom och riket till bestånd.

Fjorton dagar derefter kom denna afdelning af
konungens folk, med hvilken Nils Bosson och Thure
Jönsson följde, i Stockholmsskären. Krigsfolket
landsattes genast och tågade emot Stäket, der
erkebiskopen och Svante Nilsson belägrades af Sten
Sture. Denne, som antingen fann sig för svag att både
fortsätta belägringen och möta fienden eller hellre
ville förekomma än förekommas, upphäfde belägringen
och drog ned åt Stockholm. Vid Rotebro stötte han
på fienden, och der uppstod en hård stid, som så när
skall hafva kostat herr Sten sjelf lifvet, innan han
lyckades, dock med stor manspillan, slå sig igenom
till Stockholm.

Omedelbart derefter inneslöts Stockholm af de
danske. Man blef der till en början modlös. Borgarena
läto ringa i tornen och sammanträdde till
öfverläggningar. Men Sten Sture förstod att lifva
och uppmuntra dem, och som ofta var fallet denna tid,
de visade nu i stället öfvermod, i det de från murarna
gjorde spe af de belägrande danskarne.

Konungen hade under tiden uppehållit sig omkring
Kalmar. Först mot slutet af September ankom han till
Stockholm. Liksom hans fader 36 år förut, uppslog
han sitt hufvudläger på Brunkeberg, medan hans flotta
inneslöt staden från sjösidan.

Med undantag deraf att de mest betydande af herrarne
höllo med konungen, voro dock utsigterna för herr Sten
ingenting mindre än mörka. Allmogen var nemligen fullt
och fäst besluten att stå honom bi. Kopparbergsmännen,
silfverbergsmännen och jernbergsmännen jemte menige
allmogen i Dalarne, Vestmanland, Gestrikland,
Helsingland, Norrland, Roslagen och flera härad
i Upland hade genom sina budbärare öfverenskommit
om ett broderskap att stå fäste med herr Sten och
afvärja fäderneslandets och allas gemensamma fara
och eviga förderf.

En väldig skara dalkarlar kom också tågande och hade
redan hunnit till Rotebro, der de slogo läger, och i
Stockholm skall Sten Sture hafva haft 10,000 man. Med
sådana försvarskrafter syntes det, som om man skulle
kunna hoppas det bästa, och stadsinnevånarnes fröjd
vid underrättelsen om dalkarlarnes ankomst var väl
berättigad.

Emellertid sökte en afton ett bud smyga sig genom
det danska lägret på Brunkeberg in i staden. Men
den smygande budbäraren upptäcktes och fängslades,
och af de bref, som han medförde, fick man i danska
lägret kännedom om den plan, som var uppgjord mellan
Sten Sture och bondehären. De skulle samtidigt från
hvar sitt håll angripa danskarne. Fredagen den 29
September var bestämd för utförandet.


Konung Hans sammankallade genast sina förnämsta herrar
till en rådplägning, och de fleste voro af den mening,
att man borde med det första angripa fienden. Till
följd deraf lät kungen under natten mellan onsdagen
och torsdagen sina ryttare bryta upp från lägret
och draga norrut, men i små afdelningar, så att det
icke skulle märkas, hvad man förehade. Sedan den
sista ryttareskaran ridit sin väg, begaf sig kungen
sjelf med största delen af fotfolket på väg. Tåget
fortsattes utan uppehåll, och just som solen rann upp,
fick man sigte på den fiendtliga hären.

Bönderne, hvilka skola hafva utgjort 30,000 man,
stodo uppstälda på en linie framför bron, som leder
öfver strömmen mellan Edsjön och Norrviken. Anblicken
af bondehären, der solen lyste på deras banér och
spjutspetsar, var storartad och gjorde intryck på
konungen. Hans tankar flögo tillbaka till faderns tid
och hans många strider med dessa samma bönder, senast
den stora seger de vunno på Brunkeberget, tjugusex
år förut. Men hvad det krigsvanda ögat genast såg,
och hvad som utgjorde böndernes svaga sida, det var
att de alldeles saknade rytteri, hvilket vapen vi
veta var på dessa tider det vigtigaste och det som
företrädesvis afgjorde slagtningarna.

Emellertid lät konungen sin här uppställa sig i
slagordning, uppmanade sitt folk till tapperhet och
uthållighet, och så hölls morgonbön, hvarefter tecken
gafs att börja striden. Danskarne anföllo med utmärkt
tapperhet, men det var som om hvarje ansträngning
varit för ringa mot denna mur af spjutspetsar
och pålyxor. Den danska hären måste vika. Den blef
fullkomligt tillbakaslagen. Nu skulle just rytteriet
brutit in i de flyendes rygg, och segern hade varit
gifven. Men bönderne egde intet rytteri, de egde
blott sina goda bågar och seniga armar att spänna
dem. Och pilarne flögo efter den flyende fienden,
bildande stora bågar i luftfen, så att de nästan
lodrätt nedföllo. De förorsakade danskarne en betydlig
förlust.

Men under förföljandet bragtes bondehären i
oordning. Då derför konungen åter samlade sitt folk
och på nytt förde dem till striden, trängande fram med
sitt rytteri främst, ökades oordningen bland bönderna,
och de började snart finna, att segern drogs dem ur
händerna. De störtade i vild flykt tillbaka mot bron,
lemnande sina banér i fiendens händer. Mången bonde
tillsatte då lifvet dels för fiendens svärd, dels
drunknade många i strömmen. Omkring 1,000 man skola
hafva omkommit. Så hade konung Hans då framgång i
sin första strid med de svenska på öppna fältet.

Nu blef frågan, om man skulle vidare fortsätta
förföljandet, men att derigenom ännu mer aflägsna
sig från lägret på Brunkeberg hade varit ytterst
oförsigtigt. Konungen beslöt derför att genast anträda
återtåget.

Segerstolte tågade danskarne med sin konung i spetsen
åter mot hufvudstaden, och de från dalkarlarne
eröfrade banéren buros framför hären.


De svajande dalabanéren sågos godt från Stockholms
slott, och nu redde man sig i hast till i staden
att verkställa det med bönderna öfverenskomna
utfallet. Ingen föll ett ögonblick på den tanken,
att de antågande voro fiender, och att de segerrika
dalabanéren buros af fiendehand. Stadsportarne
öppnades, och öfver Helgeandsholmen ilade herr Sten
med sitt folk upp emot Brunkeberg att möta sina trogna
bönder, liksom Knut Posse förra gången gjorde honom
sjelf en så god handräckning genom sitt utfall.

Allt för snart och på samma gång för sent upptäckte
Sten Sture sitt misstag. Han hade att strida med en
förberedd och segrande fiende, som dertill var honom
öfverlägsen till antal. Han och hans folk omringades
af den danska öfvermakten. Att tänka på en strid, var
omöjligt. Allt vände sig till flykt. Trängseln nere
vid bron till Helgeandsholmen blef så stor, att många
kastade sig i Norrström för att ej bli ihjelklämda,
och undor tiden höggo de danske ryttarne in i ryggen
på de flyende och anstälae ett gräsligt blodbad.

Sten Sture var sjelf i den största fara, och endast
styrkan hos hans häst och hans egen rådighet räddade
hans lif. Han trängdes ned i strömmen -- eller
han vågade ej taga vägen öfver bron af fruktan för
förräderi, men med hästen sam han öfver strömmen och
kom lyckligen in genom lönporten.

I allo olycklig var sålunda den dagen för Sverige. Att
nu åter få tillsammans en bondehär och hålla
modet uppe hos Stockholms borgare, var hårdt nära
omöjligt. Det var den tanke som först gjorde sig
gällande, när man så mycket hann lugna sig, att man
kunde öfver-skåda sin ställning. Men dag efter dag
ljusnade det dock mer och mer. Dalkarlarne hade snart
åter samlat sig från sin flykt och slagit läger
blott en half mil längre bort från Rotebro. Detta
lifvade åter modet, och man tänkte sig ett ytterligare
fortsatt motstånd. Men då erbjöd konungen förlikning.

Oaktadt de vunna fördelarne, som ännu mera ökades
deraf att Elfsborg ungefär samtidigt kom i konungens
händer, voro utsigterna för konung Hans ingalunda så
ljusa, som de vid första påseendet visade sig. Vintern
närmade sig och lifsmedlen började tryta i hans
läger, hvarförutan lansknektarne, hvilka blott voro
antagna på tre månader, fordrade sin sold. Hvarje
tidsutdrägt var till följd häraf i hög grad vådlig,
så mycket mer som konungen icke ville förminska sin
här genom att sända några afdelningar af densamma inåt
landet. Envisades herr Sten att hålla sig innesluten
inom det snart sagdt ointagliga Stockholm, var det
fara värdt, att vinsten blefve ingen af hela konungens
kostbara utrustning. Men de vunna framgångarna voro
dock tillräckligt stora att begagna som en slags
utgångspunkt för en underhandling. Konungen kunde
såsom segrare mycket väl taga första steget att
erbjuda en dagtingan. Och konung Hans gjorde så äfven.


<b>Konung Hans blir Sveriges konung.</b>

För Sten Sture fans det tvänne saker att se på
och öfverväga, hvilkendera som under de rådande
förhållandena vore att föredraga. Stode han
fast i sitt motstånd, så vore det väl sannolikt,
att konungen måste lemna Stockholm och draga sig
tillbaka till Danmark. Men det var lika sannolikt
att han skulle återkomma, och, hvad som var ännu
farligare, hans vänner bland de svenska herrarne
skulle eggas att uppbjuda sina yttersta krafter för
hans eget störtande. Gåfve han åter vika, så var detta
visserligen i och för sig ett ondt, men dock något som
för ögonblicket återupprättade freden. Det behöfdes
icke heller ens så stor kännedom om den tidens
förhållanden, som Sten Sture egde, för att veta,
att ingen i sjelfva verket kunde skada en främmande
konung inom Sveriges rike så mycket som den främmande
konungen sjelf. Unionskonungarne gjorde alltid sig
sjelfva omöjliga. Slutligen, hvilketdera än Sten Sture
föredrog -- ett var visst, den svenska allmogen blef
sig alltid lik. Den kunde icke blifva dansk, den kunde
icke som desse herrar kläda sig i jutekläder, och lika
visst var det, att den alltid skulle vara färdig att
våga lif och blod för sitt gamla Sverige och för den,
som ville anföra den i striden mot Sveriges fiender.

Derför betänkte sig icke Sten Sture länge. Redan
den 4 Oktober egde ett personligt sammanträde rum
mellan honom och konungen. De möttes i S:t Clara
klosterstuga. Tre dagar derefter undertecknades
en dagtingan, enligt hvilken Sten Sture nedlade
riksföreståndarskapet och erkände konung Hans för
Sveriges konung, på vilkor att så väl han (Sten
Sture) som hans anhängare fritoges från all framtida
tilltalan, äfvensom att han skulle erhålla en sådan
förläning, som motsvarade hans stånd.

Den 10 Oktober höll konung Hans sitt högtidliga
intåg i Sveriges hufvudstad. Stadsportarne öppnades,
och herr Sten gick ut till konungens läger för att
ledsaga honom in i staden. Konungen var omgifven af
en mängd herrar, deribland, som naturligt var, många
svenska. Han mottog med mycken glädje herr Sten och
frågade skämtande: »Hafven I nu redt godt till åt mig
på slottet, herr Sten, och låtit duka borden med mat
och öl, så att mina gäster kunna göra sig glada?» --
Herr Sten fann sig och svarade i samma skämtsamma ton,
i det han pekade på de bakom stående svenska herrarne:
»Det veta de bäst, som stå der bakom eder, de hafva
det både bakat och brygt; och torde de göra eders
nåde detsamma, när de väl komma sig före!»

Dermed bjöd herr Sten konungen sin arm och förde
honom med höfviskhet in i staden.

Ett allmänt riksmöte utlystes till Stockholm,
dit äfven 12 bönder af hvarje lagsaga kallades,
och så fingo då de svenske herrarne och deras fruar
sin länge närda önskan uppfyld att få en konung och
ett riddarslag. Den 25 November hyllades Hans till
Sveriges konung

och den 26 November försiggick kröningen i Stockholms
Storkyrka. Erkebiskop Jacob Ulfsson verkstälda
kröningen. Vid densamma slogos femtio väpnare till
riddare.

Derpå följde ett ståtligt gästabud, och det säges
att konungen dervid frågat sin omgifning, om något
fattades i denna högtidlighet, men ingen visste nämna
någon brist. Då skall en tysk herre, som var van
att föra fritt språk inför kungen, hafva sagt: »Jo,
ett fattas!» -- »Och hvad då?» frågade konungen. »En
bödel, som kunde på en sidenmatta lägga de svenska
förrädarnes hufvuden för eders nådes fötter!» Konungen
bleknade och slog ned ögonen. Derpå såg han skarpt
på den djerfve talaren och sade: »Jag ville hellre
att du död vore, än att min ära skulle befläckas
med ett sådant brott!» Sedan konungen sagt detta,
drog han sig tillbaka i sitt enskilda rum och efter
den dagen skall han aldrig hafva velat se sin forne
gunstling för sina ögon.

Sedan kröningshögtidligheterna voro förbi,
öfverlemnade Sten Sture alla slott och län i konungens
händer. Allt detta föreföll dock allmogen så otroligt,
att riksens råd fann sig föranlåtet utfärda ett
bref, hvari Sten Stures namn äfven förekommer,
med försäkran att de alla varit enige i antagandet
af konung Hans. Till yttermera visso bifogades en
afskrift af Kalmar recess, hvaraf allmogen ytterligare
kunde se, att Sten Sture redan för 14 år sedan gifvit
sitt bifall till hvad som nu först skett.

Hvad nu än allmogen derom tänkte, så kunde det gjorda
icke ändras. Till en början var det också idel solsken
på alla håll. Konungen uppbjöd allt att vinna de
svenska herrarnes tillgifvenhet. Och det länder till
bevis för den makt Sten Sture ännu innehade såsom
den svenska allmogens älskade höfding, att konungen
kunde finna det nödvändigt att gifva honom så stora
förläningar som han nu fick. Hela Åbo biskopsdöme,
d. v. s. hela Finland med slotten Viborg, Nyslott,
Tavastehus, Raseborg, Åbo, Kastelholm och Korsholm
jemte hela Norrbotten, och i Sverige Nyköpings slott
och stad, Östra och vestra Rekarna, Färingsön med
kronans gård Svartsjö, Sorunda och Osmo socknar och en
ödemark i Vestergötland, som hette Gotall. Alla dessa
slott, land, län, gårdar, socknar och köpstäder skulle
Sten Sture besitta i sin lifstid, och Tavastehus
skulle hans husfru Ingeborg Tott få behålla äfven
efter hans död, så länge hon lefde. Lägger man
härtill Sten Stures enskilda gods och gårdar,
så blir af alltsammans en besittning af land med
furstligt omfång, vida öfvergående de förläningar,
hvilka Carl Knutsson visste att förskaffa sig, då
han lemnade rum för konung Christofer, och endast
jemförliga med Bo Jonssons. Sten Sture blef tillika
utnämnd till konungens hofmästare, ett embete som,
enligt hvad vi veta, under unionskonungarne kom i
stället för drotset.

Svante Nilsson blef riksmarsk och fick behålla Örebro
slott, hvilket dock snart nog synes hafva gått ifrån
honom. Men han fick tilllika behålla Stegeborg med
dess län. Erkebiskopen erhöll likaledes konungens
stadfästelse å sina län. Rådet å sin sida medgaf, att

oaktadt enligt Kalmar recess endast svenske män skulle
tillsättas till höfdingar på de svenska slotten,
konungen och drottningen likväl skulle ega rätt att
å de slott, »som hörde till deras fatabur», utnämna
hvilka de ville svenskar, danskar eller norrmän
till fogdar. Konungen bekräftade äfven Nyköpings,
Upsala och Stockholms privilegier och utfärdade den
10 December ett öppet bref till hela riket, hvari
han högtidligen lofvade glömska och förlåtelse för
allt det framfarna både under hans faders och hans
egen tid, innan han blef konung i Sverige.

Sedan allt detta var väl bestäldt, redde sig konungen
att resa tillbaka till Danmark. Fyra rådsherrar,
af hvilka Sten Sture var en, skulle under hans
frånvaro föra styrelsen i Sverige. Under nedresan
följde honom herr Sten. Konungen red landsvägen och
var på Stegeborg onsdagen efter trettondagen den 10
Januari 1498. Derifrån togs vägen till Linköping, der
han var den 16, och dagen derpå till Vadstena, hvars
kloster han besökte i sällskap med sina danska herrar,
Sten Sture och Svante Nilsson samt Östergötlands
biskop och lagman med flera. Mot slutet af Januari
var konungen åter inom danskt område. I Halmstad,
dit Sten Sture följt honom, erhöll denne ytterligare
tillökning i sina förlaningar, deribland en del af
det nyuppfunna silfverberget i Dalarne.

<b>Drottningens kröning. Förföljelsen mot Sten
Sture.</b>

Året 1498 var konungen i Danmark ända till inemot
julen. Under tiden fördes styrelsen i Sverige af Sten
Sture och de öfriga tre rådsherrarne, som konungen
dertill förordnat. Det märkligaste som derunder timade
i Sverige var den åvägabragta försoningen mellan Sten
Sture och Svante Nilsson. Det skall hafva varit Heming
Gad, som åter gjort dessa herrar till vänner. Sten
Sture vistades under någon del af året i Finland, der
han tillsammans med Erik Johansson (Vasa) och Knut
Posse sökte freda landet mot ryssarne, och derunder
ser man åter förtroliga bref vexlas mellan honom och
Svante. Sten kallar Svante »sin käre son», och Svante
gifver Sten namnet »fader». -- »Tvifla icke på mig»,
skref den senare en gång, »utan förlita eder fast på
de ord, som vi lofvade och sade hvarandra på Nyköping,
hvilket I mågen fullkomligen sätta tro till.» Svante
underrättar Sten om förhållandena här hemma, om hans
ställning till erkebiskopen o. s. v.

Fram emot julen, då tiden för konungens återkomst
nalkades, var Sten Sture åter i Sverige. Konungen
skulle nu hafva sir drottning med sig, och herr Sten
lät iordningställa rum för dem begge på Nyköpings
slott. Konungen och drottningen kommo också. De
voro i Stockholm i Januari och månaden derpå skedde
drottningens kröning. Denna försiggick dock icke i
Stockholm, som konungens, utan i Upsala. Prakten och
ståten vid detta tillfälle voro desamma som vanligt.

Vi må väl också tänka oss glädjen och fröjden stor,
ehuruväl drottning Christina -- en af de bästa qvinnor
som burit Danmarks

krona -- kunde hafva skäl att sörja och tänka på de
råd som enligt folkvisan gåfvos henne af hennes fader,
då hon tio år förut kom till Danmark som den blifvande
konungens brud.

<poem>
Länge tänkte fröken Kerstin vid sig,
och henne rann tårar på kind;
»och skall jag nu fara till Dannemark,
så långt från kär moder min?»

Och det var hertigen af Saxenland,
han tager sin dotter att lära,
och det vill jag med sanning säga,
det var med tukt och ära:

»Var kär åt jutar och skåningar!
De äro både trygge och tro;
stunde<footnote>Längta.</footnote> du ej efter Sveriges krona,
hon är icke lätt att få.»
</poem>

Om hon längtat efter denna svenska krona, det veta
vi icke, men det veta vi, att hon genom kraft och
ett hjeltemodigt sinne väl var värd att bära henne.

Det sades också, att drottning Christina hade skäl
att sörja öfver sin herre och man. Konungen skall
hafva haft många kärleksförbindelser. Synnerligast
var det en som hette Edela, hvilken förstått genom
sin skönhet och sitt lediga umgängessätt att fängsla
konungens sinne. Derom heter det i rimkrönikan,
när konungens andra färd till Sverige skildras:
<poem>
Min drottning Christin följde ock då,
jungfru Edela gjorde ock så;
alltid skulle hon åka med mig i släda,
det gjorde jag för lust och glädja,
hon kunde väl skämta med sina ord
och tärning kasta öfver tafvelbord.
</poem>

Med drottning Christina hade konung Hans en enda
son, som hette <i>Christian</i> och som nu var sjutton
år gammal. Denne blef nu så väl af Sten Sture som
det öfriga rådet erkänd för faderns efterträdare
i Sverige, och beslutet härom kungjordes från
burspråket i Stockholm. Under vistandet i Stockholm
förlänade konungen åt sin drottning Örebro slott
och län med hela Nerike, Vermland och Dal, och
rådsherrarne godkände förläningen. Till fogde på
Örebro sattes en dansk, som hette Jöns Falster.

Frampå våren ankom konungens son, prins Christian,
till Sverige. Ungefär vid den tiden red konungen sin
eriksgata. Båda befunno sig i Juni månad i Stockholm,
der ett stort möte hölls, till hvilket äfven ombud
från hela riket kommo, och der fullbordades och
bekräftades Christians val och hyllning till konung
Hans' efterträdare.

Men saker af större vigt tilldrogo sig under detta
konungens vistande i Sverige. Det var den efterräkning
man ville anställa mot Sten Sture. Konungen hade
högtidligen fritagit honom och hans anhängare
från allt ansvar för det förflutna, men erkebiskopen utverkade

af påfven tillåtelse att oaktadt denna konungens
frikallelse anställa åtal mot Sten Sture, och denna
tillåtelse meddelades icke blott erkebiskopen, utan
äfven andra riksens herrar och män, hvilka hade
något tilltal till honom. Erkebiskopen fordrade af
Sten Sture en viss summa i penningar. »Och kunde
jag endast märka på erkebiskopens ord», skref Svante
Nilsson i det ofvan anförda brefvet till Sten, »att
om I med vilja och vänskap vele låta hans nåde få
sina penningar efter edert brefs lydelse, som I väl
veten -- -- -- Och råder jag eder fullkomligen,
att I så gören.»

Tvisten härom hänsköts till konungen. Denne
åstadkom en förlikning. Sten Sture förband sig
att till erkebiskopen utbetala den öfverenskomna
penningesumman och utfärdade en förklaring, att saken
var bilagd i godo.

Men detta oaktadt qvarstod Sten Sture som den
mäktigaste mannen i riket. Och det var ej blott hans
forne motståndare, som ansågo hans makt för stor,
äfven konungen blef, eller rättare var, af samma
tanke. Det är nemligen alldeles klart, att huru god
och fromsinnad konungen än var, så var det icke på den
grunden som han låtit herr Sten förblifva så mäktig,
utan derför att han måste det. Han vågade icke stöta
den mannen för hufvudet, han kunde med detsamma lätt
stöta sig med hela Sveriges allmoge. Men det är å en
annan sida lika naturligt, att han gerna skulle se
den farlige undersåtens makt förminskad. Förhållandet
är ungefär detsamma som det var med Carl Knutsson,
sedan Christofer blifvit konung.

Någon sanning kan derför ligga i en gammal sägen
om det råd, som biskop Kort i Strengnäs skall hafva
gifvit konungen. Denne skall hafva varit betänkt på
någon våldsamhet mot herr Sten, då biskopen varnat
honom och framstält de farliga följderna, som deraf
kunde uppstå. »Herr Sten liknar, skall biskopen hafva
sagt, »ett gammalt ägg; så länge det är helt, kan man
handtera det, men om det slås sönder, sprider det en
vedervärdig stank omkring sig.» Sägnen vill hafva det
så, att konungen traktat efter Sturens lif. Sannolikt
gick dock aldrig den milde konungens ovilja så långt,
att han ville herr Sten något till lifvet. Sådant låg
icke i denne konungs skaplynne. Men att han gerna
skulle se makten hos sin farligaste motståndare
förminskad, det är åter ganska naturligt. Och det
behöfdes icke mera, för att folket skulle tala om
att konungen hade ondt i sinnet mot herr Sten, och
när detta var klart för folket, så växte, såsom
gemenligen plägar ske, talet om det onda konungen
ville, tills historien om våld och mord var färdig.

Det är blott en tilldragelse i konungens lif, som
strider emot hans milda och fromma sinnelag, och det
är mordet på den danske hofmästaren Paul Laxmand. När
han en sommarafton gick ifrån slottet i Köpenhamn,
blef han öfverfallen och dödad af tvänne herrar,
hvilka icke kallades till ansvar för sin gerning. Den
mäktige mannen synes verkligen hafva varit brottslig --
han beskyldes att stå i hemligt

förstånd med Sturen -- ingen ville åtaga sig den
dödes försvar, och danska riksrådet dömde alla
hans egendomar hemfallna till konungen. Men detta
allt borttager dock icke anklagelsen för mord från
konungens minne. Också ångrade han sjelf på sin
dödssäng den delaktighet han hade i detsamma.

Som vi lätt kunna förstå, dröjde, det ej länge,
förr än man skred till verket att inskränka herr
Stens stora makt. Den 17 Februari måste Sten Sture
utfärda en skriftlig försäkring till konungen att
årligen hvarje juldag inbetala på Stockholms slott
2,000 mark penningar för »de slott och län, hans nåde
hade förlänat honom i Finland». Det dröjde sedan icke
längre än till sommaren, så måste Sten Sture åter till
konungen afträda de förnämsta slotten i Finland, Åbo,
Viborg och Nyslott.

Herr Sten fick väl i ersättning »af konungens
synnerliga gunst och nåd» Gestrikland, Tuna län i
norra Småland och Vadsbo i Vestergötland, men man ser
tydligt afsigten att aflägsna honom från de fasta
och vigtiga slotten. Några sådana funnos icke i de
orter, som gåfvos honom till ersättning, hvilkas
värde dessutom förringades genom förläningarnas
spridda läge.

Konungen trodde sig nu någorlunda betryggad för Sten
Sture, men -- så underligt går det ofta här i verlden --
just det han betraktade som medlet för stadfästande
af sitt svenska konungadöme, blef första begynnelsen
till hans störtande. Och de ord, som rimkrönikan
lägger i herrarnes mun, då de afrådde honom från
att låta halshugga honom »af bödeln, som icke var
långt borta», hafva sin fulla tillämpning på det som
följde af de redan vidtagna åtgärderna mot herr Sten.

<poem>
Hade jag då ej afrådd varit,
sorgeligt hade herr Sten då farit;
herrarne sade, det skulle ej ske:
»Gören I det, så skullen I se,
det blifva eder till liten fromma
och I med edra menlig till Danmark komma».
</poem>

Till det yttre var dock ännu allt godt och väl, och
konungen kunde lemna Sverige för att återvända till
Danmark och ordna förhållandena i de sydliga delarna
af sitt välde.

<b>Krig mot Ditmarsken. Missnöjet i Sverige
utbryter.</b>

I Sydvestra Holstein bodde ett från uråldriga tider
fritt och oberoende folk, som efter sitt land kallades
Ditmarsker. De hade under alla tider lyckats bevara
sin frihet, ehuru de voro idel bönder och ingen
herreman fans bland dem. Valdemar Sejer hade i sin
tid tvungit dem till att erkänna Danmarks konung,
men dennes välde blef icke långvarigt. De holsteinske
grefvarne sökte sedan i sin ordning att underlägga
sig landet, men med lika liten framgång. Vi sågo
Gerhard VI

stupa i en strid mot dem 1404. När sedan konung
Christian blef hertig öfver Holstein och Sleswig, veta
vi, att han fick Ditmarsken af kejsaren. Ditmarskerne
gåfvo sig då under Bremens biskopsstol, och kejsaren
tog sitt gåfvobref tillbaka, och påfven bannlyste en
hvar söm vågade lyfta sin hand mot S:t Peders arfvedel
i Bremen.

Ditmarskerbönderne voro stolta öfver den frihet
de ärft från sina fäder, och de voro redo när
som helst att våga lif och blod i striden för
denna frihet. Deras lands naturliga beskaffenhet
underlättade mycket dess försvar. Den vestra kusten
af så väl Holstein som Sleswig är nemligen mycket
låg och skyddas från hafvets öfversvämningar genom
långa sandbankar, hvilka kallas <i>düner.</i> Landet var
genomskuret af en mängd stora diken och grafvar och
mycket sankt samt rikt på stora träsk. Det var till
och med svårt att komma fram der, om man icke hade
goda vägvisare och dertill kunde som den infödde
marskbonden med tillhjelp af sin långa stång hoppa
öfver de breda dikena.

Dessa Ditmarsker hade nu länge legat i stridigheter
med så väl konungen som dennes broder, den trätolystne
och girige hertig Fredrik, och huru mycket bröderne
också voro oense sins emellan -- vi påminna oss,
att Fredrik icke drog i betänkande att trakta efter
Sveriges krona i strid mot sin broder -- så voro de
dock ense om att söka kufva bönderna i Ditmarsken.

När konungen om sommaren 1499 kom öfver från Sverige
till Danmark, började han och hertigen rusta sig mot
Ditmarsken. Dertill hörde värfvandet af det saxiska
gardet, som efter uttjent tid i kriget mot Sverige
stod på andra sidan Elbe. Junker Slentz var icke svår
att öfvertala, och han tågade med sitt garde österut
åt Lauenburg för att icke väcka några misstankar hos
bönderna. Junkern tyckte väl att all denna hemlighet,
hvarmed rustningarna bedrefvos, var alldeles onödig,
när det gälde att tukta några bönder, och när han
fick se, huru stora dessa rustningar voro, frågade
han hånande, »om Ditmarsken då var fastkedjadt vid
himmelen?» Så säker var han om framgång.

Samma öfvermod och samma trotsiga förakt voro för
öfrigt rådande inom hela konungens och hertigens här,
hvilken skall hafva utgjort 15,000 man. Riddarne
prydde sig, som om det gält ett bröllopståg och
icke ett blodigt krig. Många lemnade till och med
sina harnesk hemma och kommo till hären med breda
guldkedjor öfver bröst och skuldror. Otroligt mycket
penningar förde de också med sig för att kunna på
stället köpa hvad de önskade af det stora blifvande
bytet. Till den ändan följdes också hären af icke
mindre än tretusen trossvagnar, på hvilka de skulle
bortföra sitt rof.

Med mord och brand ryckte den stora riddarehären
in i Ditmarsken på den enda väg som ledde in i
landet. Den farligaste punkten på vägen var ett
ställe som kallades <i>dusend Düwels Warff,</i> och der
man talade om att förfärliga spökerier skulle ega
rum om nätterna. Vägen var här till en del brolagd,
men omgifven af djupa grafvar och på ömse sidor något
småskog samt beherskad af en liten höjd i norr.


Det var, den 17 Februari år 1500 som konungen
och hertigen kommo framtågande med sin stora
här. Kölden hade med ens slagit om till töväder
och en häftig nordvestvind blåste, så att regn
och snö slogo de antågande i ansigtet, medan hästar
och menniskor sjönko ned i den leriga vägen och med
största svårighet kunde tåga framåt. Men trumpeterna
smattrade och man sökte hålla modet uppe, så godt
sig göra lät. Segern kunde ändå ej tagas ifrån den
tappra hären.

Då fick man plötsligt se bönderna på den lilla
höjden, hvarifrån några kanoner började spela på
den hoppackade massan af ryttare och fotknektar,
hvilken hvarken kunde komma åt sidorna eller tillbaka,
emedan de breda grafvarne och de många trossvagnarne
hindrade. Bönderne gjorde i detsamma ett anfall, men
blefvo två gånger tillbakaslagna. Men så öppnades
slussar ne till de långa grafvarna, som stodo i
förbindelse med hafvet, och detta drefs af stormen
in öfver mark och stig, så att ingen räddning mer
var möjlig. Nu gjorde bönderne sitt tredje anfall,
och hela den stolta riddarehären nedgjordes.

Konungen och hertigen kunde med knapp nöd rädda sig
genom flykten. Junker Slentz fick ett lansstygn i
bröstet och tumlade med sin häst hufvudstupa ned
i en djup graf. Hela det saxiska gardet fann här
sin död, så att man nu kunde med största skäl vända
om det gamla ordspråket och säga: »Akta dig garde,
bonden kommer!» -- Bönderne gjorde ett oerhördt stort
byte. En bonde skall hafva fått ända till 500 dyrbara
klädningar. Guld, silfver, perlor och ädelstenar fingo
bönderne till öfverflöd. Men så okunnige skola dessa
okonstlade bönder hafva varit, att de ej rätt förstodo
hvilket dyrbart byte de fått, utan många af dem skola
sedan länge hafva haft sina hundar bundna med de
slagna riddarnes guldkedjor. Konungen beräknade sjelf
sin förlust på detta företag till 200,000 gyllen.

I detta slag förlorades äfven den dyrbara dannebrogen,
som ansågs vara fallen från himmelen. Den förlorades
äfven i slaget på Brunkeberg, men återlemnades
sedan. Nu var den för alltid förlorad. Den satt i
många hundrade år först i en af Ditmarskens kyrkor
och sedan i Kiel, men blef slutligen uppbränd. En
fanspets af stål med guldornament, som förvaras i
museet för fornsaker i Köpenhamn, skall vara den
enda lemning, som nu finnes qvar af Valdemar Sejers
beryktade dannebrog.

I Holstein samlade konungen öfverlefvorna af sin här
och var betänkt på att genom ett nytt infall hämnas
sin lidna skymf. Men innan detta beslut kunde sättas
i verket, inträffade händelser, som fordrade konungens
närvaro på andra ställen, och han var glad att kunna
betrygga sig mot Ditmarskerne genom ett stillestånd,
som afslöts i Maj 1500.

Underrättelserna om konungens nederlag spriddes snart
öfver både Norge och Sverige, och i båda dessa riken
gjorde det ett för konungen ogynsamt intryck. Det
visar liksom mycket annat, huru svagt det band är
mellan folken, hvilket ligger ensamt i konungens
person, helst om

de, såsom här i sjelfva verket var fallet,
voro förenade utan sitt eget hörande och emot
sin önskan. Konungen fruktade sjelf, att det
lösa föreningsbandet skulle slitas, och sökte
derför motverka ryktet om sin stora olycka genom
tillkännagifvande, att den var mindre än man
i allmänhet trodde och att han snart skulle på
nytt tåga mot Ditmarsken. Tillika lät han folket i
åtskilliga landskap på nytt svärja sig trohetsed.

Härom upplyses man genom ett bref från Svante Nilssons
son, den unge <i>Sten Sture,</i> till sin fader. Det är
skrifvet i Jönköping skärtorsdagen den 3 April
1500. Fogden på Örebro Jöns Falster, som undkommit
blodbadet i Ditmarsken, hade varit i Jönköping,
och af honom hade Sten de underrättelser, som
han meddelade sin fader. Vi anföra ett utdrag ur
brefvet. »Jöns Falster var här. Han har varit med
i slaget i Ditmarsken och förtäljer, att kungens
förlust icke har varit så stor, som ryktet går. Han
har ännu en stor mängd folk hos sig och angriper
dagligen Ditmarsken och skändar och bränner och
slår ihjel. Ditmarskerne hafva tillbjudit sig att
underhandla, men konungen har afslagit det. Han rustar
sig att vid pingst tränga fram i tre afdelningar, två
till lands och en till sjös. Jöns Falster har varit i
Vermland och Nerike och förmått bönderna att svärja,
att de framdeles skola blifva hos konungen och icke
göra uppror mot honom.»

För att yttermera lugnande inverka på sinnesstämningen
i Sverige kom drottning Christina hit på våren 1500
och vistades här till Augusti, men kom åter hit
i Oktober. I Januari 1501 kom konungen sjelf. Vid
gränsen möttes han af fyra svenska riddare, Arvid
Trolle, Erik Eriksson (Gyllenstierna), Thure
Jönsson och Nils Classon (Sparre). Konungen hade
inga danska rådsherrar med sig och hade afslagit
Henrik Krummediks anbud att undsätta honom med sitt
folk. »Han hoppades», skref han till den senare,
»att sådant ej behöfdes.»

De nämnde herrarne ledsagade alltså konungen genom
Småland till Jönköping. Den 30 Januari kom konungen
derifrån till Vadstena. Här mötte honom Sten Sture,
och ett rådsmöte skulle också här hållas för att
undersöka och döma öfver de klagomål, hvilka fördes
öfver konungens fogde på Örebro, Jöns Falster. Vi
känna dock föga om så väl klagomålen mot fogden som
sjelfva mötet. Fogden hade utfärdat ett fejdebref mot
Vadstena stad, och konungen synes ej hafva beifrat
saken, såsom Svante Nilsson sedermera skref till
konungen, förebrående honom, att han hade tillstadt
slikt att ske »i fredliga land och städer».

Jöns Falster framhålles för öfrigt af rimkrönikan
såsom en bland konungens fogdar, hvilken mycket bidrog
att göra honom förhatlig i Sverige, hvartill i sjelfva
verket litet nog behöfdes, så stark som oviljan var
hos allmogen mot den danske kungen i allmänhet. Jöns
Falster lät äfven gripa och fånga en man vid namn
Harald Pletting -- en af Sturens, män säges det --
och upphänga honom med stöflar och sporrar utan dom
och ransakning. Det skedde i Örebro.


Under tiden inträffade i Upland en händelse, som
blef af mycken vigt. Sten Christersson (Oxenstierna)
innehade der Elfkarleby laxfiske. Men konungens
fogde i Upsala tog det ifrån honom och lade det
åter under kronan i enlighet med en landsyn, som
å konungens vägnar dömde det för evärdeliga tider
under kronan. Häröfver uppretades Sten Christersson,
så att han grep till vapen och slog ihjel konungens
fogde samt uppbrände konungens gård i Upsala.

Konungen befann sig redan på återresan, då han
fick underrättelse härom. I Enköping gaf han
erkebiskopen ett förläningsbref på hela Norrbotten,
som erkebiskopen skulle få behålla, tills han
deraf uppburit 4,000 mark örtug, som Sten Sture
var erkebiskopen skyldig, men som konungen åtagit
sig att betala. Det var den 24 Mars, och på vägen
från Enköping fick konungen underrättelse om Sten
Christerssons tilltag. Han vände då genast om till
Stockholm och sammankallade en herredag att hållas
der den 26 April.

Tredjedag påsk eller den 13 April skref han till sitt
danska riksråd om hvad som vållat afbrottet i hans
resa. »Han hoppades väl med Guds hjelp» -- skrifver
han -- »att det skulle komma till en god ända», men
han beder dock sina danska rådsherrar att vara hans
son behjelplige att samla krigsfolk och sända det upp
till Stockholm. Christian fick ett särskildt bref om
denna hjelpsändning.

Det kan icke annat än väcka ens förundran i hög grad,
att konungen afstod från sin föresatta och redan
anträdda återresa till Danmark, och ännu mer att han
plötsligt tillkallade krigsfolk från Danmark, endast
för den jemförelsevis ringa orsakens skull, att en
svensk herreman öfverfallit och slagit hans fogde. Men
man får icke tänka sig denna händelse stående helt
och hållet enstaka för sig. Otvifvelaktigt får
den sättas i samband med det allmänna missnöjet
med konungen, hvars tillvaro just genom densamma
ådagalades. På annat sätt kan svårligen konungens
bref till danska rådet förklaras. Ty ehuru Sten
Christersson tillhörde en rik och mäktig ätt, så var
han dock till sin person alldeles för ringa vid sidan
af en sådan man som den förre riksföreståndaren, som
aldrig upphörde att i konungens tankar intaga en mot
honom hotande och farlig ställning. Dertill kommer,
att Sten Christersson tillhörde Oxenstiernorna, en af
de mest danskvänliga ätter i riket. Fruktan för denne
man ensamt kan icke förklara konungens handlingssätt.

Sannolikt trodde konungen, att missnöjet mot honom
ej så snart skulle utbryta. Ty att missnöje fans,
derom kunde han ej vara okunnig. Kort förr än han
anträdde återresan hade dom fallit öfver Sten Sture,
som ännu mer ökade dennes ovilja mot konungen. Svante
Nilsson, Sten Thuresson (Bielke) och Erik Trolle
hade fordrat ersättning för sina förluster i ryska
kriget 1496. Rådet ansåg sig vara alldeles fritaget,
emedan det handlat å rikets vägnar. Detsamma kunde
väl äfven herr Sten anföra, men han hade icke ens
beseglat brefvet. Emellertid kastades skulden på
honom, och han dömdes att betala.

Domen föll den 14 Mars. Var det konungens afsigt
att mildra Sten Stures missnöje härmed genom att
öfvertaga hans skuld till erkebiskopen och derför
pantsätta Norrbotten, så misslyckades detta alldeles.

Må hända var det icke Svante Nilssons mening att
ersättningen för hans förluster skulle drabba
herr Sten. Han hade flera gånger anhållit om och
äfven af konungen fått löfte om tillökning i sina
förläningar. Några delar af Stegeborgs län, som
af ålder legat under slottet, voro skilda derifrån
och innehades af andra», detta ville Svante hafva
tillbaka äfvensom »Söderköpings och Norrköpings
städer med tullen». Konungen lofvade och lofvade, men
det stannade vid löftet. Detta skulle naturligtvis
reta denne mäktige man, som så mycket bidragit till
konungens inkallande i riket.

Både Svante och Sten Sture äfvensom den valde biskopen
i Linköping Heming Gad samt Nils Classon, Knut
Eskilsson, Bengt Ryning och Johan Magnusson (Natt och
Dag) hade kort före konungens ankomst till Vadstena
eller den 25 Januari haft ett sammanträde der och
ingått ett broderskap med hvarandra att försvara
riket mot konungens öfvervåld. De orsaker, som de
församlade angafvo såsom föranledande förbundet, voro:
de utländska fogdarne, hvilka konungen tillsatt;
Sveriges rikes banér, som konungen riket till hån
låtit uppsätta i Köpenhamn och ej enligt löfte
återfört till Sverige; konungen hölle icke heller
hvad han i öfrigt lofvat och svurit. På grund af allt
detta förbundo de sig i den heliga trefaldighets namn
att våga lif och gods för Sveriges rikes lag, gamla
goda sedvänjor och Kalmar recess, »ehvad konung Hans
blefve konung eller ej». Trofast skulle de förbundne
vaka öfver sina medsvurnes bästa och icke yppa för
någon utom förbundet, hvad som beslöts, men följa och
lyda den af de två, Sten Sture eller Svante Nilsson,
som kunde blifva vald till riksföreståndare.<footnote>
Om tiden för detta sammanträde i Vadstena äro
åsigterna olika. Konfederationsbrefvet är nemligen
dateradt <i>Pauli dag</i> och denna kan infalla på mycket
olika tider, när ej närmare bestämmes hvilken som
menas. Paulus Eremita var den 10 Jauuari; Pauli
conversio den 25 Januari; Paulus et Johannes den 26
Juni; Pauli commemoratio den 30 Juni; Paulus diaconus
den 20 Juli. Äldre historieskrifvare (Dalin) hafva
antagit den 25 Januari som brefvets datum, yngre
(Jahn, Reuterdahl) den 20 Juli. I senare fallet
skulle sammanträdet hafva egt rum efter de rådsmöten
som höllos under förra hälften af år 1501. För vår
del hafva vi antagit dagen vara den 25 Januari,
och det till följd af brefvets innehåll, jemfördt
med innehallen af de uppsägelsebref, som skrefvos
efter mötet i Stockholm. Såsom vi af skildringen
om mötet få se, var det konungens förbindelse med
ryssarne, som var det förnämsta skälet att uppsäga
honom tro och lydnad. Derom nämnes icke ett ord i
detta bref, men återkommer ständigt i brefven efter
mötet. Vidare omtalas i alla dessa rådsmötena vid påsk
och pingst, om hvilka icke heller något i detta bref
omnämnes. Slutligen är hela brefvet alldeles icke
heller något uppsägelsebref mot konungen, utan ett
förbundsbref mellan herrarne, hvilka uttryckligen
framhålla möjligheten af att konung Hans kunde
fortfarande förblifva konung, om han ville hålla
rikets lag och gamla goda sedvänjor.

Tvänne punkter finnas dock, som kunna invändas
mot vår åsigt. Först och främst Nils Classons
närvaro och för det andra herrarnes klagan öfver
»att konungen lät uppdraga alla sina bössor kring Stockholms
slott, samma dag och stund de inkommp, och att han sig
dagligen mer och mer med flera och stora värjor och
märkeliga hufvudstycken och med skeppsmän förstärkte,
liksom de hade varit hans uppenbara fiender». Detta
sistnämnda kan hafva afseende på hvad som timade
under mötet, men också på mötet, då han valdes till
konung, helst som det tydligen visar en rikligare
tillgång på krigsfolk och vapen hos konungen, än som
han nu hade med sig, då han drog uppåt Stockholm i
Januari 1501, och hoppades på den bästa utgång ännu
vid påsken. Återstår då att förklara förhållandet
med Nils Classon. Denne följde nemligen med konungen
från gränsen, och vill ej gerna tänka sig honom bland
herrarne i Vadstena den 25 Januari, då han var med
konungen i Jönköping den 23 och naturligtvis äfven den
30. Men uti dessa data finnes intet, som hindrar, att
herr Nils kunnat lemna konungen under resan, till och
med i Jönköping eller den 23 Januari. Att han hörde
till de missnöjde, lärer ej kunna bestridas, och det
låter väl tänka sig att hans missnöje kunnat ökas
under uppresan, om ej konungen velat villfara hans
framstälda fordringar. Sägnen låter äfven misstankar
och ovänligheter visa sig redan under uppresan, ehuru
den endast talar om hufvudpersonerna, konungen och
Sten Sture.</footnote>


En af dagarne dessförinnan skref Heming Gad till
Svante Nilsson, att konungen menades vara i Jönköping;
»men då må I veta, att vi ingalunda vilja gifva oss
i vägen eller till orda med hans nåde, med mindre vi
hafva hans nådes och riksens råds lejd för oss». Denna
försigtighet är ett alldeles otvetydigt intyg på att
missnöjet redan trädt i verksamhet, och broderskapet
eller, med ett främmande ord, som äfven , på denna tid
begagnades, <i>konfederationen</i><footnote>
»Vår broder och Confoederat» kallas
förbundets enskilda medlemmar i sjelfva förbundsbrefvet.</footnote>
mot konungen var redan
ingången, när denne inträffade i Vadstena. Huruvida
enligt Gadens råd någon gisslan då begärdes, veta
vi icke; men det är osannolikt att så skedde. Dock
dröjde det icke länge derefter, förr än den både
begärdes och måste gifvas.

Vi förflytta oss nu till Stockholm och det af konungen
der utlysta mötet.

<b>Rådsmötet i Stockholm 1501.</b>

De samtida underrättelserna om dessa tiders
tilldragelser äro synnerligen magra, och af de
enskilda bref och handlingar, hvilka kunna upplysa
dem, äro dels en mängd förkomna, dels ännu icke
offentliggjorda. Minoriterbrödernes dagbok i Stockholm
torde väl få anses tillförlitlig, och den innehåller
en anteckning om mötet i Stockholm 1501.

Detta möte omtalas såsom synnerligt långvarigt. Enligt
konungens bref sammankallades det till den 26 April
och enligt ofvannämnda dagboksanteckning lemnade
herrarne Stockholm den 10 Juli. Ett möte af sådan
tidsutdrägt var för dessa tider något alldeles
ovanligt. Må hända var det i sjelfva verket två eller
flera möten, under hvilka företrädesvis konungens
anhängare voro hos honom i Stockholm. I de bref,
som efter mötet skrefvos till konungen, åberopas
uttryckligen ett möte i fastan och ett vid pingsten
eller om sommaren,

och enligt munkarnes anteckning befunno sig öfverläggande rådsherrar 
hos konungen, då de förbundne herrarne kommo till Stockholm. Enligt 
denna anteckning kommo dessa till Stockholm sjelfva midsommarsdagen,
eller rättare: dagboksanteckningen börjas med deras ankomst. 
Men de åberopa sjelfve sedan i sina bref sin närvaro i Stockholm i fastan.

Detta sistnämnda möte skulle då hafva hållits före konungens afresa, 
hvilken han måste afbryta till följd af de oroande underrättelser, 
som ingingo. Emellertid var detta möte af synnerlig vigt för både 
konung Hans och Sverige, ehuru hvad som der förekom måste varit i
hög grad obehagligt och oväntadt. Ett ryskt sändebud ankom nemligen 
från Ryssland, och det framlade sin herres, czarens, framställningar 
inför konungen i närvaro af menige riksens råd på rådstugan i
Stockholm. Framställningen uppdagade hela konungens förhållande till 
Ryssland, huru han hade förmått czaren till krig och huru han lofvat 
afträda de tre gisslalagen, som Sverige erhöll genom freden 1323.

Ett par af de anförda punkterna må vi höra utförligare. »Vår 
furste af Ryssland», sade sändebudet, »låter eder säga, käraste broder, 
hvi skola vi tillhopa bära dessa gamla bref och skrifter och detta förkunna
för allmogen . . . . . Dock bedja vi eder, käre broder, att I
vele draga eder till minnes vårt förbund, med det helga kors kyssning 
fullbordadt och stadfästadt, och huruledes oss emellan skrifvet är att
vi samfäldt örliga skulle på Sveriges rike, på det att de land och vatten 
skulle återkomma till det herravälde fria, som de af ålder tillegat 
hafva. -- Vidare låter han (czaren) eder säga, att I, käre broder, nu 
vele draga eder till minnes vårt förbund och korskyssning på dessa tre
förenämnda gisslalag, att de skola oss antvardas, nu på det att vänskap 
och kärlek skall blifva mellan oss och våra barn och mellan båda
länderna evig ro, vänskap och frid.»

Rörande konung Hans begäran, att de svenske fångarne skulle 
utlösas, fick han nu höra följande: »Eder hade ej varit tillbörligt, käre 
broder, att bedja om dessa fångar för den skull, att efter eder befallning 
var Sveriges rike bådas vår fiende och ovän, och så mycket vårt 
folk, som i detta örlog förforo, det förfors, käre broder, för eder skull, 
som I sjelfve förmärka kunnen.»

Vi kunna lätt göra oss begrepp om, hvilket uppseende sändebudets 
helsning till konungen skulle utöfva på de svenske herrarne. Det är 
troligt att till och med erkebiskopen, som varit konungens förnämsta 
stöd, och på hvilken denne ännu räknade, ganska betydligt rubbades i 
sin tillgifvenhet för konungen. Att mot en kristen makt ingå ett sådant 
förbund med kristenhetens fiender, det kunde knappast förlåtas. 
Det var att betrakta som ett bedrägeri mot sig sjelf, och konungens 
beteende ursäktades ingalunda deraf, att han då sökte vinna Sveriges
krona, hvars landområde han högtidligen utlofvat att icke förminska.

En allmän harm utbredde sig ej blott bland de församlade herrarne 
utan öfver hela landet, och intet kunde väl vara mer berättigadt

än detta. Men för ögonblicket var allt stilla, ehuru väl, som vi redan
antydt, konungen kunde finna, att hans konungadöme icke mera var ens
af hans forne anhängare gerna lidet. Må hända litade han dock på
erkebiskopen, måhända var det till och med hans afsigt att ej blifva
länge borta, när han kort derefter anträdde återresan. I brefvet till
danska rådet om orsaken, hvarför han afbröt återfärden, säger han sig
hafva tillskrifvit sin käre son om att uppsända krigsfolk, och ehuru
han der endast talar om Sten Christersson, är det alldeles gifvet att
han mera hade det allmänna motståndet, som han nu befarade, för ögonen
än denne enskilde man. Emellertid stannade han och hans drottning qvar
i Stockholm.

Något senare eller den 26 April sammanträdde det af konungen utlysta
möte, hvarom han talar i sitt bref. Om hvad som der tilldrog sig känna
vi intet, förr än vi komma till midsommarsdagen. Under förutsättning
att det var samma möte, som då ännu varade, så kommo då de förbundne
herrarne, nemligen Sten Sture, Svante Nilsson, Heming Gad, Knut
Alfsson och Bengt Ryning -- således saknades af dem vi sågo i Vadstena
Nils Classon och Johan Magnusson -- till Stockholm. Men de kommo i
spetsen för ett följe af 700 fullt beväpnade män. Detta gaf
förhållandena ett helt annat utseende. Underhandlingarna och
öfverläggningarna med konungen fortsattes, men de nämnde herrarne
kommo aldrig på slottet, utan att konungen förut lemnat gisslan, och
så fortfor det ända till den 10 Juli, då herrarne lemnade Stockholm.<footnote>
Under sex veckors tid, heter det i den nämnda dagboksanteckningen,
afhandlades med konungen på slottet. Räknar man nu från den 10 Juli,
som var en lördag, tillbaka 6 veckor, så kommer man till pingsten,
som då inföll den 30 Maj, en början för mötet, som öfverensstämmer med
de senare uppsägelsebrefven. Det kan väl vara, att den af konungen i
brefvet uppgifna begynnelsedagen måst framflyttas, men också kan
mycket väl ett rådsmöte då egt rum, och ett nytt sammankallats till
pingst.</footnote>

Under mötet framlemnade herrarne sina klagomål mot konungen. De voro
hufvudsakligen desamma, som vi sågo föra dem tillsammans i Vadstena
vid årets början. Vigtigast voro de rörande Kalmar recess, som
konungen ej hållit, och om hans förbund med Ryssland. Men äfven
enskilda klagomål hördes. De långvariga underhandlingarne lyckades ej
åstadkomma någon förlikning.

Några sägner finnas från detta möte. De danske berätta att herrarne
eller Sten Sture en dag vid en sammankomst ner i staden velat
bemäktiga sig konungens person. Så berättas det äfven, att herr Sten
och Svante Nilsson en söndag, då drottningen öfvervarit messan i
Storkyrkan, velat ledsaga henne derifrån till slottet, såsom höfviska
riddare anstod; men då hade konungen låtit rikta slottets kanoner
emot dem, så att de måste afstå från sitt uppsåt. Det hade nemligen
varit herrarnes afsigt att på detta sätt komma in i slottet och
bemäktiga sig det. Sägnerna bevisa nu intet annat än att oviljan och
misstron hade nått sin höjd å ömse sidor.


Det dröjde derefter icke länge förr än konungen från herrarne mottog
deras uppsägelsebref på tro och lydnad, om konungen icke fogade sig
efter dem och fullgjorde sina besvurna löften. De voro då åter
församlade i Vadstena, det var den 29 Juli, och förkunnade der
offentligen -- Sten Sture talade till folket från burspråket -- att de
trädde från konungen och uppsade honom deras trohetsed. De uppsatte
äfven här den 3 Augusti ett bref till Stockholms stad med redogörelse
för hvad de gjort och hvad som förmått dem dertill.

De påminna om mötena i Stockholm, så väl i fastan som vid pingsten,
och om huru de vid båda tillfällena bedt konungen hålla Sveriges lag
och Kalmar recess, låta svenska slott innehafvas af svenske män och
afsätta de danska fogdarne samt dermed ej längre förhala; huru de
vidare hade begärt att Sveriges mynt skulle förbättras och att de
svenska fanorna skulle återföras från Köpenhamn till Sverige. Dessa
fordringar, skrifva de, hade de nu sist i Stockholm lemnat i konungens
händer och begärt att de skulle af honom uppfyllas, innan de skildes
åt, emedan han eljest icke uppfylde sin konungaed. »Och hafva vi
sedan», heter det vidare, »gifvit honom tillkänna i våra beseglade
bref, att om så ej skedde, då trädde han ifrån oss, och icke vi ifrån
honom, och förnimma vi honom förakta våra bref och de råd, vi gifvit
honom; derföre och för det förbund, han med de ryssar hafver,
kristenheten till förderf, hafva vi sagt honom huldskap och manskap
upp, viljandes efter denna dag med lif och makt vara på hans argaste
och förderf, hvar vi kunna med alla gode svenske män och trogne
Sveriges innebyggare, som sitt fäderneslands förderf vilja afvärja.»

De uppmana Stockholms borgare att bestämma sig snart, om de ville
hålle med konungen eller med fäderneslandet. »Hvad eder tyckes,
det bjuden oss strax allvarligen till, der vi fulleligen må rätta oss
efter. Det vi hafva uppsagt tro och lydnad, det hafva vi gjort på
hela Sveriges allmoges vägnar så väl som på våra egna, ty såsom vi
kommo dem (allmogen) till att göra honom hyllning, så uppsäga vi dem
nu och vela med deras hjelp vara på hans argaste. Der rätter eder
efter och låter oss oförtöfvadt få veta, huru vi skola förhållat med
eder, och hvad I häruti göra velen, det vi kunna rätta oss efter.»

Men numera stannade ej herrarne vid blotta ord. De grepo till vapen
och drogo till Örebro, der de började belägra Jöns Falster. Det var
den 10 Augusti.

Samma dag om aftonen kommo herrarnes uppsägelsebref konungen tillhanda
i Stockholm. De voro väl icke oväntade, men så länge brytningen mellan
honom och herrarne icke var uppenbar, så kunde han någorlunda hålla
sig och sitt välde upprätt här i landet -- nu måste de uppstudsige
herrarne kufvas. Dertill hade konungen för liten makt, och han beslöt
derför att oförtöfvadt begifva sig till Danmark att påskynda
rustningen af det derifrån väntade krigsfolket.

Han qvarlemnade sin drottning med 1,000 man på Stockholms slott Den
12 Augusti inskeppade han sig och lemnade Sverige med tre skepp.


<b>Sten Sture väljes åter till riksföreståndare.</b>

Stockholms stad var konungen trogen. Man känner ej, hvad borgarena 
svarade på herrarnes gemensamma bref, men man kan sluta 
dertill af ett bref, som de skickade till Svante Nilsson, ett bref som
uppsattes onsdagen den 11 Augusti, således dagen efter sedan konungen 
fått sina uppsägelsebref. Må hända trodde man i Stockholm, att 
Svante kunde dragas ifrån de öfriga herrarne. De påminna honom 
om ett sammanträde, som herr Svante haft med borgmästarne i 
Gråbrödraklostret fjerdedag pingst, och der han sagt, att han ville hålla 
konungen det han honom lofvat. »Dermed, käre herr marsk», fortsätta 
de, »bedja vi eder för Guds hårda död skull, att I den fullföljen 
der äran tillhör, hållandes edert handlöfte ärligen, det I vår 
högmäktigste herre lofvat och sagt hafver, som en ärlig tro man tillhör.»

Svante Sture lät sig dock icke rubba i sin trohet mot Sverige och 
det broderskap han ingått med de andra herrarne. Han skref till och 
med ett särskildt uppsägelsebref till konungen från Stegeborg den 
19 Augusti. Han klagar deruti bland annat: »Hurudan skada jag tog på 
mina gårdar och gods den tid jag hjelpte eders nåde hit till riket mot
menige allmogens vilja, det pröfvar mitt barn efter i längden; Gud vet, 
hvad upprättelse jag hafver fått deremot af eders nåde.» Han 
hade troget hållit sin ed, men kunde det icke, då konungen vände sin 
makt emot hans eget fädernerike. »Jag säger eders nåde upp med 
detta mitt öppna bref, att hvar jag kan efter denna dag vara på eders nådes 
argaste, så vill jag göra det med lif och makt, der eders nåde må sig 
fulleligen efter rätta.»

Vi veta icke, om detta bref sändes raka vägen till Danmark, eller 
om det träffade konungen i skärgården. Ty han qvarhölls af vidriga 
vindar i Stockholms skärgård ända till den 22 Augusti. Härunder och 
sedermera under nedresan utöfvade han fiendtligheter på svenska kusten
och uppretade derigenom ännu mera sinnena emot sig.

Vid en vik på östra kusten af Söder Törn i Vester-Hanninge 
socken ligger ett gammalt herresäte, som heter Häringe. Gent emot 
på andra sidan viken ligger Hammarstad, der fru Brita Tott bodde. 
På denna tid egdes Häringe af Sten Sture, som bytt sig till gården 
från Strengnäs biskopsstol.

Denna gård lät konungen sitt folk öfverfalla och bränna i sin egen 
närvaro. Sten Sture befann sig då i Dalarne, dit han begifvit sig för 
att rådgöra med allmogen, och här fick han genom bref från Svante 
Sture underrättelse om konungens framfart. »Käre fader», säger Svante,
»I finne nu på edert hem på Häringe det mig och flere gode män 
här i riket tillförene är skedt med rof och skadelig eld. Dock hafven 
I det att glädjas öfver mera än vi, det en kung i sitt majestät sjelf 
personligen brände eder gård; den äran är ej mig eller andra tillförene

skedd här i riket, hvilket jag skall tillhjelpa att
hämnas med lif och makt som tillbörligt är.»

I samma bref underrättades Sten Sture äfven att
tre konungens skepp varit synliga i Östgötaskären,
och att en hop landstigit för att skända och bränna
äfven der. Men Svante Stures svenner hade drifvit
dem till sjös igen och tagit en mängd fångar. Svante
hade också ordnat försvaret utefter hela kusten med
vårdkasar och hold, att konungen ej vidare vågade
någon landgång. Bengt Ryning hade han skickat ned åt
Kalmar att börja belägra denna stad, medan en annan
del af hans folk hade sköflat Arvid Trolles gård Ed
och belägrat Bergqvara. Slutligen omnämner han att
allmogen både i Östergötland och Småland var villig
att reda fienden ut af landet.

En liten penningeförlust på 2,500 mark, som Henrik
Krummedik på Bohus skulle utbetala, bidrog att i hög
grad uppreta Svante. Han berättar i samma bref, huru
dermed tillgått. Han hade sändt sin sven till Bohus,
och penningesumman låg redan färdig att af svennen
emottagas. Men då kom, dagen innan utbetalningen
skulle ske, en prest från Vadstena, hvilken hade
varit der, när herrarne hade sitt möte, och hvilken
hade hört Sten Stures tal från burspråket. Detta
berättade presten för herr Henrik, och då sade denne,
»att han ej måtte förstärka kungens, sin herres
fiender hvarken med pengar eller något annat», och
så fick svennen draga sina färde utan pengar. »Skada
och förderf», skref Svante, »är mig i våne på alla
sidor och litet gagn än här till dags, hvilket mig
svåra stynger, det I ej kunnen undra öfver. -- Käre
fader, den Vadstenaresan, jag for nu sist, hon kom
mig hårdeligen efter».

Medan Svante Sture sålunda vakade öfver landet söderut
från sitt Stegeborg, befann sig Sten Sture uppe i
Dalarne. Båda höllo hvar på sitt håll sammankomster
med allmogen, upplysande om hvad konungen hade brutit
mot Sverige, synnerligast genom sitt förbund med
ryssarne.

Den 28 Augusti var herr Sten i Mora, och der egde
då ett stort möte rum, dit så väl allmoge från
de särskilda socknarna som bergsmän från koppar-,
silfver- och jernberget infunnit sig. Alla voro ense
om att verksamt biträda Sten Sture vid danskarnes
utdrifvande, och ett bref uppsattes till Svante Sture
och Heming Gad samt alla dem, som bygga och bo i
Östergötland, hvari de tillkännagåfvo sitt beslut,
uppmanande dem såsom sina vänner, »eftersom de voro
i ett kärligt förbund och broderskap med hvarandra»,
att blifva förbundet trogna.

Sten Sture hade således betydlig framgång bland
dalallmogen, såsom ock var att vänta; ty om dessa
bönders kärlek till herr Sten kan väl tillämpas det
gamla ordstäfvet, att gammal kärlek rostar ej. I
spetsen för en del af denna vapenbepröfvade allmoge
tågade han nu nedåt Vestmanland och började belägra
Vesterås den 8 September. Knut Alfsson qvarlemnades
i Dalarne att draga efter med hufvudstyrkan, när
folket hunnit samla sig. Sjelf lemnade herr Sten snart

Vesterås och begaf sig till Örebro, der han önskade
sammanträffa med Svante Nilsson samt biskoparne af
Strengnäs och Vesterås.

Nu började nemligen den ena efter den andra af
herrarne gå öfver på Sten Stures och de med honom
förbundnes sida. Till och med bland biskoparne finna
vi några lemna sin förman erkebiskopen och förena sig
med Sten. På ett möte i Vadstena den 27 September
se vi tre biskopar utom Heming Gad närvarande. De
voro Brynjolf i Skara, Ingemar i Vexiö och Otto
i Vesterås. Den senare var liksom Heming Gad ännu
blott vald, men icke af påfven stadfästad i sitt
embete. Han anses tillhöra en slägt, som af sitt
sköldemärke kallades Svinhufvud, och säges hafva
blifvit stiftet påtrugad af konung Hans. Var detta
förhållandet, så måste det hafva varit en fördomsfri
man, eller ock en mycket klok man, som icke ville
onödigtvis spjerna mot udden.

Bland de verldsliga herrarne voro den gången samlade,
utom dem, hvilka hörde till den i Januari ingångna
konfederationen, äfven Erik Eriksson (Gyllenstierna),
Peder Thuresson och Johan Bose. De uppsatte ett nytt
bref till Stockholms stad om hvad som förmått dem
att uppsäga konungen trohet.

»Dragen eder till minnes» -- heter det häri -- »att I
oss muntligen tillsade i Gråbrödraklostret i stora
salen i erkebiskopens och menige rådsens närvaro,
att I villen lefva och dö med oss, och våga lif, gods
och all eder välfärd, att Kalmar recess och Sveriges
lag skulle fullbordas utan all gensägelse.» Herrarne
upprepa vidare sina enskilda klagomål rörande de
slott, som konungen lofvat, men icke gifvit dem. Af
dessa förtjena Heming Gads att närmare kännas.

Han hade fått konungens lejd att besöka
honom på Stegeborg, när han återvände från sin resa
till Rom. Och denna lejd, säger han, »hölls så,
att vi blefvo tvingade och nödda att köpa
oss in i vårt fädernerike, då vi från Rom
kommo, för hundrade gyllen, som vi måtte honom
(konungen) utlofva, liksom vi någon ogerning gjort
hade mot vårt fädernerike och dess innevånare ......
Och måste vi gifva
konungen vårt beseglade bref på förenämnda hundra
gyllen, skrifvet med vår egen hand, och herr Klaus
Krummedik en häst till 24 gyllen, för han var en
mäklare oss emellan, att vi icke måtte utgifva 200
gyllen, som konungen begärde».

Men icke heller detta bref gjorde tillbörlig verkan
på Stockholms borgare. Hvad som nu bestämde deras
handlingsätt, vare sig att de verkligen fäst sig vid
den milde konungen och hans raska drottning, eller
att denna drottning utöfvade ett sådant välde öfver
dem, att de ej vågade följa sin fria vilja, nog af,
deras stadsportar voro och förblefvo stängda mot de
förbundna herrarne.

Sten Sture kom tågande framför staden i början
af Oktober, och han var åtföljd af de nu senast i
Vadstena närvarande biskoparne, till hvilka slutit
sig den efter biskop Kort i Strengnäs valde Mathias
Gregersson (Lillie), samt dessutom af en mängd
rådsherrar och riddare.

Utanför staden på Norrmalm mötte det kungliga
krigsfolket från staden, men blef tillbakaslaget,
och staden inneslöts på denna sida samt ett par dagar
derefter äfven från Södermalmssidan.

Då kommo många af Stockholms råd och borgare ut till
lägret till herr Sten och underhandlade med honom om
fred, men som de bäst talades vid, fick man se att det
brann i staden och kort derefter slogos stadsportarna
upp. Det var konungens folk som hade stuckit eld på
staden och då hade borgarena skyndat till portarna
och uppslagit dem. Sten Sture begagnade sig af
tillfället och ryckte in med sitt folk, som genast
började arbeta på att släcka de brinnande husen. De
blefvo ock snart mästare öfver elden, ehuru femtio hus
nedbrunno i grund och stor skada skedde. Emellertid
fick Sten Sture på detta sätt staden i sina händer
och började genast belägra slottet. Det var söndagen
den 10 Oktober.

Heming Gad, en man, som lika bra, om
icke bättre, förstod att sköta svärdet som
biskopskräklan, förordnades att föra befälet öfver
belägringshären. Huru länge Sten Sture sjelf derefter
dröjde qvar i staden veta vi icke, men i början
af November var han vid Vesterås, hvars slott då
öfverlemnades till honom mot det att besättningen
fick fritt aftaga med sin egendom. Det skedde
om torsdagen den 11 November, och herr Sten synes
omedelbart derefter hafva begifvit sig till Stockholm,
der dagen derpå ett för honom vigtigt möte egde rum.

En mängd riddare och frälsemän sammanträdde på
fredagen i predikaremunkarnes klosterstuga och
utvalde der Sten Sture till rikets föreståndare,
lofvande honom å nyo tro och lydnad och hyllande
honom. Fyra år voro då förflutna, sedan han nedlade
sitt riksföreståndare-embete och lemnade Stockholms
stad och slott åt konung Hans.

<b>Drottning Christina.</b>

Sedan Sten Sture blifvit återvald till
riksföreståndare, drog han, enligt rimkrönikan,
omkring landet för att mottaga hyllning af allmogen
och försäkra sig om slotten, förnämligast dem,
som tillhörde konungens anhängare. Bland dessa var
erkebiskop Jacob ännu den förnämste, men äfven många
andra funnos. På Stockholms slott hos drottningen
vistades Thure Jönsson med flera. Af slotten, som
konungen innehade, var, näst Stockholms, Kalmar det
förnämsta. Men dessutom var Örebro ännu ointaget och
Öresten egdes äfven af en konungens man. Elfsborg, som
konungen gifvit åt Erik Eriksson, hade gått förloradt
för honom, när herr Erik i September förenade sig
med Sten Sture.

Ifrigast var man naturligtvis att vinna Stockholms
slott och belägringen af detsamma leddes af Heming
Gad med klokhet och kraft. Men här möttes kraft af
kraft. Drottning Christina visade sig vuxen sitt
svåra kall att försvara sig på ett inneslutet slott
midt i fiendens

eget land, och den krona, som burits af en Margareta,
en Filippa, ja äfven en Dorotea, fördunklades icke
på hennes hufvud.

Besättningen var rätt talrik eller åtminstone
tillräcklig för slottets försvar. Murarne voro
också starka, med våld kunde intet mot dem
uträttas. Att hålla ut öfver vintern syntes icke
blifva svårt. Drottningen gladde sig redan i hoppet
att, när isarna brusto, hon skulle få se danska
undsättningsfartyg lägga till på redden, och då finge
man väl se, om ej en annan dans skulle spelas upp
för dessa herrar. Det svåraste var att förse sig med
lifsmedel, och Heming Gad höll så god vakt omkring
slottet, att hvarje hopp om tillförsel slocknade. Det
återstod då intet annat än att noga se till, att man
icke onödigtvis förslösade hvad man hade, och man
underlät icke att söka hålla modet uppe hos folket
samt begagna hvarje ovarsamhet af de belägrande för
att genom en lycklig vändning kunna ersätta hvad som
blifvit förtärdt.

Men i detta hopp bedrog sig drottningen. Heming
Gad var lika vaksam som hon. Äfven den minsta båt,
som från slottet sökte smyga sig inåt Mälaren,
uppbringades af hans folk. Hans här utgjorde 4,000
man, utom 1,400 ryttare, som skulle i December komma
från Dalarne. Med denna styrka tillbakaslog han lätt
hvarje utfall af slottsbesättningen, och deraf ökades
modet hos hans folk, medan det sjönk och sjönk hos
drottningens. Kanonerna dundrade väl ständigt från
slottet, men utfallen förekommo mindre och mindre
ofta.

Och allt blekare om kind blef drottning Kerstin,
allt oroligare kastade hon sina blickar utöfver de
isbelagda fjärdarna. Huru längtade hon icke efter
storm att bryta denna is, efter sol att smälta den!
Men vintern tog till allt mera och solen beskref
allt mindre och mindre krets omkring polen.

Till följd af den bristande tillförseln uppstodo snart
sjukdomar inom slottet, hvilka ökades af den stränga
tjenstgöringen. Torn och källare fyldes efter handen
med lik, hvilkas förruttnelse utbredde en förpestande
stank, som ännu mera bidrog att öka smittan.

<poem>
Med skörbjugg och hunger de gåfvo sig svåra,
mången god, fet hästekropp
för kungens skull åto de der opp.
</poem>

Så gick året 1501 till ända och julen kom, och man
skref snart 1502.

I Danmark var man icke overksam. Medan danska
riksrådet brefvexlade med det svenska och med de
herrar, som stodo i spetsen för händelserna i Sverige,
rustade man att med vapen i hand kunna gifva kraft
åt sina fordringar. Dock gick det icke så fort, som
omständigheterna kräfde. I Februari 1502 var väl en
del krigsfolk samladt i Köpenhamn, men det var lång
väg derifrån och till Stockholm. Andra händelser
timade också, som drogo konungens uppmärksamhet
åt annat håll. Norrmännen började röra på sig,
och underrättelserna

derifrån voro ganska oroande. Hans dotter skulle också
resa till Brandenburg, med hvars markgrefve hon kort
efter påsk förmäldes.

Underhandlingar fördes äfven både med Saxen
och med Skotland, från hvilket senare land, der
konungens svåger regerade, äfven några hjelptrupper
ankommo. Hansestäderna sökte också konungen vinna
för sig, men fåfängt. Lybeckarne sågo i allmänhet
icke gerna den nordiska unionen, som kunde blifva
farlig för dem. Härunder hade man hunnit till midten
af April månad, och då ännu låg den danska flottan
i sina hamnar.

Då var nöden stor på Stockholms slott. Dock
stod drottningen fast vid sitt beslut att med
hvarje offer försvara slottet. Och hon afslog
derför hvarje uppmaning att dagtinga, och för att
uppmuntra sitt folk underkastade hon sig sjelf alla
en belägrings fasor. Hon afslog till och med det vin,
som erkebiskopen lät erbjuda henne genom Heming Gad.

Ändteligen mot slutet af April kom ett rykte, att den
danska flottan lupit ut. Nu blott mod och uthållighet
några dagar, och räddningens timma skulle slå. Men
besättningen -- den utgjordes blott af skuggor, och
man kunde ej räkna mer än 70 vapengode män. Så hade
hungern och pesten härjat.

Det var tillika klart, att ryktet om
undsättningshärens ankomst skulle påskynda äfven de
belägrandes ansträngningar. Den 29 April om qvällen
beslöt också Heming Gad att våga en storm. Klockan
var 6, när hans folk satte sig i rörelse. Den
fåtaliga fienden gjorde allt hvad man af honom kunde
begära. Skott på skott afbrändes mot de stormande,
och stora stenar nedkastades. Mången svensk krigare
föll också dödligt sårad den qvällen. Men det blott
eggade de öfriga ännu mera. Snart stormades porten på
vestra sidan och förborgen var i Heming Gads händer.

Nu kommo de stridande öfverens om ett
vapenstillestånd, och derunder underhandlades om
slottets öfverlemnande. Det var hårdt för den stackars
drottningen, som så modigt och kraftfullt hållit
ut i sju månader, räknadt från stadens inneslutande
af Sten Sture. Men icke ett segel syntes, så långt
man kunde skåda öster ut från slottets högsta torn,
och den sista striden hade kostat betydligt. Mer
än tio karlar funnos icke på slottet, som voro
fullt helbregda. Det fans då ingen annan utväg för
drottningen än att foga sig i sitt öde.

Fredagen den 6 Maj undertecknade drottningen
dagtingningsbrefvet.<footnote>
Enligt anteckningen i Minoriternes dagbok var
det torsdagen den 5 Maj.</footnote>
Det var af följande innehåll:
slottet skulle öfverlemnas påföljande måndag den 9 Maj
klockan 8 på förmiddagen. Drottningen och alla de, som
hörde till hennes dagliga uppvaktning, såsom kaplaner,
kockar, läkare, stallmästare och andra embetsmän,
skulle tillika med några småsvenner njuta fritt aftåg
med deras gods och egodelar och allt som hörde till
drottningens fatabur. På utsatt klockslag skulle de
begifva sig från slottet till Svartbrödraklostret i
staden, hvarest de

skulle förblifva, tills närmare anstalter hunnit
vidtagas för resan till Danmark, antingen denna
skedde till lands eller sjös. Alla andra riddare och
svenner skulle vara krigsfångar. De skulle behålla sin
egendom och sina vapen såsom harnesk, bössor, pilar,
lod, salpeter, svafvel, svärd, hillebarder o. s. v.,
men aflägga ed på att det, som de togo med sig, var
deras egendom; och de skulle icke ödelägga något af
det, som hörde till slottets inventarium. Slutligen
förbundo sig segrarne att icke tvinga krigsfångarne
att gå i deras tjenst.

Denna dagtingan uppgjordes i Stockholms Storkyrka, och
på utsatt dag öfverlemnades slottet. Drottningen med
sitt följe fick sin bostad i Svartbrödraklostret. Hon
hade icke varit der mer än tre dagar, då det
berättades för henne att den danska flottan
var kommen. Det var en underrättelse, som kunde
förkrossa. Tre dagar blott -- och hon hade återlemnat
i sin herres och gemåls händer det slott, som varit
henne anförtrodt!

Den danska flottan anfördes af Paul Laxmand och tvänne
andra danska herrar. Hufvudändamålet med deras ankomst
var förfeladt och efter några fåfänga försök att
få drottningen med sig seglade de åter hem. Det var
derefter som den mäktige Paul Laxmand mördades. Han
beskyldes att hafva stått i hemlig förbindelse med
Sten Sture, att hafva lastat konungens styrelse och
offentligen sagt, att han var en skadlig herre, och
att han (Paul) ville drifva honom ut af Danmark, som
Sten Sture hade drifvit honom ut af Sverige. Sannolikt
voro dessa beskyllningar grundlösa.

<b>Knut Alfsson och norrmännens befrielseförsök.</b>

Vi hafva i det föregående sett, att norrmännen
vid flera tillfällen sökte följa Sveriges
föredöme och göra ett slut på Danmarks tryckande
öfvervälde. Dessa försök hade städse misslyckats,
ehuru Norges mäktigaste män stodo i spetsen derför,
såsom erkebiskoparne i Trondhjem. Utan tvifvel får man
söka orsaken härtill dels deruti, att krafterna voro
uttömda i de inbördes striderna under den föregående
tiden, dels äfven deruti, att den norska allmogen
saknade den kraft och uthållighet, som utmärker den
svenska. Och hvad man än må tänka eller säga om de
svenska herrar, hvilka stälde sig i spetsen för de
svenska bönderna, huru glänsande deras minnen än
stråla för efterverlden -- visst är, att allmogen
med sin oförstörbara kraft bildade grunden för deras
lysande bragder.

En sådan allmoge hade icke de norske herremännen att
stödja sig på. Man ser väl bönderne följa än den,
än en annan bland de herrar, hvilka vågade uppträda
mot det danska väldet, men det är blott enstaka fall,
och knappt hafva de tagit ut ett steg, förr än de
äro färdiga att taga det tillbaka och svärja nya eder
alldeles motsatta dem som svurits kort förut. En sådan
företeelse som att hela allmogen reser sig såsom en
man -- en sådan företeelse skådar man förgäfves

efter i Norges unionshistoria. Må hända kan det icke
heller förnekas, att bland de norska herrarne icke
funnos några sådana män, som de svenska Sturarne,
hvilka förmådde uppfatta Norges sak såsom varande hela
folkets. De synas stå närmare vår Carl Knutsson. Det
vill säga, de voro endast herremän, hvilka icke kunde
se utöfver kretsen för sina egna fördelar.

Som en sådan herreman får man väl också betrakta den
<i>Knut Alfsson,</i> som vi under den sista tiden sett vid
Sten Stures sida. Han var en af Norges mäktigaste
riddare och hade en mängd gods både i Norge och
Sverige, här synnerligast i Nerike. Genom sitt första
gifte med Görvel, en dotterdotter af konung Carl
och dotter af Erik Eriksson (Gyllenstierna), var han
beslägtad med de förnämsta familjerna i Sverige. I
sitt andra giftermål hade han en högbördad norsk
qvinna, Märta Ivarsdotter. Det var ett fruntimmer
af mycken kraft, och hon synes hafva följt sin man
under hans vistande i Sverige. När Sten Sture och Knut
Alfsson voro i Dalarne om hösten 1501, slutar Svante
Nilsson sitt ofvananförda bref med många helsningar
till »fru Mette».

Denne Knut Alfsson försökte nu att i Norge utföra
detsamma som Sten Sture i Sverige.

Oron och missnöjet i Norge med Danmark och konung
Hans var ingalunda att räkna från gårdagen. Redan
före Ditmarskertåget hade dessa omständigheter
väckt konungens bekymmer och han hade skrifvit till
Henrik Krummedik på Bohus att hafva ett vaksamt
öga på Norge samt, om möjligt, taga reda på, hvad
det var som gjorde folket så motvilligt. Olyckan
i Ditmarsken var naturligtvis icke egnad att lugna
de missnöjda. Den framgång svenskarne hade och det
goda förhållandet mellan deras höfvidsman Sten Sture
och Knut Alfssön gjorde också hvad det kunde att öka
modet hos norrmännen.

Omständigheterna voro också gynsamma för norrmännen,
emedan Sverige drog all uppmärksamhet på sig,
och den ende, som konungen kunde lita på, nemligen
Henrik Krummedik, var allt för svag att något kunna
uträtta. Detsamma var äfven fallet med höfvidsmannen
på Tönsberg. Sålunda kunde hela södra Norge resa sig.

Först när Paul Laxmand återvände med danska flottan
kunde några allvarsammare mått och steg tagas från
konungens sida. Det var konungens son Christian,
som härvid utmärkte sig. Han inföll i Vestergötland
och anstälde längs halländska gränsen ett gräsligt
härjningståg. Ända upp till Gamla Lödöse ödelades
allt med eld och svärd. Den 7 Juli kom han framför
Elfsborg. Här var Erik Eriksson befälhafvare, och han
dagtingade med Christian om fritt aftåg för sig och
sitt folk. Den 18 Juli kom på detta sätt Elfsborg
i Christians händer, och han lät sedan afbränna
fästet. Han skall också hafva mot tro och lofven
låtit döda besättningen.

Men Erik Eriksson fick ett sorgligt slut. Två dagar
derefter blef han nemligen af vestgötabönderna
öfverfallen och dödad. Häröfver hölls sedan
undersökning i Skara af Sten Sture inför biskop Brynjolf

och hans kapitel. En mängd herrar af rådet,
hvilka mest varit i beröring med den mördade,
voro också närvarande. Sammanträdet egde rum i
domkyrkans sakristia. Riksföreståndaren tillsporde
då herrarne, »om de någonsin hört af Erik Eriksson,
att han ville vara sitt fädernerike otrogen». Och
herrarne svarade och aflade en dyr ed derpå vid Gud,
det heliga sakramentet och alla helgon, »att herr
Erik varit sitt fädernerike rättrogen, sedan han
gaf deras käre herre och höfvidsman Sten Sture sin
tro». Härpå utfärdades ett bref, och på Åke Hanssons
begäran utfärdades ett dylikt intyg om den mördades
oskuld äfven af biskopen.

Om detta vitsord får gälla, återstår att förklara
böndernes beteende. Man kommer lätt nog här att tänka
på någon, som stått bakom bönderna och förledt dem
till gerningen -- en sak, som kunde vara ganska lätt,
då herr Erik var känd som konungens anhängare och
skenet var emot honom. Det blir då frågan, hvem som
kunde hafva fördel af hans död. Och hvilken annan
kunde det vara än den, som kort derefter fick
det indrägtiga lagmansembetet i Vestergötland,
hvilket innehafts af den mördade. Denne man var Thure
Jönsson (Tre Rosor), en man hvars uppförande i öfrigt
ingalunda strider emot en så egennyttig beräkning.

Men vi återvända till Knut Alfsson och norrmännen.

Knut Alfsson befann sig i spetsen för en hop bönder
från Vestergötland två mil från Elfsborg, när han
fick underrättelse om slottets öfverlemnande. Han
beslöt genast att tåga emot Christian. Han mötte
honom också snart, och en strid uppstod, som kostade
Christian 200 man, hvarpå han måste draga sig tillbaka
öfver Säfve-ån till Bohus.

Derefter drog Knut Alfsson till Norge. Kort efter hans
ankomst dit inträffade Henrik Krummedik med en flotta
framför Aggerhus, som han inneslöt från sjösidan,
medan annat kungligt krigsfolk inneslöt staden till
lands. Med de kungliga höfvidsmannen började nu
Knut Alfsson underhandla, och kom sjelf till Henrik
Krummedik på hans fartyg. Emot öfverenskommelse förde
han med sig 150 man och en stor mängd allmoge var
samlad utanför Opslo och tillbakadref de belägrandes
hold, hvarförutom det sades att en afdelning svenskar
befann sig halfannan mil nära Opslo för att under
natten göra ett anfall på danskarne i staden samtidigt
med ett utfall af besättningen på Aggerhus.

Huru härmed än var förhållandet, så tog alltsammans en
plötslig ända. På Henrik Krummediks skepp uppstod en
ordvexling mellan honom och herr Knut. Båda riddarne
hyste personlig ovilja mot hvarandra, och den skall
hafva gått i arf från deras fäder. Från ordvexling
kom det till våldsamheter. De drogo svärden mot
hvarandra. Knut Alfsson blef dock snart öfvermannad
och ihjelslagen, hvarpå hans lik kastades i vattnet.

Strax efter Knut Alfssons mord syntes det, som om
norrmännen skulle hafva framgång. Fru Märta, Knut
Alfssons efterlefverska, stälde sig i spetsen för
rötelsen och hon visste så väl att begagna sig af
förhållandena, att ej blott Henrik Krummedik måste
draga bort från

Aggerhus, utan äfven Konghälla intogs och Henrik
belägrades i sin ordning på sitt eget slott Bohus.

Vi känna icke, huru de norska sakerna sedan
bedrefvos. Henrik Krummedik lyckades tvinga de
belägrande att lemna Bohus, och om våren 1503
befann sig Christian såsom erkänd segrare i sjelfva
Norge. Fru Märta flydde till Sverige, och den
förskrämda allmogen underkastade sig å nyo Danmarks
konung. Dermed slutade för den gången norrmännens
försök att bevara sin frihet.

Från Norge ryckte Christian ned mot den svenska
gränsen. Här brände han Nylödöse och lägrade sig
sedan vid Elfsborg.

<b>Åke Hansson (Natt och Dag).</b>

En morgon medan allt låg i sin djupa sömn, väcktes
Christian plötsligt af en bland sina närmaste män,
Knut Gyllenstierna. Han omtalade, att fienden var
tätt utanför lägret. Christian kastade på sig kläderna
och skyndade ut.

Det var en töcknig morgon, men man kunde dock från
en höjd se en afdelning ryttare, och just nu blåstes
det till anfall.

Det var <i>Åke Hansson</i> och hans folk. Åke Hansson var,
som vi veta, af samma slägt som Svante Nilsson och
sonson af Engelbrekts mördare. Han var en af de
tappraste riddare och tillika af ett öppenhjertigt
och ädelt sinnelag och hatade danskarne fullt ut
lika mycket som någon bonde, så att man lika gerna
dröjer vid hans minne, som man vänder sig bort från
farfaderns.

Han stod med något krigsfolk ej långt från Elfsborg,
då han fick höra om Christians framfart och att
han slagit läger vid det afbrända slottet. Han
beslöt genast att tåga dit och byta svärdshugg med
fienden. Tidigt denna morgon hade han fått det danska
lägret i sigte. Det låg en stark dimma öfver trakten
och derigenom hade hans tåg underlättats, men också
deraf att danskarne ansågo sig så säkra, att de föga
vårdade sig om en ordentlig vaktgöring. De för natten
utstälda vakterna hade redan lemnat sina poster och
morgonvakten hade ännu icke ryckt ut, då Åke Hansson
ankom med sina ryttare.

Han hade ridit förut med ryttarne och öfvervägde just,
om han skulle anfalla utan att afbida fotfolket,
då han fick ögonen på en bonde, som helt nära betade
sina hästar. Denne lät han föra till sig. Bonden hade
aftonen förut varit i danska lägret med lifsmedel,
och på Åkes frågor svarade han, att danskarne nu lågo
i sin djupaste sömn. Då beslöt Åke Hansson att genast
anfalla utan att invänta fotfolket.

Man lade derefter icke synnerligt märke till bonden,
utan denne lyckades kasta sig upp på en af sina
hästar, och innan någon visste ordet af, hade han
ilat derifrån. Han red i sporrsträck till danska
lägret. Här mötte han Knut Pedersson Gyllenstierna,
som städse plägade stiga tidigt upp om morgnarna och
trogen sin vana nu gjorde en rond omkring lägret. För
denne berättade bonden hvad han hade sett, och

ögonblicket derefter skyndade herr Knut till
konungasonens tält och väckte honom med underrättelsen
om den öfverhängande faran.

Men Åke Hansson och hans ryttare redo lika fort som
bonden. De kommo upp på en höjd, hvarifrån de kunde
öfverskåda hela danska lägret. Det var väl just
som bonden talade med Knut Pedersson. Här stannade
herr Åke ett ögonblick och befalte sin trumpetare
blåsa till anfall. Trumpetaren dröjde, liksom om han
velat lemna sin tappre herre tid att bättre betänka,
hvilket gynsamt tillfälle han här läte gå sig ur
händerna. Men Åke Hansson blef het och hotade att
ränna den första pil genom trumpetaren, om han icke
löde. »Det höfves icke» -- sade den ärlige riddaren
-- »att öfverfalla konungason, och så många tappra
krigare med list och svek!» Då blåste trumpetaren
och ljudet flög öfver ängen in i det danska lägret,
der folket rusade yrvaket upp ur sina bäddar.

Som en ljungeld störtade den svenske riddaren och
hans ryttare framåt och inträngde i det fiendtliga
lägret. Här kommo de ända fram till ett tält, som
tillhörde Otto Rud, anföraren för fotfolket. Men
nästan i samma ögonblick, som herr Åkes trumpetare
blåste till anfall, började larmtrumman gå i danska
lägret, och banérföraren skyndade fram och uppstälde
hufvudbanéret midt i lägret, för att folket måtte
hafva någon ledning, hvar det skulle uppställa sig,
när det skyndade till från alla håll. Derför var redan
en ansenlig styrka samlad, när de svenske ryttarne
kommo in i lägret, och en häftig strid uppstod framför
Otto Ruds tält. Allt eftersom fienden hann samla hela
sin styrka, blef öfvermakten för stor, och ändamålet
med det plötsliga anfallet förfeladt.

Då ville svenskarne draga sig tillbaka, men detta
var ej mera någon så lätt sak. De kullridna tälten
och jordhyddorna bildade nu lika många hinder i deras
väg. Många föllo derför redan inom lägret och de, som
kommo ut, förföljdes på den öppna slätten med yttersta
häftighet af Christian. Herr Åke sjelf blef fangen.

Några väsentligare följder af denna strid uteblefvo
dock. Lika litet vunno danskarne genom eröfringen
af Olsborg. Denna krigshändelse må icke förbigås,
då minnet af densamma är förknippadt med en af vårt
lands vackraste ålderdomslemningar.

I norra Bohuslän sträcka sig längs med landskapets
östra gräns tvänne långa, af en liten ström
sammanbundna sjöar, hvilka kallas norra och södra
Bullaren. Vid den senare ligger på vestra stranden
en gammal kyrka, som heter Nafverstad, och midt
emot henne på andra stranden en åttondels mil från
kyrkan reser sig ett högt berg, som med lodräta väggar
stupar ned i Bullaren. Det kallas slottsberget, och
utsigten från Nafverstads kyrka öfver detta berg är
utomordentligt skön.

För hundra år sedan kunde man ännu se lemningar efter
en stor port och ringmur nere vid stranden. Ännu kan
man spåra, huru ringmuren gått, och att der varit
trenne, den ena innanför den andra.

Några grundmurar och stenhopar utvisa äfven,
hvad slottsbyggnaderna stått, och spåret af en
vattencistern låter oss finna att försvararne af det
slott, som en gång legat här, icke behöfde lida brist
på detta nödvändiga vilkor för lifvets uppehållande
och uthärdandet af en långvarig belägring. Här stod
fordom slottet Olsborg, som skall hafva fått sitt
namn, enligt i orten gängse sägen, af den norske
konung Olof, hvilken först uppfört detsamma.

Den tappre Thord Bonde skall på sin tid hafva innehaft
Olsborg. Äfven nu innehades det af svenskt folk. Det
var vid jultiden, och som man icke väntade någon
fiende under helgen, sutto borgherren och hans krigare
i den rymliga borgstugan och gjorde godt besked för
sig vid det väl försedda julbordet. Då uppstod med
ens buller af vapen på borggården, i slottshvalfven,
i trappan, och ögonblicket derefter inrusade en
öfverlägsen hop fiender i borgstugan med höjda svärd
och spjut.

Det var herr Otto Rud, densamme som utmärkte sig
i striden mot Åke Hansson. Han hade beslutat göra
svenskarne på Olsborg ett julbesök, och för att
utan fara kunna nalkas borgen hade han låtit sitt
folk draga hvita skjortor utanpå harnesken, så att
de ej skulle urskiljas, der de kommo framridande
på den hvita snön. De hade raskt ridit öfver den
tillfrusna Bullaren, och, såsom herr Otto föresett,
kunde borgvakten ej skilja fienden från snön i
julnatten, utan de kommo öfver honom och han blef
helt och hållet öfverrumplad. Derefter skyndade
herr Otto och hans män in i borgstugan, hvarifrån
lustigt glam och skämtesånger hördes.

Herr Otto ville icke skämma bort sin goda sak genom
att på förhand tillkännagifva sin ankomst, såsom den
ridderlige Åke Hansson hade gjort, och derför lyckades
han fullkomligt i sin öfverrumpling. Dock vann han
mindre ära af sin seger än den svenske riddaren af
sitt nederlag. En häftig strid uppstod i borgstugan,
om det ens kan kallas en strid att nedhugga druckna
män, hvilka äro oförmögna att försvara sig. Det var
snarare ett slagtande, som när man nedsticker boskapen
i båsen. Endast borgherren sjelf kunde försvara sig,
och det gjorde han som en ärlig karl. Han lyckades
undkomma till tornet och här höll han ut striden ända
till juldagen på eftermiddagen. Men icke ens då gaf
han sig fangen, utan han störtade sig ned från tornet
på Bullarens snöhöljda is och undkom på detta sätt.

Men konung Hans gaf Olsborg och dess län åt Otto Rud
till evärdelig egendom.

Som ofvan nämndes, hade dock hvarken Åke Hanssons
olycka eller eröfringen af Olsborg något väsentligt
inflytande på kriget eller hufvudfrågan, nemligen
om konung Hans skulle återfå Sveriges krona. Allt
fejdande upphörde ock för en tid genom ett 1503
ingånget stillestånd.

Vi hafva fortsatt skildringen af tilldragelserna här
på vestra gränsen i ett sammanhang. Vi vända nu åter
till Sten Sture och följa honom efter återvinnandet
af Stockholms slott.


<b>Sten Stures sista år.</b>

Utom Stockholm veta vi att konungen, när han måste
lemna Sveriges rike, innehade Kalmar. Detta slott
var liksom nyckeln till hela Sverige, och derför låg
det konungen synnerligen om hjertat att bibehålla
det i sin värjo. Slottshöfding var en svensk Erik
Abrahamsson (Leijonhufvud). Han var en infödd svensk,
men trolofvad med Paul Laxmands dotter och derigenom
dragen på danska konungens sida.

Men var slottet af vigt för Danmark, så var det af
icke mindre vigt för Sten Sture. Och derför började
han, så fort han kunde, innesluta detsamma med sitt
folk. Som detta dock måste delas och den förnämsta
styrkan måste användas framför Stockholm, syntes
det vara föga utsigt till en början att vinna någon
framgång mot Kalmar, der konungen skall hafva haft
ända till 3,000 man.

Sedan Stockholms slott var taget, skickades Heming
Gad ner till Kalmar, och derefter bedrefs belägringen
med mycken kraft, ehuru dock ej med motsvarande
framgång. Striden om Kalmar utspann sig dock under
flera års tid.

Framemot midsommar kom Sten Sture uppåt Stockholm. En
sak af mycken vigt timade då. Tvänne gamla
vänner möttes å nyo. Sten Sture och erkebiskopen
sammanträffade i Näs kyrkoby nära Almarestäk. Det
var hufvudsakligen Heming Gads verk, men väl också de
förändrade förhållandenas. Sjelfva förlikningsbrefvet
uppsattes i Stockholm midsommarsafton. Biskoparne
Mathias i Strengnäs och Otto i Vesterås samt Heming
Gad och af verldsliga herrar riddarne Svante Nilsson,
Knut Eskilsson, Nils Classon, Sten Christersson och
Erik Johansson samt väpnarne Johan Magnusson och
Nils Eskilsson, alla Sveriges rikes råd, voro dervid
närvarande.

Om denna förlikning underrättade erkebiskopen
konungen, som återgaf honom sin trohetsed och tackade
honom »för den trogna tjenst, han alltid bevisat
konungen från den tid erkebiskopen först hyllade honom
som konung». -- »Dock sätta vi den tro till fader Jacob
erkebiskop», tillägger konungen, »att han bistår fru
Christina, vår kära husfru, som han sjelf vigt och
krönat hafver till drottning der i Sverige, men som
herr Sten och hans parti sig sjelfva till hån fångat
hafva och henne deras egen drottning ännu fången
hålla, hvilket tillförene ohördt och oskedt är af
kristna undersåtar mot deras egen kristna drottning.»

Kort efter midsommar 1502 gick Sten Sture öfver till
Finland. Här voro slotten ännu i konungens händer,
och på Åbo slott satt som höfvidsman en af konungens
bäste män, Magnus Frille. Viborg och Nyslott innehades
af Erik Thuresson Bielke, en son af den bekante
bondeslagtarn Thure Thuresson. Erik Thuresson synes
äfven hafva haft konungens ynnest och varit en bland
dem, på hvilka denne företrädesvis litat. Troligen
var det också konung Hans, som satt honom till höfding
på de nämnda slotten. Det var en viljestark och klok

man, som för den följande tiden intager ett af de
främsta rummen i vår historia, och synes han hvarken
af fadern eller modern, som till födseln var danska,
hafva haft något att påbrå, utan varit en ärlig
och sträng riddare med ett rätt svenskt hjerta.

Så väl till Magnus Frille som till Erik Thuresson
kommo bref från konungen med uppmaningar ej blott att
stå emot Sten Sture, utan än mer att med all makt
verka för konungens sak. Detta blef dock svårare,
ju mer Sten Sture hade framgång i Sverige, och nu
sedan alla slotten der med undantag blott af Kalmar
voro i dennes händer och sedan sjelfva erkebiskopen
måst sluta sig till honom, var det föga utsigt för
de finska slottsherrarne att stå honom emot. Både
Magnus Frille och Erik Thuresson försökte det dock.

Den 1 Juli begynte Sten Sture belägra Åbo slott. Om
han tilllika börjat några fiendtligheter mot Erik
Thuresson, veta vi icke, men i slutet af månaden egde
ett sammanträde rum mellan dessa båda män i Hollola
prestgård. Det var den 25 Juli. Här begärde Sten
Sture efter riksens råds befallning af Erik Thuresson
slottslofven på Viborg och Nyslott. Erik Thuresson
svarade, »att han ej kunde öfverantvarda slottslofven,
förr än han komme inför menige riksens råd, och att
han ej kunde svära herr Sten huldskap och trohet,
förr än han ärligen skilt sig från konungen». Men
Sten Sture visade honom sakernas verkliga tillstånd
och sporde honom, »om han ville söndra sig från
riksens män och stå sitt fädernerike emot», och
då öfverlemnade herr Erik åt honom sina slott och
skref sitt uppsägelsebref till konungen. »Och aktar
jag», skref riddaren häruti, »hålla dessa slott och
slottslofven till Sveriges kronas hand och blifva,
lefva och dö med mitt fädernerike, som en tro man bör
att göra.» Dock beder han konungen ödmjukligen icke
vända honom sådana saker till ogunst; »det vore dock
gjordt mera af nöd än af lust».

Men Åbo slott belägrades fortfarande, och herr Sten
hade ännu icke fått det i sitt våld, då han lemnade
Finland. Detta skedde i Augusti; Magnus Frille
öfverlemnade icke sitt slott förr än den 8 September.

Det var efter återkomsten från Finland som herr Sten
i Skara höll undersökning öfver Erik Erikssons i Juli
månad timade död. Denna höst företog riksföreståndaren
äfven ett tåg inåt Halland, der han belägrade Varberg,
men drog sig snart tillbaka.

»Gamle herr Sten» -- som man nu någon gång far
höra honom kallas -- höll dock skarpt öga på allt
konungens görande och låtande. Vi veta, huru han
stod i förbindelse med Knut Alfsson. Att han icke
lemnade norrmännen ur sigte efter vännens död, är
ganska visst, ehuru föga var i detta land att
uträtta, då det stod utan anförare och tilllika
saknade all sammanhållning. Troligen står en resa,
som Svante Sture företog under förra hälften af år
1503, i samband härmed.

Den nyssnämnde Erik Thuresson skrifver den 18
Juli 1503 till Svante Nilsson: »Käre herr Svante,
synnerligen gode vän, jag hafver

försport, att I ären hemkommen af Norge igen; Gud
gifve, att den resan måtte vara eder och vänner till
godo. Vore eder icke mödosamt att skrifva mig till,
huru der sig förelupit, både jag eder gerna derom, Gud
känner, jag gerna hörer, att eder går väl i hand.»

Må hända hade Svantes resa äfven till ändamål mera
enskilda förhållanden. Han förlofvade sig nemligen
vid denna tid med Knut Alfssons efterlefverska,
fru Märta Ivarsdotter.

Mellan Svante Nilsson, som fortfarande kallas marsk,
och riksföreståndaren var i allmänhet förhållandet
godt. Dock synes ett och annat hafva varit mellan
dem, som lätt kunnat växa ut till en splittring å
nyo. På hvilkenderas sida felet låg, eller huru härmed
förhöll sig, känna vi icke. Sannolikt låg skulden hos
båda. Den ene sträfvade efter högsta makten, och han,
som innehade denna, började blifva gammal och må
hända mera mån om sina höghetsrättigheter än förr,
helst han väl icke kunde alldeles glömma, att Svante
varit den, som hufvudsakligen spelade honom makten
ur händerna 1497.

Men en man fans, som med oförvillad blick vakade
öfver både Svante och herr Sten. Det var Heming Gad,
bådas jemlike i fosterlandskärlek, men dem öfverlägsen
i fördomsfri sjelfuppoffring. Utan att synas eller
vilja synas innehafva någon betydenhet, var han
i väsentlig mån ej blott deltagare i, utan ledde
verkligen besluten i de vigtigaste angelägenheter

Af denne man hafva vi ett i hög grad märkeligt bref,
som sannolikt skrefs i Mars månad 1502, således
medan han ännu låg framför Stockholms slott. Det är
skrifvet till Svante Nilsson. »Käre herre, broder»,
skrifver han, »jag beder eder för Guds hårda pinas
och döds skull, låter ingen man hacka något hundahår
mellan eder och vår fader. I sjelf voren förut illa
utstådd och flera med eder. Gifver ingen någon makt
eller tillfälle till söndring oss emellan här i riket;
de falla tillhopa somliga och mena så och så, som
jag eder säga vill, när så när kommer. Tänker uppå,
allt Sveriges rike hänger på eder efter denna dag,
ty herr Sten han gör icke länge det han orkar eller
förmår förestå riket, han är borta förr än vi veta
ett ord deraf. Och är det nödvändigt, att vi äre alle
öfverens i hans döds tid, I njute det allt godt åt
på alla slott I anamma skolen, både spisning, värja
och annat innandöme. Är någon, som eder annat ingifva
vill, då känner jag edert herredöme så godt, att I
aldrig något splitter tillstädjen, helst förty som
det nu tillstår. -- På eder person är Sveriges rikes
spegel och tröst. Gören så som Gud allsmäktig eder
inskjuter, och icke som verldsmenniskor, der ondt
råda vill. Detta bref hafver hos eder hemliga. Herr
Sten skall icke vända sig hit eller dit, så länge
jag lefver, utan vara der I velen. Härmed 1,000 goda
nätter. Skrifvet hasteligen i Stockholm.»

Uttrycket »vår fader» har afseende på herr Sten,
som kallades så af både Svante och den krigiske
doktorn. Att ingen missämja utbröt mellan de båda män,
på hvilka Sveriges väl berodde, synes hafva varit

doktor Hemings verk och utvisar då hos denne man en
ovanlig förmåga att leda menniskor. En så kraftfull
och mäktig herre som Svante Nilsson var helt visst
icke lätt att bringa ifrån en fattad åsigt. Och i
afseende på herr Sten ser det ut, som om Svante å sin
sida aldrig rätt kunnat smälta dennes beteende under
ryska fejden. Till och med hans skämtsamma liknelse
mellan sina egna förluster, vållade af herr Sten,
och dennes, vållade af konungen, får en stark bismak
af hånlig förebråelse.

Förhållandet fortfor dock att åtminstone till det
yttre vara godt under herr Stens återstående dagar.

Men dessa voro räknade.

Det var om hösten 1503.

Drottning Christina hade sedan någon tid lemnat
Stockholm och enligt sin egen begäran fått sin bostad
i Vadstena. Huru hon tillbragte tiden här, är alldeles
obekant. Klostrets dagbok har blott en helt kort
anteckning för hela detta år, och den handlar om en
nunneinvigning som egde rum i Januari i närvaro af
drottningen. Men hon var dock fånge, och så väl hon
sjelf som hennes herre konungen längtade efter slut
på fångenskapen.

Vi hafva sett konungen anmoda erkebiskopen i
Sverige verka för hennes frigifvande. Derom hade
han äfven anmodat Lybeckarne och en påflig legat,
kardinalen Raimund Peraud, som då vistades i dessa
trakter och äfven ämnade sig till Norden. Det
skedde på ett möte med Lybeckarne rörande striden
mellan dem och konungen, som velat att Lybeckarne
skulle upphöra med sin handel på Sverige. Dessa hade
svarat, »att de stodo i allt för nära förbindelser
med Sverige, för att de skulle afbryta dem blott
derför, att det behagade konungen af Danmark att
påföra Sverige krig». Till något egentligt slut på
denna strid lyckades man ej komma, men väl lofvade
Lybeckarne att söka begagna sitt inflytande på den
svenska riksföreståndaren för drottning Christinas
befriande ur fångenskapen, och detsamma lofvade
äfven kardinalen. Tillika lofvade Lybeckarne att
söka förmå Sten Sture att sända fullmäktige till ett
möte i Stralsund i Augusti, der stridigheterna mellan
Sverige och Danmark skulle afgöras.

Lybeckarne utrustade också verkligen en skön krafvel,
och tvänne af stadens rådsherrar, åtföljda af en
mängd unga och rika köpmanssöner samt sändebud från
kardinalen, afgingo midsommarsafton från Lybeck
och ankommo efter en kort och lycklig resa till
Stockholm. Vid deras ankomst hade dock Sten Sture
sedan lemnat Sverige och dragit öfver till Finland, så
att de måste vänta ända till dennes återkomst, innan
de kunde erhålla något afgörande svar. Först i Augusti
kom Sten Sture, som vi veta, hem från Finland.

<poem>
Sedan jag var kommen till Stockholms by,
mötte mig der tidender ny,
de lybska herrar, som voro utsända,
att de skulle den fejd omvända,
</poem>

<poem>
och att drottning Christin, som i Vadstena mån vara,
måtte fritt igen till Danmark fara.
</poem>

Sten Sture gaf sitt bifall till både den ena och den
andra af beskickningens framställningar. Drottningens
frigifning förkunnades från burspråket i
Stockholm. »Det skedde», sade han, »efter riksens råds
råd och endast och allenast af aktning för magistraten
i Lybeck, men icke af fruktan för någon furste eller
för att vara någon herre eller prelat till viljes.»

Åtföljd af Svante Sture och Heming Gad samt de
främmande sändebuden och andra herrar infann sig
riksföreståndaren i Vadstena. Lybeckarne erbjödo
drottningen att på deras krafvel anträda återresan,
men hon föredrog att fara landvägen. Innan alla
förberedelser hunno vidtagas, gick dock tiden ända
till slutet af Oktober. Samma dag hon lemnade Vadstena
sjöngs högtidligen messa i S:t Katarinas kor, och
riksföreståndaren sjelf på högra samt doktor Heming
på venstra sidan ledde drottningen fram till altaret.

Vägen togs öfver Jönköping och Småland nedåt
Hallandsgränsen. Här möttes drottningen af sin son
Christian, som sedan ledsagade henne vidare. Vid
julen höll hon sitt intåg i Halmstad.

Under nedresan hade allt varit lust och glädje, och
man skildes åt vid gränsen under allsköns välvilja å
ömse sidor. På återvägen hade herr Sten hunnit till
sitt första nattläger, då han upphanns af drottningens
kaplan, doktor Carl, som hade några ärenden att spörja
herr Sten om.

Herr Sten hade tagit in hos en, som hette Sven
i Forsa, och hans svenner lågo rundt omkring i
bygden. Doktor Carl blef vänligt emottagen och om
aftonen gick det lustigt till vid bordet. Om morgonen
tog doktorn afsked och red sina färde tillbaka till
drottningen igen, och herr Sten fortsatte sin led
österut till Vernamo. Här började han känna sig
illamående med sveda och verk och mycken oro. Så
kom han till Skäflingeröd, nu Skillingaryd, norr om
Vernamo vid Lagaån. Här tilltogo plågorna så, att
herr Sten måste intaga sängen. Men sjuk som han var
lät han bära sig från Skillingaryd till Jönköping. Det
var om en söndag, och torsdagen derefter var han icke
mera. Sten Sture dog den 13 December 1503.<footnote>
Enligt rimkrönikan var det den 23 November.</footnote>

Vid hans dödsbädd befann sig Svante Nilsson,
sonen af den ett tiotal af år förut bortgångne
vännen och vapenbrodern Nils Sture. Äfven Heming
Gad var närvarande. Dödsfallet var, som vi veta,
icke oförutsedt, utan tvärtom länge väntadt. Det
ofvannämnda yttrandet af Heming Gad fäldes
redan i Mars 1502. De som stodo färdiga att taga
regeringstömmarne ur gamle herr Stens domnande hand
hade således haft lång tid att bereda sig på.

Men om också Svante Nilsson och doktor Heming hade
fullt klart för sig, hvad som nu borde ske, så var
detta icke fallet med

Sveriges rike. En plötslig underrättelse om dödsfallet
kunde medföra ej blott mycken oro och splittring inom
riket, utan äfven stor fara, enär man kunde förutse,
att konungen af Danmark och hans hurtige son icke
skulle lemna tillfället obegagnadt att inblanda sig
i saken. Det enda sättet att förekomma detta var att
iakttaga tystnad med afseende på dödsfallet, tills
Svante Nilsson hunnit försäkra sig om Stockholms
slott, och sådana mått och steg voro vidtagna, att
ingen motsatte sig Svantes riksföreståndardöme.

Derför hette det, att den gamle riksföreståndaren väl
var mycket illa sjuk, han led nemligen af sin vanliga
ögonsjukdom, men dock ville han fortsätta färden till
Stockholm. Bland den dödes svenner fans en man, som
hette Peder Ryveson och som var förvillande lik sin
döda herre. Färden fortsattes nu på det sättet, att
liket lades i en släda, och svennen red sin herres
häst och var iklädd hans kläder, så att ingen som såg
skaran rida fram trodde annat än att det verkligen var
den gamle riksföreståndaren. Och kom någon herreman
och ville tala med honom, såsom det kunde hända,
der nattherberge togs, så låg den trogne vännen
i sängen, och fönstret i rummet var förhängdt, så
att det var skumt derinne, och den sjuke herren lät
ärendet öfverlemnas åt Svante Nilsson.

Sålunda kommo de till Stockholm. Här på slottet satt
fru Ingeborg väntande sin herre hem till julen. Han
kom, men icke mera som fordom. Slottsgemaken fyldes
ej mera af riddare och svenner, som skulle dricka
julen hos Sveriges riksföreståndare. Tyst och osedd
kom han, och herrarne som ledsagade honom voro mer
högtidliga än vanligt.

Vi kunna föreställa oss hennes sorg, när hon sedan
upplystes om rätta förhållandet.

När sedan herr Stens död ej längre kunde hemlighållas,
voro alla mått och steg tagna för hvad som komma
skulle, och herrar och allmoge och köpstadsmän
samlades till Stockholm till riksdag. Hvad som der
skedde, skola vi strax komma till.

Men Sten Stures lik bars in i Storkyrkan och nedsattes
framför S: t Görans altare. Der stod det tills fram
på nyåret. Den 14 Februari fördes det i högtidlig
procession till Gripsholm och det kloster, som han
der låtit uppbygga till jungfru Marias ära.

Men lifvet går sin gång, och dess lagar skifta om i
andra former, och den dödes vilja, uttalad en tid,
gäller icke en annan. I klostret voro ingifne lekmän
och lärde, som uppe skulle hålla Guds tidegärd och
bedja och sjunga för herr Stens själaro. Och klostret
--
<poem>
jag menar det skall till domen stå,
att ingen skall djerfvas det nederslå.
</poem>

Dock kom snart nog den tid, då klostrets murar
föllo, och herr Stens lik fördes från det kloster
han uppfört. Det nedsattes då i Kärnbo kyrka. Ännu
en gång blef det dock flyttadt. År 1577 lät

nemligen den yngste af Gustaf Vasas söner
flytta det till Strengnäs domkyrka.

Sten Sture var den siste af sin ätt. Han hade med
Ingeborg Tott en enda dotter, som hette <i>Birgitta.</i> Hon
dog som nunna i Vadstena. Fru Ingeborg öfverlefde
sin herre till år 1507.

*

Så voro då 32 år gångna, sedan Sten Sture kom till
styrelsen öfver Sveriges land. Öfverblickar man dessa
år och ställer vid deras sida den föregående tiden,
då Carl Knutsson och Jöns Bengtsson fylde riket
med strider och oro, och jemför man sedan dessa båda
tidskiften med hvarandra, så utfaller jemförelsen till
gamle herr Stens förmån. Det är en dag af lugn efter
stormen. Man andas ut efter mödorna och hemtar andan.

Att i en tid, då lidelserna och begären voro uppdrifna
till sin höjd, då mäktige och krigiske män, hvilkas
vapen krönts af mycken framgång och hvilka alltid
kunde påräkna stöd för fullföljandet af sina planer
hos den danske kungen, att i en sådan tid träda till
styrelsen, och att sedan under mera än ett fjerdedels
sekel föra den med lycka och ära, det kunde icke hvem
som helst. Men den, som kunde det, måste också derför
hafva varit en man af ovanliga gåfvor, en man af kraft
och tro, men också af tillräcklig klokhet att böja sig
undan för hvad som icke lät sig ändra. Gamle herr Sten
var tillika en man, som förstod att vinna allmogens
kärlek, och den svenska bondens återvunna rätt att
hafva ett ord med i laget, när det gälde fosterlandets
allmänna frågor, något som på sin tid väckte de höga
herrarnes ovilja och kom dem att i riksföreståndaren
se en lycksökare som jagade efter folkgunst, en ny
Engelbrekt med hans fruktade bondehär -- denna den
svenska allmogens återvunna betydelse såsom en lem
i det svenska samhället utgör den skönaste delen
af gamle herr Stens verksamhet, den tid han stod i
svensk konungs ställe.

Det fasta förtroende, som rådde mellan Sten Sture
och allmogen, försvagades icke heller. Det var
sig likt från början och till slut, och man ser,
när missnöjet utbryter bland herrarne mot herr Sten,
huru det just är detta innerliga förhållande som utgör
på en gång sjelfva kärnan i hans motståndskraft och
hans sköld mot herrarnes anfall.

Missämjan mellan Sten Sture och Svante Nilsson gjorde
för en kort tid konung Hans till konung i Sverige. Men
äfven här ser man, huru förhållandena hunnit sätta
sig, huru nationalitetsmedvetandet hunnit mogna, både
i den tveksamhet, hvarmed danskvännerna gå till väga,
och i segheten af riksföreståndarens motstånd. Detta
utgör en annan hufvudsaklig del af gamle herr
Stens verk. Så många års sjelfständig tillvaro för
riket under det man såg grannriket Norge allt mer
och mer bindas fast vid och så godt som sjunka intill
Danmarks sida -- så många års sjelfständig frihet under
landets gamla lag ingöt mod och kraft och förtröstan
i svenskens sinne och vidgade

svalget mellan honom och den danske grannen. Den
danske kungens korta innehafvande af Sveriges krona
tjenade blott till att lifligare påminna om hvad som
folket mest af allt hatade -- ett utländskt regemente,
och tillika att åter föda längtan efter ett verkligt
svenskt, samt derjemte, hvilket väl icke får glömmas,
att förskaffa riket ett antal riddare, något som var
riksföreståndaren förmenadt att åstadkomma.

Svenska folket sörjde djupt den ädle herren,
och såsom vanligt var, när något pålitligt stöd
rycktes bort, att underligt tal börjar sprida sig
derom, så äfven om herr Stens död. Man tänkte icke
på, att han redan var en gammal man, hvars lif var
bräckt af mödor och bekymmer och sålunda lätt kunde
utslockna. Man tillskref genast dödsfallet förräderi
af de danske. Drottningens kaplan, sades det, hade
haft gift med sig och oförmärkt blandat det i herr
Stens dryck, då de tillsammans sutto öfver bord hos
herr Sven i Forsa. En annan ännu otroligare sägen gick
också. Man ville nemligen påstå, att enkan efter herr
Stens gamle vän, Knut Alfsson, skulle i Söderköping
gifvit honom gift, innan han företog nedresan med
drottningen. Hon skulle då hafva gjort det till förmån
för Svante Sture, som var hennes trolofvade.

Men icke i någondera af dessa sägner finnes någon
sanning, utan var Sten Stures död helt visst naturlig
och förutsedd långt förut af alla dem, som kände
honom närmare.
</chapter>

<chapter name="12. Svante Nilsson Sture.">
<h2>12.

Svante Nilsson Sture.</h2>

<b>Den nyvalde riksföreståndaren.</b>

Medan ännu gamle herr Stens lik stod framför S:t
Görans altare i Stockholm, samlades man till det
riksmöte, som skulle afgöra om rikets styrelse efter
den förre rikeföreståndarens död. »Många friborne
frälseman, borgmästare och råd i Stockholm samt
fullmäktige från alla köpstäder och allmogen öfver
hela riket kommo till Stockholm.

Förhållandena voro nu mycket olika dem, som rådde, när
konung Carl dog 1470, så väl med afseende på konungen
af Danmark som den blifvande riksföreståndaren. Något
närmande till den förre kom ej i fråga, och i afseende
på hvem som skulle blifva riksföreståndare kunde ingen
tvekan uppstå. Svante Nilsson var så öfverlägsen
alla sina samtida, att någon medtäflare icke gerna
kunde uppstå. Han blef också enhälligt »kest, korad
och samtyckt till Sveriges rikes käre herre och
höfvidsman», och den nyvalde »lofvade och sade och
svor, att han ville hålla menige riksens inbyggare
vid lag och rätt och gammal god sedvänja, som han för
Gud och menige man ville bekännelig vara». Valet egde
rum den 21 Januari 1504.


Om det försiggångna valet utfärdade rådet bref
till landsorterna. Sannolikt följde derefter,
såsom när Sten Sture blifvit vald, en färd omkring
en större eller mindre del af riket, för att den
nyvalde riksföreståndaren skulle mottaga hyllning
och anamma slotten -- en färd, som påminner om den i
i lagen föreskrifna eriksgatan för konungen.

Af slotten voro Kalmar, Borgholm, äfvensom Visby med
Gotland i fiendehand. Men dessa slott måste tagas med
svärd i hand, ty godvilligt lemnade dem den danske
konungen aldrig. De utgjorde såddes en fråga för
sig. Af de öfriga slotten voro väl de, som tillhört
gamle herr Sten, vigtigast. De förnämsta af dessa
lågo i Finland. Der satt också såsom slottsherre
på Viborg en mäktig man, hvars tillgifvenhet var af
vigt att vinna -- Erik Thuresson (Bielke).

Derför sändes också genast tvänne pålitliga män,
Bengt Bengtsson och Josef Pedersson, till Finland
att der verka för den nyvalde. De gjorde det med
framgång. »Käre herre» -- skref den förre den 24 Mars
till riksföreståndaren -- »må» I veta, att Josef och
jag hafva här i landet låtit förkunna riksens och
edra bref, och hafva vi här fått behagliga, i allo
motto goda svar, så att I hafven en godvillig allmoge,
både andlig och verldslig, i denna landsända.» Om sitt
besök hos Erik Thuresson skrifver mannen sålunda: »och
hafver jag varit i Viborg hos herr Erik Thuresson på
riksens och edra vägnar. Den gode herren svarade mig
i de värf alldeles och tyckte mycket väl vara, att de
gode herrar hade eder kest och korat till höfvidsman,
och vill han blifva der i ära, lefva och dö med eder
och Sveriges rike.» Dock tillstyrker brefskrifvaren
riksföreståndaren att med första öppet vatten komma
öfver till Finland. »Det vore mycket nyttigt för
märkeliga sakers skull.»

Dessa underrättelser lugnade riksföreståndaren
med afseende på herr Erik, men nödvändigheten af
hans personliga närvaro i Finland var dock tydlig,
och en öfverresa tillstyrktes äfven af erkebiskop
Jacob. Färden till Finland uppsköts emellertid
till frampå sommaren. Saker af vigt uppehöllo
riksföreståndaren här hemma till dess.

På våren 1504 firade Svante Nilsson sitt bröllop med
Knut Alfssons enka, Märta Ivarsdotter. Till brölloppet
var äfven herr Svantes svåger i första giftet Nils
Gedda bjuden. Han infann sig dock icke. Bröllopet
försiggick med vanlig ståt, ehuru tiden ej var sådan,
att den gynnade gästabud och lekar. Riksföreståndaren
måste snart lemna sin husfru.

Det gälde att hålla öppet öga på danskarne och deras
konung. Med dem blef ett möte aftaladt i Halmstad. Vi
kunna väl förstå, att konung Hans ville begagna sig
af sin gamle motståndares död. Må hända hoppades
han i den nye riksföreståndaren finna en för sig
medgörligare man. Han fann sig dock snart i sådana
förhoppningar bedragen. Svante Nilsson trädde i alla
afseenden i sin företrädares fotspår. Han skref ett
ljungande bref till norrmännen, uppmanande dem att
befria sig från det danska oket, och drog med en här
ned mot Kalmar.


Staden öppnade sina portar för Svante, och Heming Gad
gick öfver till Borgholm på Öland för att innesluta
detta slott. Kalmar slott var dock ej så lätt att
vinna. Det måste belägras. Heming Gad sattes att
vaka öfver beställningen nu liksom i gamle herr
Stens dagar. Under tiden underhandlades om ett
stillestånd. Mötet i Halmstad blef ej af, men biskop
Mathias i Strengnäs och Bengt Ryning infunno sig
såsom sändebud från Sverige i Köpenhamn i Maj. Medan
underhandlingarna som bäst pågingo, undsattes både
Kalmar och Borgholm af konungen med friskt folk och
förnödenheter.

Riksföreståndaren hade då redan lemnat Kalmar. Då kom
ett ilbud till Örebro med bref till riksföreståndaren,
som troddes vara der. Fru Märta, som mottog brefvet,
bröt det, emedan hon »fruktade ganska svåra, att det
skulle innehålla någon annan hastelig tidende, än
det verkligen innehöll.» Men så fort hon läst det,
förseglade hon det åter jemte sitt eget och sände
det till sin herre. »Är det som han (brefskrifvaren)
säger», skref hon, »så förundrar det mig storliga,
att herr electus<footnote>Heming Gad.</footnote>
icke underrättat eder derom; och
säger han, att den unge kungen (Christian) ligger i
Kalmar sund med svår makt och den gamle kungen skulle
ligga i Avaskär med svår makt på sin sida. Allra
käraste gode vän, ty det är ganska rådeligt, att
I gifven eder icke till Finland eller sänden för
mycket bort af folket.» Brefvet visar oss en qvinna,
som eger sin herres och mans förtroende äfven i saker,
som egentligen lågo utom hennes verkningskrets. Och
sådant var förhållandet allt framgent mellan Svante
och hans husfru.

Det var den 19 Maj som fru Märta skref sitt
bref. Dagen förut var vapenstilleståndet slutadt
mellan Danmark och Sverige. Biskop Mats och Bengt
Ryning hade uppbjudit all sin förmåga att få Kalmar
och Borgholms slott öfverlemnade till Sverige. I
hela 6 dagar underhandlades om denna punkt. Men
underrättelsen om slottens undsättning af konungen,
hvaraf de svenske herrarne funno omöjligheten att
i denna punkt vinna något medgifvande, påskyndade
stilleståndets afslutande. Det skulle vara från den
17 Juni 1504 till 8 dagar efter midsommar 1505;
en hvar skulle derunder fritt handla och resa,
hvart han ville. Belägringen af Kalmar skulle genast
upphäfvas, och så väl slottet som staden och länet
anförtros åt Nils Gedda, hvilken skulle hålla slottet
till konungens, men staden och länet till svenska
rådets hand. Nils Gedda skulle behålla Kalmar
och på samma vilkor Nils Bosson (Grip) Borgholm,
tills det blefve afgjordt, om fred skulle råda mellan
Sverige och Danmark. Denna fråga skulle afgöras på ett
unionsmöte nästa år i Kalmar 14 dagar före midsommar;
der skulle ock frågan om Gotland afgöras. Medan
vapenstilleståndet varade, skulle alla fångar sättas
på fri fot, och Knut Alfssons söner skulle bekomma
sitt fädernearf.


Sålunda var man för det första betryggad från
danska sidan, och Svante kunde tänka på sin färd
till Finland. Redan i April hade han lemnat Kalmar,
sannolikt kort efter mottagandet af underrättelserna
från Finland. Han hade väl dessförinnan låtit
försänka inloppet eller, såsom han kallar det,
hamngapet framför Kalmar slott, och hyste stora
förhoppningar om framgång i belägringen. »Om Kalmar
slott» -- skref han från Högsby, 7 mil norr om Kalmar,
dit han kommit på återresan från nämnde stad, åtföljd
af Erik Johansson (Vasa), Trotte Månsson och Johan
Månsson jemte några andra herrar -- »om Kalmar slott
få vi stå vårt äfventyr hädanefter som hittills,
och emedan hamnen är sänkt, så de deruppe kunna ingen
spisning eller undsättning få till sig, hoppas jag att
det slottet hörer Sveriges krona till inom kort tid,
om vi det eljest sjelfva vilja taga vara på.»

Brefvet skickades till biskop Mathias, hvars nedresa
till Köpenhamn han påskyndade. Sannolikt yttrade
riksföreståndaren samma förhoppningar till sin husfru,
som just derför betogs af fruktan, när hon fick de
nyssnämnda underrättelserna om konungens ankomst
i Kalmar sund. Undsättningen, som lyckades oaktadt
hamnens sänkning, hade dock ingen annan följd, än att
slotten tills vidare förblefvo i danskarnes händer.

Så fort underrättelsen om den i Köpenhamn gjorda
dagtingan kom Svante till hända, rustade han sig med
allvar till den finska resan.

<b>Riksföreståndaren i Finland.</b>

Fredagen den 5 Juli 1504 lemnade Svante Nilsson
Stockholm för att öfveresa till Finland.

Det synes hufvudsakligen hafva varit tvänne
omständigheter, som gjorde hans öfverresa dit
nödvändig. De voro slotten, som Sten Sture innehaft
och som hans enka fru Ingeborg ännu icke öfverlemnat,
och Erik Thuresson, hvilken ännu icke svurit den
svenska riksföreståndaren tro och lydnad.

De slott, hvilka fru Ingeborg ännu innehade, och
hvilka bort till Svante öfverlemnas, voro Åbo och
Kastelholm på Åland. Svante Nilsson gick nu först
öfver till Åland. Han landade der söndagen den 14
Juli. Hvad som så länge fördröjt honom veta vi icke:
om det var vigtiga ärenden, hvilka hänskötos till
honom, ännu sedan han gått om bord, eller om han
måste invänta några af de herrar, hvilka skulle utgöra
hans följe. Bland dessa voro Knut Eskilsson (Banér),
Sten Thuresson (Bielke), Erik Thuressons broder,
Erik Johansson (Vasa), Trotte Månsson, Christer
Bengtsson och Tönnes Eriksson (Tott) m. fl.

Så fort man kom för Kastelholms slott, skickade
Svante två sina män fram emot slottet att begära
inträde. Men slottsfolket ropade till dem från
murarna, »att de skulle lägga utaf» och sköto
med bössor på dem. Svante nödgades derför lägga i
land på sidan om slottet, der han måste tillbringa
natten. Efter någon underhandling uppläts

dock slottet om måndagen den 15 Juli. Dagen derpå
kallades slottsfogden, en tysk som hette Henrik
Sander, inför riksföreståndaren. Denne sporde, »om
fogden fört något af slottet sedan kyndelsmessan?»
Då hade nemligen fru Ingeborg upplåtit Stockholms
slott och väl äfven de öfriga, som hon efter sin man
hade i värjo. Fogden svarade till en början nej, men
sedan man länge samtalat med honom, erkände han, att
han låtit föra både krut, vapen och lifsförnödenheter
från slottet. »Och på hvems befallning har du tagit
dig slikt före?» -- sporde då riksföreståndaren. Härpå
ville fogden icke gifva något svar, men sedan han
länge öfvervägt med sig sjelf, framvisade han tvänne
bref af fru Ingeborg, hvari hon befalte honom »att
afföra hvad som bäst var».

Sådana underrättelser och det dåliga skick, hvari
slottet befann sig, gjorde riksföreståndaren bittert
stämd mot fru Ingeborg. Samma dag öfverlemnade han
Kastelholm åt Erik Johansson (Vasa) och beredde sig
att fortsätta färden till Åbo. Härunder erhöll han
sjelf bref från slottsfogden på sistnämnda slott,
Didrik Hansson. Denne skickade på riksföreståndarens
begäran ett fartyg med öl och spisning honom till
mötes. Brefvet är märkligt nog. Det är hållet i
en ödmjuk ton till en sträng herre. »Käre herre»,
heter det, »jag beder eder för den död, Gud tålde,
och för eder ärliga infödda ära, att, när Gud fogar
eder personligen hit komma med de gode män flera, I
icke villen då förhasta eder i någon måtto, till dess
I varit allvarligen till tals med den gode herren,
biskop Lars, mäster Paul med flera, som äro skickade
i slottslofven här med mig fattig man, så att vi må
ärligen öfverantvarda Åbo slott, att vår ära måtte
blifva okränkt för allt tilltal och den goda fru
(Ingeborg) måtte få den del, som henne tillbörligt
är.»

Med anledning häraf skref riksföreståndaren genast
till biskop Lars att vara sig till mötes i Åbo
jemte öfriga friborne män samt anträdde derpå färden
till nämnde stad, dit han ankom om lördagen den 20
Juli. Mäster Paul, erkedjeknen i Åbo, och borgmästaren
derstädes, hvilka voro i slottslofven jemte Didrik
Hansson, kommo riksföreståndaren till mötes i all
underdånighet och sökte så godt de kunde tala till
fru Ingeborgs fördel. Söndagsmorgonen den 21 Juli
öfverlemnades slottet, och fann riksföreståndaren
der »allt tillpyntadt för sig på det bästa».

På onsdagen, som var den 24 Juli, begaf sig
riksföreståndaren från slottet till staden. I
domkyrkan mötte honom biskop Lars med sitt kapitel
jemte flera af de finska herrarne och svuro honom
trohetsed. Med riksföreståndaren voro Sten Thuresson,
Christer Bengtsson, Trotte Månsson och Tönnes
Eriksson. I närvaro af alla dessa sporde derefter
riksföreståndaren Didrik Hansson, »om han låtit föra
något af slottet eller undanstuckit något sedan herr
Stens död». Fogden svarade, »att han det icke gjort
med undantag af några bössor och annat, som han enligt
fru Ingeborgs befallning låtit sätta på en

sida af slottet». Dessa bref begärde riksföreståndaren
att få se, och fogden lät genast hemta dem.

De voro 6 eller 7 till antalet och alla blefvo
upplästa inför de församlade herrarne. Tre af brefven
voro skrifna i kyndelsmessoveckan, således på samma
tid som fru Ingeborg upplät Stockholms slott. Fru
Ingeborg befalte i dem, att fogden skulle hemligen
låta flytta en mängd vapen, krut, salpeter, svafvel
och lifsförnödenheter från slottet; i de öfriga
förbjöd hon fogden att insläppa riksföreståndarens
utskickade, synnerligast Bengt Bengtsson, på slottet;
i ett bref sade hon sig icke vilja öfverlemna något
slott utom Stockholms och Vesterås', förr än hon fått
bättre ersättning. Det sista brefvet, som var skrifvet
den 18 Maj, innehöll, att när riksföreståndaren komme
till Åbo, skulle han icke slippa in, förr än fru
Ingeborg sjelf vore på slottet och der fått beställa
sina ärenden efter sin vilja.

Brefven ökade oviljan hos Svante. I första
ögonblickets uppbrusning betraktade han fru Ingeborgs
åtgärder som förrädiska stämplingar och sporde de
församlade herrarne till, »om han väl vore pligtig
gifva henne sin treding af slottet, när hon så
brutit sitt inför rådet gifna löfte». Han öfverlät
åt herrarne att deröfver döma och gick nedåt kyrkan,
medan de öfverlade om ärendet.

Sedan herrarne öfverlagt, tillkallades
riksföreståndaren, och biskop Lars kungjorde herrarnes
fattade mening. »Den treding, fru Ingeborg skulle
hafva af Åbo slott», sade biskopen, »skulle sättas på
en sida i ett hus på slottet under lås och nyckel och
blifva orörd, tills på nästa herremöte kunde blifva
ransakadt, hvem som tredingen tillhörde.»

Emellertid ankom från Ryssland en Upsalakanik,
som varit der såsom sändebud. Han medförde icke
några synnerligen goda underrättelser. Väl ville
ryssarne ett stillestånd, men ingen bestämd och
stadigvarande fred, »blott en lös dagtingan»,
sade riksföreståndaren. Tillika ankommo bref från
Erik Thuresson, som äfvenledes innehöllo oroande
underrättelser rörande danska skepp, som lågo
mellan Reval och finska sidan. Detta allt gjorde,
att man ansåg det mindre rådligt, om Åbo slott skulle
blottas på medel till sitt försvar. Man gjorde derför
en noggrann förteckning på hvad som tillhörde fru
Ingeborg, så att hon framdeles skulle få sitt igen
eller ersättning derför.

Riksföreståndaren skref sjelf till henne den 7 Augusti
och underrättade henne om att han tagit Kastelholm
och Åbo i besittning samt slutar sitt bref med den
förhoppning, »att när Gud fogade de komme tillsammans
till tals, skulle ingen del borta vara, den hennes
borde vara med rätta».

Man skulle af allt detta vara frestad att antaga,
det fru Ingeborg verkligen haft för afsigt att
undanhålla riksföreståndaren rikets slott. Men sådant
var dock alldeles icke förhållandet. De förråd,
hvilka hon velat bortföra från slotten, voro hennes
mans tillhörighet, och till dessa hade hon fullt
laglig rätt. Att hon dervid ville utestänga Svante
Nilsson från slotten, tills hon sjelf fått taga reda
på sitt, var

endast en för långt drifven räddhåga att hon skulle
gå förlustig mera, än som hon rätteligen borde --
en räddhåga, som är lätt förklarlig och må hända
ökades af Svantes beteende strax efter hennes herres
död. Dock hade Svante Nilsson så väl då som sedan vid
sitt bröllop talat hugsvalande ord till fru Ingeborg,
hvilken han kallade »sin synnerligen gode vän och
kära syster», och lofvat »att veta hennes och hennes
vänners bästa och bestånd».

Det kan å en annan sida icke förnekas, att
fru Ingeborg gick för långt, och saken väckte
uppseende. Svante Nilsson skref derom hem till
Sverige, och derifrån skrefs till honom tillbaka,
»att som han tyckte henne hafva bevist sig mot honom,
så måtte henne vederfaras igen; lika mycket hvem som
egde kon, när en annan hade mjölken». Stridigheterna
mellan fru Ingeborg och Svante fortfore också, så
länge Ingeborg lefde. För ögonblicket var emellertid
allt väl, och Svante kunde rikta sina tankar på
Finlands mäktigaste man, Erik Thuresson.

Denne hade ännu icke förklarat sig, och Magnus Frille
undandrog sig i Åbo att tillsäga riksföreståndaren
sin tro, emedan -- som han gaf före -- han lofvat herr
Erik sin tjenst. Hvad som vållade herr Eriks dröjsmål,
är svårt att säga. Vi påminna oss att han, ännu medan
gamle herr Sten lefde, skref till konungen och uppsade
honom tro och lydnad. Den 16 December skref konungen
sitt svar, hvari han alldeles icke ville veta af
någon uppsägelse från herr Eriks sida. »Och hafver du
nu ingen orsak», skref konungen, »herr Sten är död,
förrän vi fingo ditt bref; härpå begära vi oförtöfvadt
svar, hvad du häruti göra vill.»

Det förefaller otroligt, att detta bref skulle
hafva kommit den mäktige mannen att tveka. Dock
synes det tydligt, att han länge var oense med sig
sjelf om hvad han borde göra. Svante Sture skref
och kallade honom till mötet i Stockholm på sommaren
1504 och erbjöd honom fullkomlig lejd fram och åter;
han skref ytterligare och båd honom möta sig i
Raseborgsskären. Herr Erik kom icke.

Då skref herr Svante ännu en gång till honom,
omtalande, huru han legat länge och väntat på Raseborg
och i Karis prestgård allt efter herr Eriks upprepade
gånger gifna löfte. »Men nu i samma stund», heter det,
»kom min småsven Axel hit till mig, sägande för visso,
att I eder hafven gifvit tillbaka till Viborg, hvarför
vet jag icke.» Då han emellertid icke längre kunde
vänta, sände han herr Eriks broder Sten Thuresson
och domprosten i Åbo, mäster Henrik Venne såsom
fullmäktige sändebud på riksens vägnar. Till dem kunde
Erik hafva fullt förtroende, och hvad de utlofvade,
det ville Svante fullt och fast hålla. »Käre herr
Erik», så slutade riksföreståndaren sitt bref,
»jag råder och tillkräfver eder på riksens vägnar,
att I besinnen edert fädernerikes bästa och bestånd,
som nu allra största makt uppå ligger och I härtill
eder hulleligen bevist hafven.»

De båda herrarne begåfvo sig af, och huru de nu lade
sina ord, så slutade saken dermed, att herr Erik slöt
sig till den svenske

riksföreståndaren. Om underhandlingarna veta vi
intet, men af den utgång, som saken fick, kan
man göra sig en föreställning om dem. Herr Erik
uppträdde med fordringar, som beviljades ungefär
som när riksföreståndarne gåfvo vika för Danmarks
konungar. De vilkor, som herr Erik betingade sig,
voro -- hofvidsmansdömet öfver hela Finland.

På ett stort möte i Åbo, der så väl riksföreståndaren
som Erik Thuresson och alla de svenska herrar, som
voro riksföreståndaren följaktiga, samt en mängd
finska voro närvarande, beslöts »att en fullmyndig
höfvidsman skulle på riksens vägnar tiltskickas i
denna landsändan». Och på grund af detta beslut
utfärdade riksföreståndaren ett öppet bref för
Erik Thuresson »denna landsända före att stånda,
görandes honom med sitt öppna bref till fullmyndig
och mäktig embetsmän der i landet på sina vägnar,
att hvad han gjorde och lät i en måtto eller annan,
det honom (riksföreståndaren) och riket till nytta
och bestånd kunde komma, det skulle fast hållas i
allo måtto. -- Den här djerfdes annat att göra, öfver
honom skulle rättas som öfver den, riksföreståndarens
och riksens skada och förderf visste, utan all nåd».

Detta skedde i Augusti 1504. Riksföreståndaren
dröjde ej derefter länge i Finland. Han hade der
vunnit hvad han åsyftat, om det ock icke var från
början hans mening att tilldela en man under sig så
stor makt öfver en så stor del af riket. Men Erik
Thuresson var en man såsom få denna tiden. Hans stora
makt frestade honom icke att söka vinna en högre,
och svensk var han till själ och hjerta fullt ut
så mycket som riksföreståndaren sjelf. En sådan man
bakom ryggen var guld värd. »Käre herr Svante», skref
Erik i Mars 1505, »låter aldrig beveka eder att taga
konung Hans här in i landet igen eller någon utländsk
herre; allt hvad jag eger, lif och gods, vill jag
våga för eder och Sveriges rikes skull, förr än det
någon tid skall ske. Vare någon här inrikes, som af
sin oförnumpst satte sig upp emot eder eller riket,
han skall med Guds hjelp icke få dess makt.»

Det var en man helt och hållet efter Svantes sinne,
kraftfull, vaksam och älskande sitt fosterland. Man
kan dervid icke underlåta att märka, huru inom de
svenska slägterna åsigterna vexlat. Så väl denne
herr Erik som riksföreståndaren sjelf och Magnus
och Åke Natt och Dag brunno af fosterländskt nit,
och likväl behöfver man ej gå långt tillbaka i tiden
för att finna män med samma sköldemärken, som stå på
fiendens sida.

Nu såg det således ut, som en tid af enighet och inre
kraft hade gått upp för Sveriges land, som om en frisk
nordanvind blåst undan alla sjukliga dunster. Och
Danmarks konung såg med motvilja den nya dagen randas,
i hvars morgonskymning tvänne sådana män som Svante
Nilsson och Erik Thuresson räckte hvarandra handen
öfver Bottenhafvet till ett fast förbund mot yttre
och inre fiender.


<b>Riksföreståndaren majestätsförbrytare.</b>

I September månad 1504 återkom riksföreståndaren
till Sverige. Ett stort rådsmöte hölls påföljande
månad i Stockholm och der uppsattes bref till
all landets allmoge med underrättelser om hvad af
vigt som timat, om det beramade mötet i Kalmar och
om riksföreståndarens resa till Finland. Alla de
församlade herrarne voro så till sinnes, heter det,
att hålla freden och besöka det utsatta mötet, »på
det att bristen icke skulle finnas på deras sida».

Skulle mötet dock icke hafva framgång, »då», heter
det vidare, »äro vi alla i den heliga trefaldighets
namn endrägteligen öfverens hvar med annan, att vi
vilja med lif och makt afvärja vårt fädernesrikes
och allas eder skada och förderf mot riksens fiende,
dertill oss hoppas I ock finnens välvilliga till på
eder sida. Ville någon annat säga -- öfver honom skall
rättas, som öfver riksens förrädare utan all nåde.»

Vidare sammankallades allmogen, två bönder från
hvart härad, samt köpstadsmän, fyra från hvarje
stad, och frälsemän i landskapen att sammanträda vid
Thomasmessotiden, för att få sig muntligen meddeladt
hvad som var af nöden. Herrar af rådet skulle infinna
sig på de särskilda samlingsställena. I det bref, som
skickades till dalkarlarne, utlofvar riksföreståndaren
att sjelf under den tillstundande vintern komma till
dem »och hjelpa hvar god man, fattig och rik, till
lag och rätt».

Vi känna icke närmare om dessa
landskapssammankomster. Men redan före utgången
af året 1504 ökades bitterheten mot danskarne af
åtskilligt. Belägringsarbetena omkring Kalmar, hvilka
enligt stilleståndsfördraget skulle lemnas i orubbadt
skick, hade blifvit förstörda, så väl de uppförda
skärmarne som de i hamnen nedsänkta stenkistorna, och
den bekante Otto Rud hade ytterligare ökat sitt rykte
med en blodig bragd. Han hade nemligen öfverfallit en
svensk man, Nils Ragvaldsson på hans gård, uppbränt
denna och på det grymmaste farit fram mot så väl Nils
som hans husfru, barn och tjenare.

Det svenska rådet klagade öfver hvad som skett
hos det danska. Detta å sin sida klagade öfver att
allmogen i Kalmar län icke ordentligt utgjorde
sin skatt till slottshöfdingen Nils Gedda, men
lemnade de svenske herrarnes klagomål i öfrigt
obesvarade. Riksföreståndaren och rådet i Sverige
skylde på nöden och fattigdomen i Kalmarorten. De om
dessa saker vexlade brefven finnas ännu i behåll.

Det som skett var redan nog att hålla hatet till
konung Hans vid lif. Det fick dock ökad fart, när
under loppet af vintern 1504--1505 de svenska fångarne
kommo hem. Dessa omtalade, huru konungen med sina
uppenbara sjöröfvare pint och plågat de fångar »af
svenskt blod», som de tagit på sjön, att konungen
efter påsken väntade ett märkeligt antal folk,
»utländska drabanter», samt huru konungen öfver allt
Danmark och Tyskland skrikit ut den ärliga herr Sten
som en uppenbar lögnare och förrädare. Allt detta
var att gjuta olja på elden. Både hög

och låg brann af harm öfver den danske konungen. Erik
Thuresson yttrade i bref till riksföreståndaren,
att man rent af icke borde besöka det förestående
mötet. »Tänker uppå», skrifver han, »huru herr
Knut Alfsson blefvo hållne bref och insegel. Kunna
de danske få eder och riksens råd rätt i klämma,
som deras akt är, då hålla de hvarken bref eller
insegel. Jag tänker för mig, hellre än jag vill gifva
mig till mötes med sådant laglöst folk, hellre ville
jag genast efter min makt gifva mig till slags med
dem, till sjös eller marken, hellre än jag skulle
så varda tagen vid halsen och ej få ett ord före min
död.»

Herr Erik tillstyrkte likaledes riksföreståndaren att
hafva med sig en stark krigsmakt. Han var alltid väl
underrättad om allt.

Riksföreståndaren å sin sida var lika vaksam. Knappast
behöfdes herr Eriks uppmaningar, men de styrkte
honom i de åtgärder han vidtog för att skydda
Sveriges land. Han utskref ett allmänt uppbåd af
folk, »hvar fjerde man med goda armborst, 11 tolfter
pilar, 11 veckors kost, goda stridbara män, som han
kunde slå sin lit till på marken mot fienden». De
skulle vara färdiga 14 dagar efter påsk framför
Kalmar. Riksföreståndaren sjelf ville med allt
det hoffolk (rytteri), som han kunde åstadkomma,
och i sällskap med Heming Gad draga i väg ned till
gränsen vid Kalmar. »Hellre dö på marken», skref
han i sitt öppna bref till allmogen, »och taga eder
första törningen af<footnote>
Taga eder -- af, d. ä. befria eder från.</footnote>,
än att så skall blifva, som
konung Hans aktat hafva på allas vår skada och eviga
förderf.»

Dessa åtgärder voro helt och hållet framkallade
af konungens sätt att gå till väga. I harmen
öfver att se sina förhoppningar bedragna med
afseende på Svante Nilsson hade han låtit förstöra
belägringsarbetena kring Kalmar och företagit sin
stora utrustning. Tydligtvis ville han skrämma
Sverige till lydnad. Vi lemna derhän, om Svante
Nilsson personligen gifvit konungen någon anledning
till den tron att han kunde skrämmas<footnote>
En dansk historieskrifvare, Jahn, talar på flera
ställen om Svante Stures »af naturen fega karakter».</footnote>.
Den bild
af Svante, som tecknat sig i svenska folkets minne,
är af ett alldeles motsatt skaplynne. Djerf, modig,
kraftfull, verksam utan att någonsin tröttas, tillika
stödjande sig på ett folk, som aldrig lät sig kufvas,
och omgifven af sådana män som en Erik Thuresson
och en Heming Gad -- ett sådant skaplynne aflägsnar
hvarje skymt af möjlighet att låta sig skrämmas,
och hans handlingar, hans bref till allmogen, allt
utvisar en man, som var beredd att våga allt för
fosterjordens försvar.

Emellertid var stilleståndsfördraget brutet å
den danska sidan och äfven å den svenska, ehuru
riksföreståndarens rustningar voro en följd af
konungens. Man kunde sålunda redan på förhand finna
att utgången af mötet icke skulle leda till hvad man
önskade. Med spänd uppmärksamhet afbidade alla detta
möte. »Der hänger nu riksens och allas vår välfärd
uppå», skref Erik Thuresson.


Med en flotta af 11 krigsskepp och en här af inemot
3,000 man samt åtföljd af största delen af sina
danska och norska rådsherrar infann sig konungen vid
Kalmar. Det var i Juni månad.

Svante Nilsson och de svenske herrarne begåfvo
sig på väg, men dröjde i Kalmarsund norr om
Kalmar. Underrättelser om riksföreståndaren tryta
helt och hållet för denna tid. Vi kunna derför icke om
honom förmäla annat än det, att han alldeles uteblef
från Kalmar. Af bref, som något senare skrefvos,
synes det, som om åsigterna bland de svenska herrarne
varit delade. Det försummades, heter det, dels emedan
riksföreståndaren blef sent färdig med sin utrustning,
dels till följd af några hans rådgifvares råd. Sjelf
förklarade Svante i ett bref till allmogen följande
året saken så, att danskarne ej afbidat hans och
de öfriga herrarnes ankomst, utan för tidigt lemnat
Kalmar.

På utsatt dag, då mötet skulle öppnas, begaf sig
konungen in i staden och upp på rådhuset. Alla de
danska och norska herrarne församlade sig der,
bland dem erkebiskoparne i Lund och Trondhjem,
äfvensom sändebuden från konungens fränder i
Saxen och Skotland. Det i Köpenhamn afslutade
stilleståndsfördraget upplästes. Konungen klagade
derefter öfver svenskarnes uteblifvande från
mötet. Men i stället att afbryta detta, såsom förut
plägat ske, och afbida öfverenskommelsen om ett nytt,
lät nu konungen anklaga dem inför det församlade
mötet, som sålunda med ens förvandlades till en
riksdomstol.

En vid namn Nils Hög uppläste anklagelsen. De
församlade ville dock att lagliga former skulle
iakttagas, så vidt möjligt var. Konungen skulle
offentligen på torgen och gatorna i Kalmar låta
instämma de anklagade inför domstolen, och om de
då ej infunne sig, skulle de anklagas å nyo. Till
följd häraf red en kunglig embetsman och en härold
omkring i Kalmar stad, och vid ljud af pipor och
basuner upplästes offentligen stämningen. Den gälde
Sten Stures arfvingar: Svante Nilsson, Nils Classon,
Sten Christersson, Trotte Månsson, Erik Thuresson,
Åke Hansson och Peder Thuresson med deras anhängare
och anförvandter.

Som man lätt kan förstå, infann sig ingen af de
stämda, och komedien fortsattes dermed, att konungen
då å nyo lät anklaga dem inför det församlade
mötet. »De hade varit olydiga och upproriska
undersåtar, hvilka afvändt Sveriges rike med dess
tillhörigheter från dess lagligen valde och krönte
konung och nu undandragit sig att enligt ingången
förbindelse infinna sig på mötet och stå till rätta
för hvad de felat.» Öfver dessa förbrytelser fordrade
konungen nu dom och straff.

Domen utföll så, att de anklagade skulle som
majestätsförbrytare mista lif och gods, deras egendom
skulle indragas till kronan, konung Hans förklarades
för rättmätig konung öfver Sverige, dess inbyggare
skulle å nyo hylla honom och till honom öfverlemna
alla slott, städer och inkomster och Örebro slott
skulle tillhöra drottning Christina. Det var den 1
Juli som denna dom afkunnades.


Hvarje anspråk, som uppträder med stora låter,
men som är både orättmätigt och vanmäktigt, väcker
löje. Så äfven detta med hela sitt i ögonen fallande
tillbehör af härolder och ceremonier. Men man bedrager
sig helt visst icke, om man tror, att löjet lefvat på
andra läppar än efterverldens blott. Utan tvifvel
krusades mången riddares läpp deraf, när domen
upplästes i Kalmar rådhussal den 1 Juli. Så blinda
kunde väl icke alla der församlade vara, att de icke
funno tomheten och betydelselösheten af den kungliga
rättegången. Ett folk, som under Engelbrekt och
Sten Sture i så många år häfdat sin sjelfständighet,
sin lag och rätt, ett sådant folk lät sig väl icke
öfvervinnas af ett ark papper, rättegångsformerna
måtte vara än så braskande och storartade.

Den märkvärdiga domen kungjordes genom bref för
inbyggarne både i Danmark och Norge. Den anmäldes
äfven för Tysklands kejsare och ständer, och till
råga på allt trodde sig kejsaren såsom kristenhetens
verldslige herre kunna inkalla svenskarne inför
domstol. Han förklarade, att svenskarne skulle inom
tre månader erkänna konung Hans eller också inställa
sig inför kejsarens domstol. Naturligtvis brydde sig
ingen menniska om denna dom, och då förklarades den
svenske riksföreståndaren och alla hans anhängare i
riksakt, sattes utom landsfreden och lemnades till
pris åt hvem som helst, som ville angripa dem.

För att yttermera hos svenskarne inprägla minnet af
sin makt lät konungen, innan han lemnade Kalmar,
afrätta några af borgarena derstädes, emedan de,
som han påstod, hade förrådt staden i Svante Nilssons
händer. Kalmar slott fråntogs Nils Gedda och både det
och Kalmar stad besattes af konungens folk, hvarpå
denne återseglade till Danmark. Här indrog han en
mängd gods, som tillhörde svenskar och lågo i Danmark
och Norge. Det var allt hvad han för tillfället kunde
göra. Att han derigenom sjelf alltmera uppretade mot
sig det svenska folket, faller af sig sjelft.

Emellertid stod kriget för dörren. Det blef både
långvarigt och bittert. Väl anhöll man från Sverige
kort efter domens aflämnande i Kalmar om ett nytt
möte, och konungen beviljade det, men dermed var föga
vunnet. Vi skola, innan vi taga kännedom om dessa
underhandlingar, följa krigsrörelserna.

Det gälde i första rummet att återeröfra Kalmar.

<b>Eröfringen af Kalmar.</b>

Belägringen af Kalmar började genast under befäl
af Heming Gad. Men som staden och slottet hade fri
tillförsel från sjösidan, var belägringen förenad
med stora svårigheter. De danska skeppen tillfogade
dessutom mycken skada derigenom att de hindrade
handeln och härjade litet hvarstädes på kusterna. Så
väl i Östergötland som på Åland, der Erik Johansson
(Vasa) innehade Kastelholm, och på de finska kusterna
omtalas sådana härjningar. Så gick året 1505 till
ända.


Kriget fördes under året 1506 hufvudsakligen på
samma sätt, och ännu på hösten detta år var Kalmar
ointaget.

Men i Oktober började doktor Heming bedrifva
belägringsarbetet med ännu mera kraft. Han besköt
staden med den framgång, att kyrkan och ett kloster,
jemte en del af staden lades i aska. Natten mellan
den 22 och 23 Oktober företog han sig att storma,
och vid det så kallade Garpetornet lyckades hans folk
komma öfver muren och in i staden. Mången däjelig man
stupade dervid, men staden var i hans händer. Medan
ännu striden rasade, skyndade doktor Heming att
skrifva till riksföreståndaren och underrätta honom
om den lyckliga tilldragelsen. Doktorns bud träffade
Svante på Svartsjö slott; det var Mårtensmessan den
11 November.

»Detta skrifves med svåra hast sedan vi kommo
in i byn» -- så slöt doktor Heming sitt bref -- »i
morgon skolen I få bättre undervisning, om jag må
lefva för omilda män, härmed eder allsmäktig Gud
befallandes.» Ett par dagar derefter skref Heming
Gad ytterligare och begärde, att tacksägelsemessor
skulle hållas öfver hela riket. Men framför
allt lade han riksföreståndaren, som han kallar
»värdoge herr fader», på hjertat att med det
första skicka förstärkning både i folk och vapen.

Glädjen blef stor i Stockholm både hos
riksföreståndaren och borgerskapet, och den spridde
sig snart öfver hela riket. Riksföreståndaren och
rådet öfverlade om, huru biskopen skulle få den
begärda undsättningen, och man beslöt att utskrifva en
hjelpskatt öfver hela riket. Så väl härom som om den
häfda framgången uppsattes bref och sändes kringom
allt riket. »Käre vänner», skref riksföreståndaren,
»skall eder alla veterligt vara, att nu i måndags
fick jag ett bref från herr electus, Heming Gad,
att han Sanct Severins natt nu nästförleden med
storm af riksens och allas våra fiender fått Kalmar
stad till riket och kronan igen. Allsmäktig Gud
dess lof hafve, och alla rikets mäktige patroner.»
-- Riksföreståndaren beder allmogen vara villig att
utgöra hjelpskatten. Den mycket försvagade staden
behöfde undsättning, och den »skulle försvaras och
beskärmas, så att hela denna landsända icke åter
blefve riket och kronan fråntagen och komme i fiendens
eller utländsk mans hand».

Sjelf drog riksföreståndaren uppåt Dalarne. Här höll
han landsting på vallen vid Tuna kyrka. Han omtalade
för de församlade Dalkarlarne, huru Kalmar stad med
svek kommit i konungens våld, huru konungen låtit
stegla, halshugga, bränna, jemmerligen pina och
stympa de fattiga Kalmareborgare mot all ära och
redlighet, huru derefter fyra af riksens råd blifvit
skickade till Danmark att underhandla om fred eller
några års uppslag rikena emellan, på det att denna
sammanstötning och oskyldiga blodsutgjutelse måtte
afsättas och få en god ända, men huru detta icke
hjelpt, utan huru konungen förhalat svenskarne vintern
af handen, Sveriges rike till mindre bestånd, och
huru han sedan på våren låtit sina skepp hämma den
svenska handeln och plundra och

härja på de svenska kusterna. Derefter sporde
riksföreståndaren, »hvad hjelp och tröst han kunde
vänta sig af dalamännen.»

Svaret utföll, som man kunde vänta. Alla lofvade
och svuro att manligen stå riksföreståndaren bi,
och ett bref uppsattes härom och afsändes till
klerkeri, frälsemän, köpstadsmän och allmoge i
Upland, Östergötland, Vestergötland, Småland
och Värend. Skrifvelsen innehåller tillika
en lefvande målning af den anda, som lifvade
dalallmogen. Man märker att det är Engelbrekts folk
som talar. »Desslikes», skrifva de, »hafva vi ock alla
samfäldt lofvat och svurit, att vi icke vilja hafva
någon annan höfvidsman, så länge han (Svante) lefver,
förty han är en infödd herre; vi hafva alltid tagit
dråpelig skada och förderf af detta herreskifte, som
vi nu i dessa nästförlidne år haft hafva -- hvaraf vårt
fädernerike och vi storligen försvagade och förödde
äro i många måtto. Varder ock riket derför förtaladt
i främmande land, att vi ingen infödd man för herre
behålla kunna. Ville någon inrikes eller utrikes af
konungens tillskyndan begynna split eller obestånd
någorstädes i riket, då vilja vi alla med lif och
makt hjelpa vår höfvidsman att straffa honom utan all
nåd, så att en annan skall se der veder. Käre vänner,
varen alla vid god tröst, oss hoppas vi vilja försvara
vårt fädernerike, som fader och föräldrar före oss
gjort hafva, och oss tviflar intet, att I ock gerna
viljen göra det».

I ett särskildt bref tackar riksföreståndaren
dalkarlarne för deras beredvillighet att följa honom,
liksom de följde hans fader och herr Sten Sture.

Men var staden svår att taga, så var slottet
svårare. Joachim Trolle var nu slottsherre, och han
försvarade sig med mod och tapperhet. Alla doktor
Hemings uppmaningar till honom att uppgifva slottet
uträttade intet, och det är ganska troligt, att om
herr Joachim fått tillräckligt understöd från sin
konung, hade han till och med återtagit staden. Det
stod så illa till med belägringsfolket, att Heming
Gad sjelf en gång skref till riksföreståndaren och
i de bjertaste färger skildrade den stora brist han
led på vapen och krut, förklarande, att om han med
allvar angrepes, hade han blott stenar att försvara
sig med. Tillika klagade han högeligen öfver det sätt,
hvarpå frälset fullgjorde sina skyldigheter. »De
sitta alla stilla», skref han, »och äro olydiga,
när de kallas till fäderneslandets försvar.»

Härtill kom brist på lifsmedel i det utarmade
landet. Redan i December måste doktor Heming hemta det
nödvändigaste från Öland, ehuru detta var förenadt
med stor fara. Häraf alstrades äfven missmod hos
folket. I början af året hade riksföreståndaren
låtit tillkännagifva för allmogen i Möre och Värend,
hvilken utgång underhandlingarna om fred haft med
Danmark. De danske rådsherrarne, synnerligast de
skånska, hade önskat fred, men konung Hans hade ej
velat veta af något annat än att komma till riket,
han sjelf eller hans son, eller ock ville han hafva
en viss summa penningar.


Bönderne uppretades högeligen öfver dessa
konungens anspråk och ropade: »Skarpa spjut och
pålyxor och dalpilar skall han få!» Svaret gladde
riksföreståndaren, emedan det visade, att han kunde
lita på folket. Men när svek den svenske bonden den
som vunnit hans tro ?

Helt annorlunda var förhållandet med det värfvade
folket, och till en så långvarig belägring som
denna för Kalmar begagnade man sig företrädesvis
af besoldadt folk. Hos dessa var det som bristen
framkallade modlöshet, och det fordrades en sådan
man som Heming Gad för att hålla modet uppe, tills
förhållandena hunno förändra sig. Stadens eröfring
bidrog härtill; likaså ett lyckligt ströftåg inåt
Bleking, hvarvid Lyckebytrakten blef utplundrad. Det
guld och silfver, hans folk den gången vann, skattades
dock mindre än som plägar vara fallet, ty bristen på
lifsmedel var för stor.

Den enda undsättning slottet fick från konungen var
80 lansknektar, som skickades från Malmö i slutet
af November. Heming Gad fick underrättelse om deras
antågande och ryckte emot dem. Han hade dock med
möda förmått folket att följa sig, och när man fått
fienden i sigte, ville folket icke strida, utan
förklarade, »att det ej var förbundet att strida
i öppen mark». Till följd häraf måste Heming Gad
stillatigande se på, huru lansknektarne fortsatte
sitt tåg till Kalmar och upptogos på slottet.

Att missnöje äfven skulle sprida sig till allmogen,
åtminstone till den, som mest varit utsatt för
krigets olyckor, kunde dock icke undvikas. Sådant
var förhållandet med Mörebönderna. Heming Gad klagar
sjelf öfver dem. »Gud ske lof» -- skref Paule Kyle till
riksföreståndaren den 22 November 1506 -- »att allmogen
i Möre ändtligen har hyllat eder. Det kostade besvär
nog; ty Joachim Trolle hade alldeles hänvändt deras
sinne till kungen, och hvarken jag eller herr electus
(Heming Gad) kunde uträtta något mot dem. Vi måste
slutligen göra den försäkring att blott vilja hafva
foder och täring hos dem, tills vattnet blef öppet.»
Nöden och derunder löften om guld och gröna skogar
af konungens män åstadkom samma verkan här som förut
i Upland, när slaget stod på Brunkeberg.

Flera år förgingo emellertid och i mycket skulle den
krigiske doktor Hemings sinne pröfvas, innan Kalmar
slott återkom till Sveriges krona. Mycket rörande
honom få vi under fortgången af striden tillfälle att
taga kännedom om. Här framstår han som den tappre,
oförskräckte, outtröttlige och oböjlige krigaren och
folkledaren. Omgifven af ständiga faror och bekymmer,
hotad af påfven och den svenske erkebiskopen, är
han lika förtröstansfull, lika liflig i det värf,
han åtagit sig som någonsin förut. Än skrifver han
uppmuntrande bref till riksföreståndaren, än kufvar
han och lifvar på samma gång genom sin ljungande
vältalighet den af det långvariga kriget uttröttade
allmogen.

Så skref han i April 1507 till Svante Nilsson och
uppmanade honom att icke lyssna till danskarnes fagra
tal om fred. »I ären en

ädel och stolt herre», yttrade han, »och hafven ett
helt konungarike i eder hand; speler visligen och
låter framför allt icke nu, då I kommit på hästen,
göra eder till fotgängare igen!» -- »Frukta icke»,
skref han en annan gång, »att kungen, såsom ryktet
påstår, skulle vilja angripa Sverige; ett sådant
tal har länge gått bland folket, men sanningen deri
har aldrig stadfästat sig, och om det än skedde, så
kan Gud, som frälste sju kyrkosocknar i Ditmarsken,
också hjelpa ett helt konungarike.»

Störst visar han sig dock onekligen som
folkledare. Det öppna och raska i hans väsende, hans
kraftiga, välljudande stämma, hans tal späckadt med
kraftuttryck, någon gång äfven grofkorniga och råa,
allt detta gjorde intryck på bönderna. Han klagar
sjelf öfver att han under sitt ständiga fältlif hunnit
glömma hoflifvets språk. Så skref han en gång till
riksföreståndarens husfru: »Tyskarne hafva ändtligen
förklarat, att de vilja hafva sitt afsked, om de icke
erhålla sold inom 14 dagar, och ryktet går härnere,
att erkebiskopen vill bannlysa oss. Vill han det och
bannsätta oss här under skärmen<footnote>
D. ä. midt under belägringen.</footnote>, då kan han bringa
sin kung med; vi vilja då slå så till honom, att han
skall få tusende djeflar med tillbaka. Ursäkta att
jag talar ett så ohöfviskt språk, men jag har i lång
tid icke varit van att föra hofvets talan.»

Men ingen motgång, ingen möda, inga bekymmer voro
nog stora att bryta modet och ihärdigheten hos denne
man. Slutligen fick han också den glädjen att se
Kalmar slott öppna sina portar.

Det skedde på senhösten 1510. Man känner ej något
närmare om förloppet. Något derefter -- den 25 November
-- föll äfven Borgholm i riksföreståndarens händer.

Då var också större delen af den tid, som var Svante
Nilsson tillmätt, förliden. Vi befinna oss sålunda med
ens i sista skedet af hans dagar, och äfven nu voro
hvarken bekymren eller striderna slut. Hela Svantes
historia är en krigshistoria; fejder med Danmark,
fejder med Ryssland, och derunder de vanliga inre
striderna med herrarne, som ej heller uteblefvo för
Svante. Se der i korthet historiens innehåll under
de år, som Svante Nilsson var Sveriges höfvidsman.

Vi må nu först fullfölja skildringen af danska kriget,
ehuru åt andra håll, nemligen åt rikets vestra gräns
och till sjös, der vi få se hansestäderna uppträda
mera kraftigt än någonsin på Sveriges sida, och sedan
öfvergå till Ryssland och de inre förhållandena.

<b>"Danmarks plågoris."</b>

Vi påminna oss Åke Hansson (Natt och Dag), den tappre
riddaren, som icke ville öfverraska en konungason, men
som derför måste plikta med att blifva tillfångatagen
i striden. Han blef sedan frigifven och återkom till
Sverige samt blef liksom de öfrige herrarne i Kalmar
dömd som majestätsförbrytare den 1 Juli 1505. Med
riksföreståndaren

var han nära förbunden, ej blott derigenom att han
hörde till samma slägt<footnote>
Slägtskapet inses af följande:
<img></img>
Sten Bosson
Bengt
Bo
Magnus Engelbrekts mördare
Nils Sten Stures vän
Johan d. 1520
Svante.
Åke.
</footnote>, utan äfven derutinnan att
han närde samma hat till Danmark som denne och liknade
honom uti kraft och hurtighet. Riksföreståndaren
kallade honom alltid »sin käre broder». Denne herr
Åke var på vestra gränsen hvad doktor Heming var
på den östra. Ständigt var han vaksam på fienden,
ständigt var han färdig med sina svenner att hugga
in på honom och göra honom afbräck, och deraf fick
han också tillnamnet: »Danmarks plågoris».

På våren 1506 befann sig riksföreståndaren nere i
Kalmartrakten, men aktade sig draga uppåt landet för
att utrusta skepp och manskap från Stockholm. De
svenska sändebuden hade nemligen omtalat, hurusom
konungen ämnade låta 4 eller 6 stora örlogsskepp
löpa ut för att hindra tillförseln af salt till
Sverige. Det var emellertid af vigt att äfven på annat
håll gifva fienden att göra, och derför skref Svante
från Nydala till sin frände att göra ett infall i
Halland eller Skåne. Det var den 29 Mars. Herr Åke
var genast färdig.

Han vistades, när han mottog brefvet, på den gamla
kungsgården Ettak, som en tid synes hafva varit
förpantad i hans slägt. Åkes farmor var nemligen
Ermegård Bylow och hennes far skall hafva haft
Ettak i förläning för en till konung Albrekt lemnad
penningesumma. Sten Sture hade återtagit förläningen
och lemnat den åt Nils Sture. Så fort Åke nu fatt
sin herres och frändes bref, skickade han genast bud
till biskopen i Skara och till frälset att påföljande
söndag eller palmsöndagen den 5 April vara honom till
mötes i Falköping fullt rustade att draga i härnad
enligt riksföreståndarens befallning. Tillika skref
han till riksföreståndaren -- det var på torsdagen
den 2 April -- och tillkännagaf hvad som skett samt
förfrågade sig om han kunde påräkna förstärkning från
denne af 7 eller 800 man. »Är det så», skrifver han,
»då vill jag näst Guds hjelp och alla heliga Sveriges
patroners drifva in på fienden ett hufvudverk för
eder skuld. Ty det är icke tillbörligt, att I sjelf
skolen gifva eder uti främmande rike. Derför vill
jag vara den förste, som vill och skall våga halsen
efter sådant bedrägeri, som de danske nu och ofta
tillförene eder och riket bevist hafva.»

Detta svar mottog riksföreståndaren i Jönköping,
dit han med de herrar af rådet och frälsemän, hvilka
befunno sig hos honom, dragit från Nydala. Herr Åkes
sven, Lasse Jute, som medförde brefvet,

infördes inför de församlade herrarne och dörrarne
stängdes. Ty det var af mycken vigt, att allt detta
förblef hemligt och fienden ej i otid erhöll någon
underrättelse om hvad som var på färde. Sedan brefvet
var uppläst, tillsporde riksföreståndaren herrarne,
»huru dem syntes». De delade alla höfvidsmannen åsigt,
och till följd deraf utfärdade denne ett öppet bref
till sina och deras svenner, »att de skulle rida
tillbaka till Sunnerbo och möta den stränge riddaren
herr Åke».

Lasse Jute återsändes med bref härom till Åke. Det
var på fredagen. Lördagen den 4 April skref
riksföreståndaren till Erik Thuresson och redogjorde
för alltsammans, utvecklande tillika de skäl, som
bestämt honom. De skånske herrarne befunno sig på
mötet i Köpenhamn, »och de vore till troendes att
alla slott och herregårdar vore blottade på folk,
emedan hvar gerna hafver sitt med sig i sådant möte»;
derför kunde man hoppas på framgång, och genom detta
anfall, som skulle gälla Helsingborg och trakten
deromkring, borde konung Hans få annat att tänka
på än att hindra de svenska fartygen. Samma dag
och sannolikt efter brefvets afsändande till Erik
Thuresson, ankom herr Åke sjelf till Jönköping för
att öfverlägga med Svante och de öfriga herrarne,
och sjelfva palmsöndagen utfärdades ett öppet bref
till frälset i Vestergötland att visa sig derefter
som dittills trogna i rikets tjenst. »Jag hafver
varit till tals och mötes med min käre broder herr
Åke och flera goda män af riksens råd här i Jönköping
om märkliga ärenden, dem han har befallning att eder
muntligen undervisa», skrifver riksföreståndaren.

Vi hafva rörande detta krigsföretag till Skåne varit
utförligare än som i och för detsamma behöfts,
men vi hafva ansett det nödigt för att lemna en
inblick i den tidens sätt att gå tillväga, när det
var fråga om helt enkelt en order af den högste
befälhafvaren till en underordnad höfvidsman. En
hvar af dem, hvilkas folk man ville använda, skulle
tillfrågas, och icke nog dermed, utan sedan behöfdes
ytterligare ett bref af den högste befälhafvaren till
sjelfva krigsfolket, för hvilket äfven redogöres
om anledningen till ändringen i den redan anträdda
marschen, ehuru naturligtvis till dem intet nämnes om
det ifrågavarande infallet i Skåne, som skulle vara
en hemlighet mellan riksföreståndaren och de regerande
herrarne. De om ärendet vexlade brefven äro i behåll,
och det är ur dem vi tagit vår skildring.

För öfrigt veta vi, att den allmänna uppmärksamheten
detta år var förnämligast riktad på Kalmar, der Heming
Gad visade duglighet som krigshöfvidsman och genom
eröfrandet af staden kastade en solskensglimt öfver
de svenskes sträfvanden.

Framemot julen afstannade krigsrörelserna. Herr Åke
skrifver den 8 December till riksföreståndaren och
omtalar, att hvarken gamle eller unge kungen hade
synnerligen makt hos sig. Den unge låg på Bohus med
endast 200 man, men man visste icke, om han ämnade
att dricka sin jul der eller på Aggerhus. Den gamle
hade enligt ryktet ämnat »rida i Skåne». -- »Dock
hoppas mig», skrifver Åke, »att fru Edela

tager honom väl den resan af.» Det var efter sin
återkomst från Dalarne som riksföreståndaren mottog
detta bref. Från Vesterås svarade han herr Åke, »att
han skrifvit till sin broder herr electus i Kalmar
tvänne skrifvelser» med tillsägelse, att denne skulle
utkunskapa konungens makt och om någon läglighet vore
att angripa honom. Så fort han erhölle svar på dessa
skrifvelser, skulle han derom underrätta Åke; men de
gode männen i Vestergötland skulle hålla sig redo.

Året 1506 synes hafva slutat med ett stillestånd på
vestra gränsen.

För det följande året känna vi intet närmare om
krigsrörelserna på denna kant. Först på eftersommaren
uppsades stilleståndet så väl från Halland som från
Norge. Henrik Krummedik var i Halland, unge kungen
i Norge. Åke Hansson och Thure Jönsson skrifva
tröstefulla bref till riksföreståndaren. I slutet
af Augusti hade de tillsammans med Skarabiskopens
folk 400 man färdiga att rycka in i Halland, så fort
Krummedik drog af Halmstad. De ville börja ett spel
med fienden, som de hoppades näst Guds hjelp skulle
gå väl.

Mot slutet af året erhöll herr Åke till belöning
för sina gjorda tjenster och sitt visade mannamod
Örebro slott i förläning. I December samlades danskt
krigsfolk vid Vestgötagränsen och Henrik Krummedik
ströfvade mot julen längs utefter Göta elf ända upp
till Nylödöse, som brändes. Strax derefter -- det var
i Januari 1508 -- hämnades detta af Trotte Magnusson,
som gjorde ett infall i Skåne och uppbrände Vä samt
plundrade byarna närmast gränsen.

I April 1508 utförde Åke Hansson ett lyckligt tåg mot
fienden. Midt i Kattegat rakt vester ut från Halmstad
ligger ön Anholt, och dit hade borgarena från Varberg,
Halmstad, Laholm och Falkenberg flyktat med största
delen af sina kostbarheter. Åke Hansson trängde nu
med sin vanliga hurtighet in i fiendens land ända
fram emot kusten, der han lyckades bemäktiga sig några
skepp. På dessa for han öfver till Anholt, borttog och
uppbrände alla der befintliga fartyg och bemäktigade
sig ett rikt byte af guld och silfver. Kort derefter
slöts ett stillestånd i Köpenhamn, som skulle taga
sin början den 1 Maj och vara till 14 dagar efter
midsommar. Detta stillestånd förlängdes sedermera
till Mårtensmessan, och derefter ser man icke till
några större krigsrörelser till lands hvarken under
detta eller det följande året.

Först pä hösten 1510 se vi åter Åke Hansson i spetsen
för sina ryttare rycka in öfver gränsen i fiendens
land. Det var från Markaryd i Sunnerbd härad, den
vanliga utgångspunkten för härjningstågen inåt Skåne
allt sedan Carl Knutssons tid, som herr Åke med 700
ryttare red utefter landsvägen nedåt Fagerhult och
Örkelljunga. Herr Åke var uppmärksam på allt, såsom
hans sed var, när han var stadd på tåg i fiendeland,
dock anade han icke, att fienden befann sig så nära
som förhållandet nu var.

En bonde vid namn Thor, som förut hade tjenat
svenskarne som spejare, hade nu underrättat herr
Tyge Krabbe på Helsingborg om deras antågande och
till följd deraf hade denne dragit tillsamman folk

och skyndat herr Åke till mötes. Herr Tyge hade
förlagt sitt folk på andra sidan en djup skogbevuxen
dal, hvarigenom flöt en bäck omgifven af sumpiga
bräddar. Stället kallades Fantehålet. Om morgonen
den 27 Augusti kom herr Åke och hans ryttare ridande
vägen fram. Riddaren höll inne sin häst, när han fick
se, huru det vimlade af beväpnadt folk på höjden
bakom bäcken. Men hans öga blixtrade och han brann
af stridslust. Han vände sig om till sitt folk och
ropade med hög röst:
<poem>
»I svenske män varer väl tröst,
trycker efter mig med fulla fart,
mitt lif skall jag nu hafva ospardt,
jag rider före öfver detta vad,
följer strax efter, som jag eder båd!»
</poem>

Dermed satte han sporrarne i sin häst och ilade fram
genom dalen och öfver bäcken, och hans folk följde
honom. Men här blef striden svårare än den någonsin
varit förut. Fienden var både öfverlägsen till
antal och hade dertill fördelen af att strida från
höjden. Med sitt vanliga mod anföll dock herr Åke,
och mången fiende föll för hans svärd. Vid hans sida
stredo ock tvänne af hans män med sådan tapperhet att
de väckte allmän beundran. De voro Brynte Byrelsson
och Marquard Guldsmed från Skara. Då rände en dansk
sven fram emot herr Åke. Han hete Lars Frost och
hade förut tjenat hos herr Åke, så att han kände
honom mycket väl. Han hade »med ominne» lemnat Åke,
det vill säga han hade lemnat honom utan orlof. Herr
Åke ville just vända sin häst och skynda till sin
venstra flygel, som kommit i oordning, då Lars Frost
kom emot honom och rände lansen igenom honom, så att
han störtade ned af hästen och blef död.

Underrättelsen om anförarens död spridde sig snart
bland hans ryttare, och då de danske nu anföllo
häftigare än någonsin, bragtes de snart i fullkomlig
oordning och sökte rädda sig med flykten. Många blefvo
dock tagna till fånga, och hufvudbanéret jemte några
andra fanor föllo i fiendens händer.

Den tappre riddarens död betraktades af konung Hans
som en synnerlig seger, och hans vapen upphängdes
jemte de tagna fanorna med mycken högtidlighet såsom
segertecken i en af Köpenhamns kyrkor. Hos Svante
Nilsson väckte underrättelsen om den pålitlige
och tappre frändens död lika stor sorg som hos
fienden glädje. Likaså hos det svenska folket,
som tillskref olyckan förräderi bland en del af
herr Åkes svenner. Hos de högre blandades sorgen
med oro. Erkebiskop Jacob skref från Arnö till
riksföreståndaren den 10 September: »Då de lybske få
veta, huru det gått med herr Åke och andra vestgötar
i Skåne, Gud förbarme sig deröfver, är troendes att
de ytterligare tänka på uppslag. Allsmäktig Gud gifve
oss bättre tidender om de gode svenske män och folk,
som utforo med dem. Är ingalunda rådligt att flere
så utsändas. Det är icke utan sak satt i lagboken,
att svenske män skola icke vara pligtige längre fara
än till

landamäret. Gud förlåte dem deremot rådt hafva. Gud
gifve oss makt att beskärma oss här i vårt eget
land.»

Man visste icke, om herr Åke verkligen var
död. Ett rykte gick och troddes, att han lefde. När
riksföreståndaren i Oktober sände biskop Mathias och
Tönnes Eriksson (Tott) att fordra Örebro slott af herr
Åkes svenner, ville dessa icke öfverlemna slottet,
förr än de genom riksföreståndarens och flera herrars
bref blifvit förvissade om verkliga förhållandet
och försäkrade om, att slottet skulle öfverlemnas
till herr Åke, »i fall den gode herren, som ryktet
gick, vore i lifvet och framdeles komme tillstädes
och äskade på den slottslofven». Först efter flera
dagars underhandlingar och samtal fingo de slottet.

Vissheten om den älskade herrens död kunde dock ej
länge uteblifva.

Men den döde riddarens lik upptogs från valplatsen
och fördes till Helsingborg, der Tyge Krabbes fru,
Anna, lät högtidligt begrafva honom.

<b>Sjökriget 1507, 1509, 1510.</b>

Medan kriget sålunda fortgick till lands, tilldrog sig
till sjös vigtiga saker. Dock är det egentligen först
med året 1507 som sjökriget tager uppmärksamheten
mera i anspråk. Väl voro skepp i sjön redan från
fiendtligheternas begynnelse efter det storståtliga
mötet i Kalmar, der den svenske riksföreståndaren
och hans närmaste män dömdes som majestätsförbrytare,
men deras verksamhet inskränktes hufvudsakligen att
undsätta Kalmar. Dertill bidrog i icke ringa mån det
spända förhållande, hvari konungen stod till Lybeck,
liksom ock till Meklenburg och Ditmarsken. Ställningen
var sådan, att krig med dessa fiender kunde när som
helst utbryta, hvarförutan uppror rådde på flere
ställen i Norge. Sådant måste inverka förlamande på
krigets förande.

Men om sommaren 1507 slöts formligen fred med
de meklenburgska hertigarne, och då visade sig
också kraftigare åtgärder i kriget mot Sverige,
och förnämligast till sjös.

Jöns Holgersson (Ulfstand) var anförare för den
kungliga flottan, och redan tidigt på våren, i Mars
eller April månad, befann han sig i Kalmarsund
och stängde all tillförsel från sjösidan till de
belägrande svenskarne samt hindrade genom sina
kryssare all sjöfart utefter kusterna af både
Småland och Östergötland, injagande till och med
hos Stockholms borgare fruktan för ett angrepp. Vid
Hossmo strax sydvest om Kalmar landsatte han folk och
lade 15 gårdar i aska, hvarpå han seglade längre in
i sundet och gjorde en ny landstigning vid Pata, der
han for fram med sådan grymhet att både qvinnor och
barn kastades i elden. Styrande kurs på Vestervik,
öfverfölls han af storm och måste begifva sig till
Gotland, sedan han förlorat ett skepp.

Här iståndsatte han åter sina skepp, och det dröjde
icke länge, förr än han åter lopp ut till sjös. I
Maj visade sig fiendtliga skepp i

Stockholms skärgård, skinnade och röfvade och hindrade
tillförseln. Fienden begaf sig dock snart derifrån
och, som man trodde, söder ut, men man fruktade,
att han skulle återkomma med förstärkning och våga
ett anfall vid Eriksmessan, då folket drog till
Upsala. Dit bådo Stockholms borgare riksföreståndaren
komma, men försäkrade tillika, att han icke behöfde
hysa någon fruktan för Stockholms stad och slott;
de skulle med Guds hjelp bevaras -- heter det i deras
bref till Svante -- »honom till nytta och bestånd som
tillbörligt är, natt och dag, stund och timma».

Någon tid efter det de kungliga skeppen visat sig i
Stockholmsskären fick herr Erik Thuresson på Viborg
från Reval underrättelse om, att två danska skepp
lågo vid Nargö utanför Estland, och att de borttagit
en mängd svenska farkoster. Han lät genast utrusta
tvänne skepp och skref till fru Ingeborg, Tönnes
Eriksson och Åbo borgare samt Josef Pedersson på
Åbo slott och den nyvalde biskopen Johannes Olofsson
derstädes att likaledes göra sig redo med folk och
skepp. Endast hans egna och Tönnes Erikssons voro
genast färdiga att utlöpa, och så fort de nalkades
fienden, hissade denne segel och flydde undan.

Omedelbart derpå visade de sig dock åter på samma
ställe, uppbringande svenska fartyg och hindrande all
tillförsel. Tydligen var det Jöns Holgerssons afsigt
att på detta sätt tillfoga Sverige all den skada han
kunde utan att allt för mycket blottställa sin herres
folk och skepp, och då Sverige saknade eller blott
med mycken svårighet kunde få en tillräcklig flotta i
sjön, var utan tvifvel ett sådant under en längre tid
fortsatt utsugande fullt ut lika skadligt som en eller
annan vunnen seger. Och den danske sjöhöfdingen höll
ett vaksamt öga utöfver hela Östersjön. Ingenstädes
på kusterna kunde man vara säker för honom. I början
af Juli visade sig danska skepp i Östgötaskären, och
anstäldes der sådana härjningar, att riksföreståndaren
anförde dem i ett af sina bref till Erik Thuresson
såsom ytterligare skäl för nödvändigheten af dennes
snara öfverkomst till Sverige med skepp och manskap.

Erik Thuresson hade just besvarat det sista af
riksföreståndarens bref och omtalat orsakerna, hvarför
han icke kunnat infinna sig i Sverige, då ett ilbud
kom till Viborgs slott. Det var den 21 Juli 1507,
och budet medförde bref från herr Eriks broder,
Sten Thuresson. Denne befann sig på Åland och
skref till sin broder, att fienden fallit öfver ön
och skinnade och brände. Herr Erik blef bestört, men
han drog genast försorg om, att skepp och folk skulle
afgå till Åland, och underrättade riksföreståndaren
härom i ett tillägg till sitt bref.

Sten Thuresson (Bielke) satt vid denna tid borgherre
på Kastelholms slott på Åland efter herr Erik
Johansson (Vasa). Herr Sten synes i kraft och
vaksamhet hvarken hafva liknat sin broder eller sin
företrädare i slottslänet herr Erik Johansson. Denne
hade om hösten 1505 manligt afslagit ett anfall af
fienden, och herr Sten synes deraf

hafva bort vara varnad för en
fara, som när som helst kunde återkomma.

Plötsligt visade sig en flotta af nio »merseskepp» vid
kusten. Fienden landsteg och stormade till slottet. Om
försvaret veta vi intet mer, än att herr Sten skref
det ofvannämnda brefvet till sin broder. Slottet föll
i danskarnes händer och Sten Thuresson bortfördes
sjelf som fånge. Ön måste lemna en skatt af 1,500
mark, som skulle vara redo vid Olofsmessan (den 29
Juli).

Underrättelsen om olyckan spridde sig snabbt. Ett bud
från Åbo var tillstädes på ön och såg de fiendtliga
skeppen afsegla med herr Sten och ett rikt byte
dels från allmogen, dels från slottet. Genom en
fången finsk skeppare, som lyckades undkomma från
Åland, fördes nyheten till Stockholm, hvarifrån
Knut Eskilsson (Banér) redan den 26 Juli kunde
tillskrifva riksföreståndaren derom. Innan svar
från riksföreståndaren hann ankomma, måste dock
åtgärder vidtagas, och den nämnde herr Knut
jemte fogden på Stockholms slott gingo till råds
med stadens borgmästare och råd samt sände bud
till erkebiskopen. De beslöto att sända en vid
namn Sven Myra till ön och skrefvo till Finland
om öfversändande af hvad som behöfdes för öns
återvinnande och återuppförandet af slottet, hvars
murar icke vid anfallet tagit synnerlig skada, utan
stodo »oförderfvade». Oviljan öfver Sten Thuresson
var allmän, fast man icke finner den uttalad af de
förnäma. Slottsfogden i Stockholm skref rent ut till
riksföreståndaren, att denne borde taga ifrån Sten
Simtuna socken, som han hade i förläning, »efter
det herr Sten så skammeligen hafver försett riksens
slott och är bortförd till Danmark»; och Heming Gad
beklagar bittert i bref till densamme, »att de så
litet akta deras sköldemärke, att sådan försummelse
finnas skall; det är både stor skada och åtlöje,
både inrikes och utan, som I yttermera bättre tänka
kunnen, än jag skrifva kan».

Svante Sture sjelf befann sig i Vadstena på nedresa
till Kalmar, der man befarade ett anfall af konungen
sjelf, då han träffades af buden om tilldragelsen på
Åland. Han synes hafva fortsatt sin färd till Kalmar,
och derifrån skref han så väl till allmogen på Åland
som till de män, hvilka voro i slottslofven på Åbo
och Stockholm, klagande öfver den försummelse, som
vållat olyckan, och »att herr Sten ej bättre kronans
slott och sig sjelf försvarat»; framför allt beder han
dem väl bevara slotten, i händelse konungen skulle
vända sig mot dem. Det var från Åke Hansson, som
riksföreståndaren hade erhållit underrättelser om att
något sådant var i görningen. Denna farhåga besannades
dock icke, men väl fortsatte Jöns Holgersson sina
härjningar och landstigningar, och skall inalles
hafva inom Juli månad uppbragt 30 skepp med rika
laddningar.

Derefter ser man ej vidare till Jöns Holgersson. I
Oktober togos i finska skärgården tvänne af konungens
män, hvilka fördes till Åbo och der berättade, att
konungen då ej hade mera än en bartze i sjön, och den
var så läck, att man hade nog göra med att ösa den. De

omtalade tillika, att konungen längesedan skulle
hafva uppgifvit Kalmar, om icke Jöns Holgersson varit.

Men på Åland rådde starkt missnöje, till en del
må hända förorsakadt af andra omständigheter än
krigets tunga. Sven Myra hade kommit öfver dit, men
kort förut hade Erik Thuresson och de finske herrarne
ditskickat Didrik Hansson med omkring 150 svenner att
vara fogde på slottet. De förde ett banér, på hvilket
stod ett kors med riksföreståndarens vapen i korsets
fyra hörn, och Didrik hade verkligen tagit slottet
i besittning och vägrade öfverlemna det åt Sven
Myra. Mot Didrik Hansson visade en del af allmogen
stor olydnad, och detta tillskref han Sven Myra. När
han fordrade skatten af dem, svarade de, »att herr
Svante måste taga den med makt, om han ville; komme
konungen, ville de antvarda honom skatten». Det var
egentligen allmogen i två socknar, som höllo med
konungen. »Hvar», sade bönderne, »var herr Svante i
somras, då vi vordo röfvade och skinnade, och ingen
var af svenske herrar, som oss ville försvara!» Något
derefter, när bönderne samlade sig vid kyrkan för att
höra messan, kom ytterligare ett bud från fogden med
befallning till dem att aflemna skatten. Men bönderne
stormade till och afväpnade fogdesvennerna, ropande,
»att de icke hörde konungen deras herre till».

Härigenom uppstod brist på slottet, och deraf uppkom
starkt missnöje bland svennerne, så att de tyskar,
hvilka tillhörde Erik Thuresson, gjorde myteri
och hade slagit ihjel fogden, om denne icke lyckats
undkomma till Åbo. Derifrån redogjorde han i bref till
riksföreståndaren för alltsammans, och ett öppet bref,
som utfärdades af Erik Thuresson, fritager honom från
all skuld rörande förhållandena på Åland.

Följande året fick Nils Eskilsson (Banér),
som var gift med Ingeborg Larsdotter (Tott), en
brorsdotter till Erik Axelsson, Kastelholms slott
och Åland i förläning. Af ett bref från denne
till riksföreståndaren kan man se, huru bedröflig
ställningen var på Åland. »Är här ock förbrändt uppå
landet», skrifver han, »120 gårdar, som jag ingen
skatt uppbär utaf i detta år. Hafver jag ock ingen
del haft att förtära» här på slottet, utan det jag
hafver köpt för mina penningar.»

Året 1509 var åter ett oblidt år för vårt land. Den
danska flottan anfördes nu af Otto Rud och Severin
Norby. Efter att hafva härjat och bränt på kusterna
och förstört handeln mellan Sverige och Reval,
seglade de uppåt finska skären. Här anföllo de
Åbo. Det var om natten den 2 Augusti. Staden togs,
och ett förfärligt blodbad följde. Borgmästarnes
och rådets svenner samt alla de, som voro beväpnade
nedhöggos. Staden plundrades under fyra dagar, och det
byte som togs påstås hafva uppgått till många gånger
den summa, som konungen årligen fordrade i skatt från
Sverige. Sjelfva domkyrkan skonades icke. Biskopens
silfverstaf, hans perlbroderade biskopsmössa och
dyrbara skrud togos, utom allt annat af värde, såsom
helgonbilder, kalkar och andra kyrkokärl. En mängd
af de rikaste

borgarena bortfördes som gislan, när fienden lemnade
den utplundrade staden.

»Nu ligga de i Hangö med stor makt» -- skrifver
den dåvarande biskopen Johan Olofsson till
riksföreståndaren i ett bref af den 16 Augusti 1509
-- »hotandes framdeles mera förderf göra på Åbo och
meniga landet med rof, mord och brand, om de icke få
12,000 mark i brandskatt af staden och landet och så
mycket af oss för vår biskops hatt och krycka.»

Som naturligt var, väckte denna tilldragelse en allmän
bestörtning. Åke Göransson (Tott) skyndade genast med
60 svenner till undsättning för att hindra fienden
djupare intränga i landet, men fick under vägen veta,
att denne redan dragit bort. Erkebiskop Jacob började
frukta för sin egen domkyrka. Fienden hade delat sig --
skref han till riksföreståndaren -- och fölle han in i
den landsändan, vore stor fara om Upsala domkyrka, som
han framför allt pligtig var efter sin makt att skydda
och beskärma. Riksföreståndaren å sin sida gjorde allt
hvad i hans makt stod att uppehålla modet och ordna
försvaret. Han aktade sjelf draga öfver till Finland
och styrktes i detta beslut af erkebiskopen. Fiendens
snara försvinnande och förhållandena i Sverige jemte
underhandlingarna med Danmark gjorde dock att ingen
öfverresa till Finland blef af.

Men oaktadt denna motgång började det ljusna på annat
håll, och det följande året 1510 var gynsammare för
Sverige. Denna vändning till ett bättre föranleddes
genom hansestädernas uppträdande.

Det mindre goda förhållande, som alltid varit rådande
mellan unionskonungen och hansestäderna, fortfor att
vara sig likt äfven under konung Hans. Att köpmännen
icke ogerna skulle se konungens makt kringskuren,
kan man antaga, äfven om de icke så öppet uppträdde
mot honom, som han sjelf påstod. Konung Hans ville
nemligen i Lybeckarne se orsaken till sin lidna olycka
i kriget mot ditmarskerna, hvilka af dem skulle hafva
erhållit väpnad hjelp.

Huru härmed än må vara, så är det visst,
att underrättelsen om nederlaget väckte mycken
glädje i Lybeck, och i de kort derefter inträffade
fastlagsupptågen blef så väl konungen som hans broder
hertig Fredrik föremål för det mest förolämpande
skämt. Häröfver uppretades konungen ännu häftigare
mot den rika staden, och så väl han som brodern ansågo
denna smälek hårdare än sjelfva det förlorade slaget,
som de dock uppskattade till 200,000 gyllen.

Tilldragelserna i Sverige hindrade dock konungen att
gifva sin vrede luft i annat än ord, och dessa voro
af ganska ringa verkan. Hans drottning satt fången
i Sverige, och han ville genom Lybecks inflytande
på gamle herr Sten utverka hennes frigifvande. Det
var då som rådet i Lybeck på konungens anhållan, att
Lybeck ville upphäfva hvarje förbindelse med Sverige,
gaf det stolta svaret, »att sådant kunde de ej göra
blott derför att det behagade konungen af Danmark
att påföra Sverige krig». Konungen gaf nu befallning
att uppbringa alla

skepp, som seglade till eller från Sverige,
och det hade till följd, att Lybeck beslöt låta
krigsskepp åtfölja handelsskeppen, som seglade till
Sverige, för att möta våld med våld. Då upphäfde
konungen hansestädernas privilegier både i Danmark
och Norge och belade all hanseatisk egendom med
qvarstad. Kriget stod sålunda för dörren, det var
redan år 1502.

Utbrottet af kriget lyckades man dock förekomma,
och underhandlingar öppnades, hvilka emellertid
knappast ledde till något annat, än att lybeckarne
åtogo sig medverka till att förskaffa drottning
Christina sin frihet. I öfrigt blef förhållandet
detsamma, och efter tilldragelsen i Kalmar 1505, då
kriget med Svante Nilsson i Sverige var oundvikligt,
förklarade konungen, att lybeckarne antingen skulle
upphöra med sin handel på Sverige eller också komma
att behandlas som fiender. Hade Lybeck kunnat erhålla
hjelp af de andra städerna, hade till följd häraf
kriget utbrutit. Nu måste hansestaden finna sig i
att underhandla.

De lybska sändebuden träffade konungen i Kiel,
men blefvo der, såsom det påstås, föremål för det
bittraste hån -- till gengäld för deras skämt öfver
konungens olycka i Ditmarsken 1500. Detta väckte
naturligtvis ytterligare harm hos lybeckarne, och de
fortfore med sin handel på Sverige, tills kejsarens
aktsförklaring mot Sveriges riksföreståndare
uppslogs på deras rådhus och kyrkodörrar. Då
upptogos underhandlingarna åter, och en fred afslöts i
Nyköping på ön Falster 1507. Lybeck skulle söka förmå
svenskarne att nedlägga vapen och under tiden afbryta
all handel med dem, hvaremot konungen stadfästade
hansestädernas privilegier.

Men detta fördrag var sådant, att det icke kunde
hållas, och Lybeck förmådde kejsaren att upphäfva sin
aktsförklaring, för så vidt som den rörde handeln på
Sverige i allmänhet. Detta skedde strax i början af
år 1508, hvarpå lybska skepp åter besökte Sverige,
och handeln gick som förut. Den häröfver uppretade
konungen började nu åter uppbringa lybska skepp,
upphäfde deras privilegier och öppnade sina hamnar
för holländarne. Så gick året 1508 och en god del af
1509.

När Otto Rud kom hem från sitt plundringstag till
Finland, fick han befallning att genast å nyo draga ut
för att uppbringa 8 lybska skepp, hvilka man visste
skulle segla från Reval till Lybeck med svenskt gods
ombord. Herr Otto påträffade också de 8 skeppen under
pomerska vallen, men det var vindstilla om dagen,
så att skeppen ej kunde röra sig utan drefvo för
strömmen. Blott ett af lybeckarnes fartyg lyckades man
med mycken möda bemäktiga sig. De öfriga undkommo.

Härunder fortgingo underhandlingar äfven mellan
Sverige och Lybeck, såsom naturligt var, då de stredo
mot en gemensam fiende. Redan i början af år 1509
se vi lybska sändebud i Sverige. En lybeckare var
här redan i Februari, en annan infann sig i månaden
derpå. Han hette Efvert Potgetere och kom först till
Erik Thuresson

på Viborg, hvilken i bref till Svante säger honom
medföra »märkeliga värf till riksföreståndaren och
de gode herrar riksens råd». Efvert kom öfver till
Sverige och sammanträffade med Svante, och hade intet
annat att meddela än det förra sändebudet. Derefter
ankom äfven en skrifvelse från rådet i Lybeck --
det var på sommaren -- men man drog ut på tiden med
dess besvarande, emedan man ville invänta de svenska
sändebud som då afgått till Danmark.

Efter Åbos plundring i Augusti blef förbundet med
Lybeck mera efterlängtadt, och svenska sändebud skola
i hemlighet hafva afgått till Lybeck för att anhålla
om hjelp.

Lybeckarne togo sig saken an med allvar. Inom
några veckor lågo 18 stora skepp färdigrustade i
Travemünde, och den 14 September 1509 gick flottan
till segels under anförande af tvänne borgmästare
Herman Mesman och Bernhard Bomhofer. De styrde kosan
först till Bornholm, der en landstigning gjordes
och några hus uppbrändes. Från Bornholm seglade de
till Gotland. Här lågo de några dagar, men någon
landstigning gjordes icke. En båt skickades i land
med fyra man, hvilka genast togos och fördes till
den danske höfvidsmannen på ön, Lauritz Schinkel,
för hvilken de förklarade att man endast ville förse
flottan med lifsförnödenheter från ön. De blefvo dock
qvarhållna, hvarpå lybeckarne gjorde en landgång på
Carlsöar samt bortförde fem bönder.

Någon större förlust tillfogades väl icke genom dessa
företag Danmark, men ensamt det, att konung Hans hade
en fiende i sjön, som var honom vuxen, tjenade till
att upprätthålla modet i Sverige, synnerligast efter
olyckan i Finland.

Från Gotland seglade lybeckarne till Stockholm, och
de båda befälhafvarne begåfvo sig genast in till
staden, der herrarne voro församlade till ett möte
för att öfverlägga om de pågående underhandlingarna
med Danmark. Vi komma snart att skildra gången af
dessa underhandlingar; här må det vara nog att nämna,
det äfven då i vårt land fans ett unionsparti, som af
alla krafter arbetade för att fly riket konung Hans i
händer. Att dess verksamhet vid denna tid var liflig,
faller af sig sjelft, men också att det fosterländska
partiet fick en tillökning i styrka genom ankomsten
af den lybska flottan och de begge borgmästarne.

Afsigten med sin ankomst -- afslutandet af förbundet
med Lybeck -- kungjorde dessa offentligen, och hvad
kunde vara välkomnare för de svenske än ett slikt
tal? Heming Gad skall hafva hållit ett af dessa
ljungande tal, hvarigenom han så mäktigt förstod
att draga sina åhörare med sig. Han framstälde
nödvändigheten af krigets fortsättning och
skildrade danskarne såsom både statens, kyrkans och
mensklighetens afsvurne fiender, hvilka, härstammande
från en hop röfvare, tjufvar och missdådare, blott
traktade efter hvarje folks undergång och derför med
rätta hatades och afskyddes af hela verlden. Han
bevisade sin utsago både med utdrag af Saxo, den
gamle danske

historieskrifvaren, som lefde på Valdemarernas tid, och med sina
egna iakttagelser under sina resor.

Så väl talet sjelft som talarens personlighet, hans
kraft och värma, hans glödande fosterlandskärlek och
ännu mer riksföreståndarens fasthet och det stöd
den fosterländska saken dessutom hade i de män,
hvilka omgåfvo honom, och bland hvilka man äfven,
såg den raske Åke Hansson -- allt detta bidrog att
påskynda sakens afgörande. Den 14 Oktober underskrefs
förhandlingen med Lybeck.

Dock funnos åtskilliga, äfven bland de verkligt
fosterländskt sinnade, hvilka buro inom sig
misstro till Lybeck. Bland dem var den mäktige
Erik Thuresson. Äfven erkebiskopen delade
denna misstro. Herr Erik, som synes hafva varit
närvarande vid mötet, afstyrkte före sin afresa att
utlemna förbundshandlingen till lybeckarne, förr
än den motsvarande handlingen från Lybeck hunnit
ankomma. Sjelfve Åke Hansson skall hafva delat denna
åsigt. Erkebiskopen skref derom till riksföreståndaren
och de öfriga rådsherrarne från Almarestäk den
30 Oktober: »Käre, besynnerligen gode vänner, som
herr Erik Thuresson underviste de värdige fäder i
Strengnäs, Vesterås och oss i söndags förr än han
affor, det är ingalunda råd eller beqvämlighet att
det riksens råds beseglade bref nu strax antvardas de
lybske sändebuden, utan det antvardas borgmästare
och råd i Stockholm, till dess att deras beseglade
bref komma från Lybeck och till Stockholm.»

Erkebiskopen anför vidare, huru det tillgick på
Falster, nemligen så som han i brefvet tillstyrker
och slutar så: »Vi hafve förnummit, att några lybske
borgare och köpmän i Stockholm säga, att herr Herman
Mesman är icke så idkeligen i rådet i Lybeck, som han
tillförene var. Om annorlunda sker om förenämnda bref,
än föreskrifvet står, då vill der olämpa och ovilja
affölja här inbördes. Det var ock sagdt sistens i
Stockholm, att herr Åke och flera tyckte icke råd
vara, att det skulle antvardas.»

Sannolikt följdes denna åsigt, ehuru de i behåll
varande handlingarna icke något derom upplysa.

Emellertid var man icke overksam i Danmark. Omedelbart
efter underrättelsen om angreppet på Bornholm samlades
vid Falster en flotta, och i medlet af Oktober
gingo 40 skepp under anförande af Severin Norby till
segels. De styrde söder ut nedåt Travemünde. Det
gälde ingenting mindre än det mäktiga Lybeck
sjelft. Men en storm kastade skeppen mot land,
och ehuru Severin Norby lyckades landsätta sitt
folk och plundrade och brände en mängd städer och
byar på det lybska området, lyckades han dock icke
taga fästet Travemünde eller uträtta något af vigt,
utan förlorade till och med 23 af sina skepp, hvilka
lybeckarne togo.

Kort derefter ankom kungen sjelf med en annan
afdelning af flottan och lade sitt folk i ett läger
utmed Traven. Hans broder hertig Fredrik skulle
understödja honom, men han underhandlade enskildt
med lybeckarne, och konungen måste finna sig i att
afsluta en traktat,

enligt hvilken Holstein och Sleswig
förklarades neutrala. Detta var allt, som konungen
vann af den kostbara utrustningen.

Inom Lybeck sjelft höll konungen på att få en alldeles
opåräknad bundsförvandt. Der höll nemligen på att
blifva uppror mot rådet, och hade det krönts med
framgång, så hade en omhvälfning der egt rum, som
kunnat medföra svåra följder för Sverige. Förhållandet
var detta. Den stora flotta, som i September lemnade
Travemünde och som vi lemnade i stockholmsskären,
var en af de ståtligaste och dyrbaraste, som
någonsin lemnat Lybeck. Men blott 6 af de 18 stora
skeppen återkommo till Lybeck. Flottan öfverfölls
på hemvägen från Stockholm af en så häftig storm,
att flera fartyg sjönko med manskap och allt -- och
deribland det största och skönaste af skeppen -- de
öfriga kastades på stränderna af Preussen och Pomern
med förlust af laddning, master och rår; endast de
nämnda 6 skeppen återstodo af dem alla.

Sorgen och harmen öfver denna förlust var
stor i Lybeck, och man tillskref rådet hela
olyckan. Rådsherrarne skola till och med hafva
varit utsatta för de största faror, och hade den
uppretade mängden haft en anförare, så hade saken
knappast kunnat styras till rätta. Nu sammankallades
borgerskapet på rådstugan och en af rådsherrarne
höll ett tal till menigheten. Han framhöll allt
som blifvit gjordt för att vinna kungens vänskap,
men hvilket allt hade varit förgäfves, så att kungen
till och med hade sändt en afskrift af den i Nyköping
på Falster slutna freden till Svante Sture i Sverige
för att uppreta denne mot Lybeck och hade skrifvit på
brefvet: <sp>»qui semel malus, semper praesumitur esse
malus</sp> (den som en gång visar sig ond, kan antagas
alltid vara det)»; han hade vidare upphäft deras
privilegier, borttagit deras skepp, det ena efter
det andra, och nu slutligen hade han härjat och bränt
på lybska området. Efter allt detta, hvad ville väl
borgarena att man skulle göra? Alla svarade med en
mun, »att slik tillfogad våld och orätt borde hämnas,
och stadens frihet försvaras med lif och blod!»

Upproret fick således en utgång, som för rådet
och till följd äfven deraf för Sverige var högst
gynsam. Oron och striderna i staden hade dock varat
länge nog. Det var först i början af år 1510 som
enigheten på ofvannämnda sätt återstäldes, och
den 17 April 1510 skickades ett formligt fejdebref
till konung Hans, hvari man tog Gud till vittne, att
kungen sjelf tvingat till denna fiendtlighet. Lybeck
anhöll hos de öfriga hansestäderna om hjelp, men blott
Wismar, Rostock, Stralsund och Lüneborg gåfvo löfte
derom. Men lybeckarne kunde icke invänta hjelpen utan
läto sin flotta lägga ut till sjös.

Sjökriget 1510 började med en landstigning af
lybeckarne på Langeland. Bönderne stodo värnlöse,
emedan herrarne i Danmark beröfvat dem sina vapen. Det
är eget nog att vid sidan af den kraftiga, kämpastarka
och frihetsälskande svenska allmogen se den danska,
huru

den så småningom nedsjunker i fullkomlig
lifegenskap. Det hörde på denna tid ingalunda till
ovanligheterna, att de danske bönderne såldes af
sina herrar som andra varor från godsen, ja, ofta för
priset af en hund -- en omständighet, som Heming Gad
icke försummade att anföra i sitt ofvannämnda tal på
rådsmötet i Stockholm. Nu stodo bönderne utan hvarje
medel till sitt försvar och måste vara vittne till,
huru deras åkerfält förstördes och deras gårdar
och byar lades i aska. Genom en krigslist skrämdes
slutligen lybeckarne att lemna ön. En herreman lät i
hast samla alla qvinnolintyg, som kunde öfverkommas,
och lät bönderna draga dessa öfver sig, hvarpå
de, försedde med slungor, störtade mot fienden,
som studsade öfver den oväntade synen och den stora
mängden samt ilade till sina skepp.

Men plundringen af de danska öarna
fortsattes. Lybeckarne landstego på Möen, som de
härjade och brände, men lyckades dock icke taga det
befästade slottet Stege, som tappert försvarades. Med
12 skepp seglade lybeckarne derefter in i sundet
och rakt på Köpenhamn. Här låg i Räfshalen trenne af
konungens skepp, hvaribland Svanen, ett af de största,
som konungen egde. Dessa varpade sig vid fiendens
ankomst in i hamnen, men Svanen stötte dervid på
grund och kunde blott med möda räddas.

Det blef dock intet anfall af på Köpenhamn, utan
lybeckarne seglade till Helsingör, der en stor
holländsk handelsflotta, bestämd för Östersjön,
låg till ankars, väntande på vind. Holländarne satte
alla segel till för att undkomma utåt Kattegat, men
lybeckarne upphunno och togo 11 skepp, hvarpå de
lade sig framför Helsingör och besköto staden. Dermed
uträttades dock föga, »ingenting annat», säger en
dansk antecknare -- »än att en gammal katt förlorade
ett bakben». Någon landstigning vågade de icke göra,
ty de kunde från skeppen se, hvar konungen satt till
häst på en backe invid staden, omgifven af en stor
skara både fotfolk och ryttare.

Den lybske krönikeskrifvaren Reimer Koch berättar,
att vid denna tid några ryska sändebud befunno sig hos
konungen för att afsluta ett förbund mellan honom och
storfursten. Då de nu hörde och till en del äfven med
egna ögon sågo, huru en fiendtlig flotta angrep den
ena ön efter den andra, sporde de, »hvad det var för
en mäktig herre, som så kunde trotsa konungen öfver
Danmark, Sverige och Norge». Då det svarades dem att
det var lybeckarne ensamt utan hjelp af de öfriga
hansestäderna, skola de hafva blifvit så förskräckta,
att de omedelbart derpå rest hem till sitt land igen
och genom sin berättelse förmått storfursten att
lösgifva de hanseatiska köpmän, som sutto fångna i
Narwa och Dorpat.

Konungen uppbjöd alla medel för att kunna värja sig
för lybeckarne. Han utgaf kaparbref, han uppmanade
sina bundsförvandter -- England, Skotland, Frankrike
och Polen -- att sända honom hjelp, han byggde och
köpte skepp och lade slutligen beslag på de i sundet
ankommande främmande köpmansskeppen för att bruka
dem med deras

besättningar till krigsskepp. Men innan detta hunnit
verkställas, visade sig åter den lybska flottan i
sjön.

Den utgjordes af 24 merseskepp och förde 6,000 man
ombord, hvaribland 2,000 lansknektar, desamma som
konung Hans afskedade vid Traven, när han såg sig
ur stånd att betvinga Lybeck 1509. Den 11 Juli kom
denna flotta till Bornholm, der erkebiskopens fogde
måste öfverlemna slottet och dessutom lofva 8,000
lod silfver i lösen för slottet och öns utrymmande --
en lösen som det dock varit omöjligt att åstadkomma,
om icke lybeckarne, hvilka enligt öfverenskommelse med
lansknektarne skulle hafva hälften af brandskatten,
efterskänkt sin del.

Ett svenskt skepp ankom till den lybska flottan,
medan hon ännu låg vid Bornholm. Det var utsändt
från Svante Sture, som låg vid Kalmar med en stark
landmakt och 9 skepp. Han bad att lybeckarne måtte
understödja honom i hans företag mot Kalmar slott och
Borgholm. Den lybska flottan seglade till följd deraf
in i Kalmarsund och förenade sig med de 9 svenska
skeppen, på hvilka äfven riksföreståndarens son,
Sten Svantesson, befann sig ombord. Genom en djerf
dansk kapare, som natten mellan den 3 och 4 Augusti
vågade sig in i Kalmarsund och der borttog några båtar
och gjorde några fångar, fick konungen veta, hvad de
förenade hade i sinnet, och nästan samtidigt hunno
honom de första underrättelserna om att flottorna
gått till segels. Ronneby, Sölvesborg, Åhus och Ystad
plundrades och brändes, och den 8 Augusti gjordes en
landstigning på Laaland.

Emellertid hade konungen fått sin flotta färdig och
utnämnde Henrik Krummedik till »öfverste kapten och
höfvidsman för alla andra kaptener, folk och tjenare
i sjön». Han var sålunda en slags riksamiral, och
inledde sin höga befattning med en lycklig strid på
Laaland, hvarifrån han fördref fienden. Efter denna
motgång vägrade lansknektarne på lybska flottan att
vidare göra tjenst, och man måste foga sig efter dem,
så att de förlades till Travemünde.

Der befann sig också Sten Svantesson med den svenska
afdelningen. Han hade af sin fader erhållit penningar
att betala lansknektarne, men ansåg sig icke böra
utlemna deras aflöning, emedan de hade uppfört
sig som förrädare på Laaland. Lansknektarne,
hvilka vi väl känna sedan det föregående, blefvo
häröfver uppretade och dels till följd häraf, dels
till följd af misshälligheter mellan dem och Lybeck
-- ty vanligen hade legoherren lika, om icke mera,
ondt af dem som den fiende, mot hvilken de legdes att
strida -- utbröt ett uppror bland dem. De omringade
de till antalet vida underlägsna svenskarne, hvilka
togo sin tillflykt i några hus, men slutligen måste
gifva sig. Lansknektarne flyttades då till Lybeck,
men de fortforo äfven der att drifva sitt ofog,
tills de slutligen fingo sin sold och sitt afsked.

I Oktober månad ankom Sten Svantesson hem. Men han
hade vunnit ett godt rykte om sig för mandom och
raskhet, och herr Svantes vänner började rikta sina
blickar på honom som ett blifvande stöd för

fadern och hjelp för riket. Så heter det i ett
bref från en af dem, hvilka voro i slottslofven på
Stockholm, Jon Jönsson till Svante i December 1510:
»Käre herre, som jag hafver skrifvit eder tillförene
till om unge herr Sten, eder käre son, hafver jag
förnummit af alla edra vänner och edra tromän,
de som edert bästa vilja veta, att det synes dem
alla råd vara, att I hållen eder son vid välmakt;
då veten I väl, att I finnen der trohet att slå eder
lit till. Vill Gud gifva honom lif och helsa, då
må han taga eder mycket omak af. Käre herre, i den
resan I sände honom ut med de lybska, då må I veta,
att honom är påfördt ett ganska skönt rykte både här
utaf staden och af meniga landet, att han så ärligen
beviste sig i den resan. Käre herre, var det ganska
nyttigt, att I sänden honom ut, efter Gud fogade,
att I fingen honom i god måtto igen.»

Det var efter dessa händelser till sjös som Kalmar
och Borgholm föllo i riksföreståndarens händer, men
det var också om hösten detta år som den tappre Åke
Hansson slutade sin bana.

Så slutade året 1510. Fru Märta, riksföreståndarens
husfru, hade någon tid af året vistats i Finland, men
återkommit derifrån på hösten. Hon hade derefter känt
sig sjuk och lidit af svårmod, men de goda tidender,
som inlupo från hennes herre om Kalmar och Borgholm
och den afbräck fienden lidit till sjös, inverkade
så fördelaktigt på henne, att hon fick helsa och
sitt goda lynne åter. »Nu är det bättre med henne»,
skrifver den ofvannämnde Jon Jönsson, »så att hon
görer sig nu redo och vill gifva sig ned till eder.»

<b>Krigsrörelserna 1511.</b>

Året 1511 hade danskarne uppgjort en plan för kriget,
som, om den kunnat genomföras, otvifvelaktigt
satt Svante Nilssons mod och uthållighet på hårda
prof. Det synes hafva varit deras afsigt att från
tvänne håll angripa Sverige till lands, nemligen så
väl från Norge som från Skåne. Båda härafdelningarna
skulle sammanträffa vid Jönköping, för att derifrån
gemensamt fortsätta tåget norrut och i Södermanland
afbida flottans ankomst, som skulle anfalla Stockholm
från sjösidan, medan landhären omslöt staden från
landsidan.

Det var konungens son, Christian, »den unge konungen»,
som han kallades, hvilken skulle ordna anfallet från
norska sidan. Detta gälde naturligtvis i första rummet
Vestergötland, der nu icke mera något »plågoris» fans,
som juten behöfde frukta. Redan före utgången af 1510
visste man i Sverige tala om befarade fiendtligheter
från detta håll. Jon Jönsson på Stockholms slott
skref i December till riksföreståndaren, »att han
hade hört, det denne ämnade sig in i Vestergötland
att försvara den landsändan både i landamäret och
annorstädes». Man ville äfven veta att förräderi var
å bane, och riksföreståndarens vänner hyste fruktan
för hans person. Den nämnde brefskrifvaren yttrar
derför på ett annat ställe i samma bref: »Käre herre,
är det så,

att I gifven eder in i Vestergötland, då råder jag
eder framför allt, att I tagen eder väl till vara för
förräderi, hafver gode och trogne karlar med eder, som
väl taga vara på eder och väl se på edra ärenden.»

Det blef dock icke något anfall af förr än på nyåret
1511. Då kom unge konungen tågande från Norge. Han
medförde öppna bref från konungen sin fader till
Sveriges inbyggare, hvari det hette, att kriget
icke fördes mot dem, utan mot konungens och fredens
fiender, allmogen skulle derför lemna sina skatter
till honom, understödja hans krigsfolk med lifsmedel
och lyda hans befallningar. Vägen togs öfver Lidköping
till Skara, der Christian uppehöll sig några dagar,
medan särskilda afdelningar af hären genomströfvade
landskapet uppåt Tiveden och åt Leckö, som började
belägras.

Skara måste erlägga en brandskatt, men icke förty
plundrades domkyrkan, och den kringliggande trakten
blef hårdt medtagen. Det var en af de sista dagarne
i Januari, som Christian drog från Skara. Han tog
vägen till Jönköping och ankom dit den 30 Januari,
utan att hafva rönt något motstånd. Men längre än
till Jönköping kom han emellertid icke, antingen nu
detta var en följd deraf, att den från Skåne väntade
afdelningen, som skulle genomtåga Småland; uteblef,
eller emedan Christian här rönte ett kraftigare
motstånd. Detta väntade honom vid Holaveden, och han
synes icke ens hafva pröfvat på en dust med de raska
östgötarne, som så illa tilltygat hans farfader.

Uttröttad af det långvariga kriget och dess bördor,
var allmogen på sina stäljen mindre villig att
möta fienden. I motsats mot östgötarne svarade
smålandsbönderne i Tveta, Vist, Södra Vedbo och Vestra
härad ett tvärt nej till riksföreståndarens män,
då de höllo ting för att förmå allmogen hugga bråtar
»mot rikets hadskeliga fiende». -- »Vi vilja icke ligga
för några bråtar, utan sitta hemma!» -- var allmogens
svar. Sådant svar fick ock riksföreståndaren af
bönderna i Döderby, men de läto dock tala vid sig. »I
förstningen voro de mycket ovillige», heter det i ett
bref till riksföreståndaren, »men till sist lofvade
de dock att vilja lefva och dö med edert herredöme!»

Helt annat var förhållandet i det mellersta
Sverige. Ett rådsmöte egde rum i Vesterås den 5
Februari, och der beslöts att hvar tredje man öfver
15 år skulle infinna sig, beväpnad med armborst och
nödiga pilar samt försedd med sex veckors kost,
på de ställen som närmare skulle bestämmas af
slottshöfdingarne. Öfver allt inlupo underrättelser,
att man efterkom uppbudet, och för denna makt måste
nu unge kungen gifva vika.

Man känner icke till de krigshändelser till lands,
som derefter timade under året. Sannolikt fortfor
fejdandet i Vestergötland. Så egde en fäktning rum
mellan riksföreståndarens son och besättningen på
Bohus. Herr Sten skrifver nemligen till fadern i ett
bref, dateradt söndagen efter Kristi himmelsfärdsdag:
»I söndags var till slag med dem från Bohus. Jag har
gjort mitt bästa för att uppbära skatten i

Vestergötland, men fått blott litet; ty man säger
att kung Christian sjelf vill indrifva skatten här
till S:t Olofs dag.»

I sjön visade sig detta år ingen svensk flotta,
men Lybeck fortfor att der verka med kraft.

Både lybeckarne och konungen rustade ifrigt för
att få sina flottor färdiga att löpa ut. Men
medan Lybeck inväntade sina bundsförvandter -- de
öfriga hansestäderna -- lopp den danska flottan,
20 segel stark, till sjös under anförande af Jöns
Holgersson. Han seglade utefter södra Östersjökusten,
medan en stor holländsk handelsflotta, som anländt
till sundet, under betäckning af några danska
krigsskepp skulle segla vidare öster ut till Lifland,
sin bestämmelseort.

Jöns Holgersson vände sig först mot Travemünde,
men der kunde han icke något uträtta, utan seglade
vidare till Wismar, det var en af de första dagarne i
Juni. I Wismar var marknad, och ingen menniska tänkte
på någon fiende, då tornväktaren kom springande till
borgmästaren och sade att en stor flotta nalkades
hamnen. Borgmästaren trodde ändå icke på någon fara
och förbjöd väktaren att göra larm. Tornväktaren
steg åter upp i sin tornkammare, det var just som
de danska skeppen fälde ankar på redden. Vid denna
syn kunde icke mannen beherska sig; han fattade
trumman och störtade ut på torget samt kallade både
borgmästare och råd till tanke på deras pligt. Men
det var icke att tänka på någon ordning och reda, än
mindre på försvar. Danskarne borttogo 14 på redden
liggande krigsskepp, landstego och stucko stadens
förstäder i brand.

Från Wismar begaf sig Jöns Holgersson vidare
till Rostock, hvars borgare dock ryckte ut mot de
landstigna danskarne, så att de efter att hafva
plundrat trakten omkring staden åter måste inskeppa
sig. Kursen styrdes derefter på Stralsund. Här
hade Jöns Holgersson större framgång, och hertigen
af Pomern slöt förbund med konungen af Danmark.

Nu vände den danska flottan stäfven mot norr och
visade sig vid midsommartiden vid Öland. Det var
Jöns Holgerssons afsigt att söka bemäktiga sig
Borgholm. Han lät sitt folk landstiga och plundra den
öppna ön, men hans afsigt i afseende på Borgholm
misslyckades. Johan Magnusson (Natt och Dag), den
tappre Åke Hanssons fader, satt nu som slottsherre
på Kalmar, och han öfverskickade en krigsstyrka
till Öland, som snart rensades från fiender. Omkring
150 man togos till fånga och de öfriga jagades till
skeppen.

Jöns Holgersson lemnade nu Öland, men vände sig
i stället mot den gent emot liggande kusten af
Småland. Äfven här rönte han dock motstånd af den
uppbådade allmogen, men Johan Magnusson kunde dock
icke hindra, att flere socknar söderut från Kalmar
svårt sköflades.

Genom denna Jöns Holgerssons rundsegling sågo sig
emellertid lybeckarne inskränkta till sina egna
krafter. Dessa voro dock stora nog. Mot slutet af Juli
låg en flotta om 43 örlogsskepp med 4,000 lansknektar
färdigrustad i Travemünde. Tvänne rådmän voro satta

till öfverbefälhafvare, och hvarje skepp kommenderades
likaledes af tvänne borgare. Den 25 Juli lyftades
ankar, och flottan styrde öster ut för att förena
sig med de skepp, som skulle komma från Wismar och
Rostock.

Man väntade dock fögäfves på denna förstärkning, och
sedan den missledande underrättelsen inlupit, att den
danska flottan lagt upp och icke vidare under denna
sommar skulle löpa ut, så seglade lybeckarne till
Bornholm. Här hade de knappt börjat landstiga, förr än
de ute på hafvet fingo se 26 danska krigsskepp komma
seglande. Båda flottorna ordnade sig nu till strid,
och en ganska häftig sådan började der skepp stridde
sida vid sida med fiendens på vikingavis, och der
äntringen afgjorde segern. Ett lybskt skepp omringades
på detta sätt af trenne danska på en gång, men redde
sig och tog till och med ett af dem. Natten gjorde
slut på striden, utan att någondera af de stridande
kunde berömma sig af att hafva vunnit seger.

Den lybska flottan kryssade upp mot preussiska
kusten, och här erfor man, att den stora holländska
flottan låg till ankars på ett ställe vid kusten och
att det holländska sjöfolket gjorde sig lustigt på
Lybeckarnes bekostnad, hvartill väl Jöns Holgerssons
framgångar i Wismar och vid Stralsund i sin mån
bidragit. Så piskade en holländsk skeppare den
lybske örnen -- stadens vapen -- med ris, en annan
hängde de upp- och nedvänd på flaggstången, medan
en tredje skrytsamt talade om, att han ville hänga
det största af de lybska skeppen på spetsen af sitt
bogspröt. Men oaktadt allt detta öfvermod hann knappt
den lybska visa sig, förr än den stora holländska
handelsflottan var tagen; 100 fartyg förstördes, 18
togos med till Lybeck och resten undkom i redlöst
skick till Preussen. Jöns Holgersson försökte väl
från Bornholm, der han ännu låg qvar, att beröfva
lybeckarne deras byte, men det misslyckades och han
förlorade ett af sina skepp, som satte på grund.

Men oaktadt den framgång, hvarmed kriget på det
hela taget förts, började man dock i Lybeck känna
behofvet af fred. Stadens handel låg alldeles nere,
och Östersjöns öppnande för holländarne skulle i
grund förstöra densamma, då Sverige icke var i stånd
att här uppträda med tillräcklig kraft till Lybecks
bistånd. Det var dock ingen lätt sak att förmå Danmark
till fred. Det ena fredsanbudet efter det andra från
lybeckarnes sida förkastades.

Och dermed gick året 1511 till ända.

Vi stå nära slutet af Svante Nilssons dagar. Vi vilja
nu i ett sammanhang öfverse de underhandlingar med
Danmark, hvilka under hans tid fortgingo lika lifligt
som under hans företrädare.

<b>Underhandlingarna med Danmark.</b>

Redan på sommaren 1505, sedan mötet i Kalmar slagit
fel, var det fråga om nya möten; först i Lund,
det var i slutet på Augusti,

och sedan i Malmö, i början af November. Något möte
blef dock icke vidare af det året, huru ifrig än
erkebiskopen var att vinna fred och ro för riket. Man
synes hafva fäst sig vid den omständigheten att intet
lejdebref för de svenske fullmäktige blifvit utfärdadt
af Danmarks råd, utan blott af konungen ensam. Men
äfven detta ville icke erkebiskopen betrakta såsom
giltigt hinder. »Han förmodade» -- skref han till
riksföreståndaren -- »att ingen lejd behöfdes utöfver
den, som konungen gifvit; skulle ingen sätta tro till
den andre, då finge detta örlog en ond och sen ända.»

Utom denna brist i lejden synes äfven hinder hafva
uppstått derutinnan, att utaf de i konungens
lejdebref inbegripna svenska rådsherrarne voro
tvänne urståndsatte att kunna resa; den ene, biskop
Vincentius i Skara, emedan hans invigning i sitt
biskopsembete förestod, och den andre, Knut Eskilsson,
emedan han låg sjuk. Erkebiskopen föreslog i stället
för den »senare Sten Thuresson (Bielke). »Ville
herr Sten Thuresson», skref han, »taga sig det på,
så är han mest förfaren i alla saker och ärenden och
hafver alltid varit närvarande så ofta riksens råd
hafver öfvervägt, hvad befallning sådana sändebud
hafva skulle, och kan han mycket lämpa sitt tal,
af den förnumpst Gud hafver honom gifvit, efter
lägligheten.»

Samma råd gaf äfven biskop Otto i Vesterås, som också
vid denna tid af sjukdom var bunden till sängen. Han
ansåg tillika att de som utseddes borde afsändas
utan dröjsmål. »I stället för herr electus (i Skara)
kunde ju riksföreståndaren taga hvem honom tröste;
Axel Posse måtte väl så mycket göra för rikets skull,
om han än vore föga förfaren i slika ärenden.» Detta
var vid jultiden 1505.

I början af år 1506 afgingo också Sten Thuresson,
Thure Jönsson (Svarte Skåning), domprosten i Linköping
Hans Brask och Bengt Abjörnsson såsom fullmäktige för
Sverige, försedda med ett maktbref (instruktion),
som på uppdrag af riksföreståndaren och efter
öfverläggning i rådet blifvit uppsatt af biskop
Mathias i Strengnäs och gilladt af erkebiskopen.

Bland de särskilda punkterna i maktbrefvet innehåller
den första att sändebuden skulle ursäkta uteblifvandet
i Kalmar; rörande hvilket tillfogas helt kort: »tager
af eder sjelf, I veten saken.» Fruktan för ryssarne
och motvinden kunde ibland annat anföras. Rörande
sjelfva fredsvilkoren skulle kronans slott Kalmar och
Borgholm med Öland begäras åter och vissa års uppslag
(stillestånd) rikena emellan utverkas.

Men underhandlingarna hade icke åsyftad
verkan. Sändebuden återkommo utan att hafva erhållit
hvarken det ena eller andra. Efter återkomsten
träffade de utskickade en mängd svenske herrar --
sannolikt äfven riksföreståndaren sjelf -- hvilka
voro samlade i Vexiö, och derifrån uppsattes och
utsändes bref om utgången af deras resa. De församlade
klaga öfver att vintern blifvit förhalad genom dessa
underhandlingar. »Kunna vi icke märka», heter det,
»något bestånd följa af dessa besändningar, utan
att riksens fiender taga sig deraf

yttermera styrka, och vill dermed bringa förakt öfver
vårt fädernerike och oss sjelfva, hvarom talats både
innan och utan rådet. -- Derför är rådligt att vi alle
samfäldt hjelpe till att afvärja vårt fädernerikes
skada och förderf med allvarlighet, som största makt
uppå ligger.» Detta bref uppsattes den 26 Mars 1506.

Det var härom som riksföreståndaren i April från
Jönköping underrättade Erik Thuresson i Finland,
omtalande tillika danska konungens benägenhet att mot
en viss penningesumma afstå sina anspråk på Sverige,
»det mig hoppas ej skall ske», skrifver han, »så
länge jag och flera vänner lefva till riksens gagn
och bestånd».

Derpå följde krigshändelserna under det nämnda året,
och Kalmar stad intogs med storm af Heming Gad. Modet
lifvades deraf hos Sveriges män. Man ser ej till
några underhandlingar under året. Först det följande
förekomma åter sådana.

Riksföreståndaren med några herrar af rådet skrefvo
i Februari 1507 till Danmarks råd och den 7 April
erhölls svar från de danska herrarne. Det är till
sitt innehåll ganska upplysande, synnerligast med
afseende på stridsfrågans uppfattning i Danmark.

Om kriget och om den svenske riksföreståndarens klagan
öfver den i Kalmar 1505 fälda domen heter det, »att
det var beklagligt att riksföreståndaren ej sjelf
kom till Kalmar. Hade han det gjort, hade mycket
blifvit satt tillbaka som nu skedt är, och mycket
godt framkommit, som nu ogjordt är. -- De svenske
kunde sjelfve märka, hvaraf detta krig uppkommit,
huru deras käre och nådige, deras korade, krönte och
krismade herre och konung med våld blifvit trängd af
sitt rike och desslikes hans nådes furstinna blifvit
belägrad och utkörd från land och län utan rättegång
i någor måtto».

»Käre vänner», heter det vidare, »I kunnen ock sjelfve
väl förmärka, huruledes denna fejd må kunna sättas
af med mindre vår
nådige herre kommer till sitt land och rike
igen. -- -- -- Och tviflar
ej, att edert herradöme är ju kristeligt folk,
att I ju allvarligen öfvervägen det bann af vår
heligaste fader påfven och kejsarens akt, som öfver
eder förkunnad är, och hvad förderfveligt som derför
Sveriges rike kan öfvergå.»

Ville de svenske återtaga konungen i sitt rike,
skulle de skicka sändebud till mötet i Nyköping på
Falster, som skulle hållas med hansestäderna vid
midsommaren, men om detta ej fölle dem till lämpa,
kunde de skicka sina sändebud till Malmö tre eller
fyra veckor senare.

Det var naturligt, att intet afseende kunde
från Sveriges sida fästas vid dessa danskarnes
fordringar. Men Jöns Holgerssons framgångar under
sommaren tycktes gifva en viss betydelse åt det stolta
språk, som fördes af de danska, och långsamheten
af belägringsarbetet vid Kalmar samt den ringa
utsigt man hade att vinna detta slott bidrog äfven
att hos de svenska herrarne väcka önskningar om
fredsunderhandlingarnes återupptagande.


Medan riksföreståndaren låg nere i Kalmar, samlades
på Däfvensösund en mängd herrar af riksens råd
att öfverväga frågan. De stannade vid det beslut,
att de skulle skrifva till Nils Bosson på Borgholm
och bedja honom bemedla freden. »Han vore en
infödd man och hade mycket att vedervåga i riket»,
menade de. Brefvet till Nils Bosson uppsattes och
öfverlemnades åt kaniken Werner från Linköping att
till honom öfverföras; men en afskrift af brefvet
sändes tillika med underrättelse om hvad som blifvit
beslutadt till riksföreståndaren. Det var den 3
September 1507. Kaniken Werner hade kort förut
återkommit från en beskickning till Polen och hade
på erkebiskopens begäran infunnit sig hos herrarne i
Däfvensösund. På nedresan till Linköping skref Werner
till riksföreståndaren och omtalade herrarnes uppdrag,
men »att han först skulle vara med hans herredöme
till orda och hans råd och samtycke bekomma; vore
det nu hans furstlighet till viljes, ville han det
gerna göra; hans herredöme måtte blott dessförinnan
skaffa honom Nils Bossons lejd». Nils Bosson innehade
nemligen Borgholms slott för konungens räkning.

Just i de dagarna anlände till Stockholm ett lybskt
skepp, som medförde ett sändebud med bref från Lybeck
och sex andra hansestäder samfäldt, hvilka erbjödo
sig som medlare mellan konungen och de svenske, samt
tillika anhöllo, att man till följd af kejsarens
aktförklaring icke måtte söka deras hamnar. De
församlade herrarne kunde härpå intet svara, men
skrefvo genast till riksföreståndaren. De beslöto
att en riksdag skulle hållas i Stockholm senast den 7
Oktober, dit de hoppades att riksföreståndaren sjelf
måtte komma, »om han icke hade dråpeligt förfall»,
något som de icke förmodade. Riksens råd, andra goda
friborne och köpstadsmän samt några fattiga bönder
af hvarje lagsaga skulle sammankomma, »så att, hvad
der beslötes eller företoges, det riket pårörde,
ej måtte hänga allena på dem (herrarne af rådet)
eller riksföreståndaren».

Budet, som medförde herrarnes bref till
riksföreståndaren, ankom till Kalmar den 18 September,
men kunde ej aflemna brefvet förr än den följande
dagen, emedan herr Svante just då hade en strid --
sannolikt nattlig -- med fienden. »Jag fick eder
skrifvelse i går bittida på dagen vid 6 och 7, ithy
att vi alla, rika och fattiga här hos mig, voro i
mangling med riksens fiender till land och vatten,
som edert sändebud väl såg personligen» -- skrifver
han till herrarne den 20 September. För öfrigt var
riksföreståndarens svar obestämdt. »Han ville gerna
göra allt hvad på honom ankomme, såge ock gerna, om
herrarne af rådet kunde något uträtta för vinnande
af rolighet, men sjelf kunde han ej lemna Kalmar,
och tiden för riksmötet syntes honom i allmänhet för
kort, enär hvarken herrarne från Finland eller Åke
Hansson kunde der till dess infinna sig.»

Om riksmötet blef af, kan icke med visshet sägas. Men
Svante Nilsson stannade vid Kalmar, der mången häftig
strid utkämpades, och han ansåg sig ej kunna lemna
staden, förr än utsigterna der blefvo

något ljusare. Han skickade ett betänkande till
herrarne, som voro församlade i det meniga mötet af
frälset, köpstäderna, Dalarne och några af menige
allmogen. Det var den 28 Oktober Svante skref detta
betänkande, och rådsherrarne svarade den 12 November
inneslutande tvänne utförliga betänkanden. »Trenne
utvägar funnos enligt deras åsigt, antingen rättegång
inför kejsaren och påfven, eller fortsättning af
kriget, eller ock dagtingan; af dessa trenne saker
tillstyrkte de, på anförda skäl, den sistnämnda.»

Medan öfverläggningarne härom pågingo, ankom bref
från Erik Thuresson i Finland. Han afstyrkte både
freden och hansestädernas bemedling. I afseende på
den förra hoppades han, »att riket väl vore så vid
makt, att man kunde med Guds hjelp hålla denna fejden
ut, så att han (kungen) snart måtte ledas dervid;
dertill ville han hjelpa med lif och den yttersta
makt, han kunde åstadkomma och Gud gåfve makten till;
en uppenbar fejd vore dock bättre än en öfvermäktig,
hemlig och ohuld herre; kunde fred göras utan skada
och utan föraktning för dem alla, så var nog det
nyttigast, dock borde man aldrig taga någon utländsk
kung eller herre, deraf följde intet bestånd».

Hvad vidare rörde hansestäderna kunde han ej finna
det nyttigt »att gifva de hansar för mycken makt och
våld att förhandla sådana saker riken och herrar
emellan, hvarigenom dessa skulle förnedras, men
städerna höjas och förmeras. Städerna kunde icke
umbära Sveriges rike, men riksens inbyggare kunde
få sina behof fylda från Reval. Trängde faran på,
kunde man dessutom taga så många skepp man ville
både af städerna och holländarne. Med handelsförbud
och aktsförklaring skulle konungen icke tvinga dem
(svenskarne) riket utaf. Han hoppades det icke ske
skulle, liksom det förut icke hade skett, att något
rike vunnes med bläck och papper. Sveriges rike
vunnes icke så snart som fienden tänkte, om Gud
täcktes gifva endrägt och inbördes kärlek.»

Erik Thuresson såg sakerna på afstånd och kunde
derföre bättre ofverskåda och bedöma dem. Han skådade
också ett godt stycke längre än herrarne här hemma
samt styrktes i sin mening af de underrättelser,
som han litet emellan erhöll från sina vänner i
städerna. Starkt missnöje rådde nemligen inom städerna
för den afbrutna handeln med Sverige, och efter freden
med kungen voro de nu ångerköpta. »Det vore godt»,
skref derför herr Erik, »att ej vara för hastig;
der skall snart höras ett underligt spel af. -- Det
kan med Guds hjelp härefter ske några saker, att
städerna skola bebrefva riket att aldrig härefter
göra sådant förbud mera mot detsamma; dertill skola
goda råd finnas, det första jag kommer tillstädes
och till tals med rådet. Anammer min skrifvelse och
dessa artiklar, som hasteligen skrifna äro, icke till
ogunst; det är gjordt i en god akt och mening.»

Men den stränge riddarens råd uträttade lika litet
som riksföreståndarens. Rådet ville nu till hvad pris
som helst hafva fred.

Rörande de svårigheter riksföreståndaren i sitt
betänkande uppstält emot
att tillerkänna konung Hans en viss penningesumma
årligen, svarade rådet: »Det hafver mycket varit
rördt både i herr Stens tid och eder, synnerligen
senast, när de gode männen Sten Thuresson och Thure
Jönsson kommo från Danmark . . . . Ingen beslutning
hafver varit derpå, dock om så ske skulle att vi
derför kunde få fred, funnes goda vägar, hvar den
summan skulle tagas, att ridderskapet icke skulle taga
af sitt. Ty konungen i Sverige plägar lefva af kronan,
der skall ock vederkännelsen (penningeersättningen)
tagas. Hvilken annorlunda ville detta företaga eller
förblanda, han vill gerna riket försöndra och komma
oss våra fiender på halsen.»

Man utsåg också underhandlare, biskop Otto
i Vesterås och Erik Trolle, hvilka gingo till
Köpenhamn i början af år 1508 och der utverkade
beslutet om ett nytt möte att hållas i Varberg den
17 Juni. Stillestånd skulle till dess vara från
den 1 Maj till 8 dagar efter midsommar. I Varberg
infann sig konungen sjelf jemte 12 danska och norska
rådsherrar. För de svenske fullmäktige, bland hvilka
de förnämste voro biskoparne Vincentius från Skara
och Mathias från Strengnäs, Erik Trolle, Thure
Jönsson och Åke Hansson, framlade konungen trenne
punkter, hvarom länge underhandlades. Den 2 Juli
uppsattes beslutet. Stilleståndet förlängdes till
Mårtensmessan. De svenska sändebuden lofvade tillika
»att förarbeta med deras medbröder Sveriges rikes råd
och inbyggare, att mottaga konung Hans eller ock att
förklara för honom och gode män, hvarför det ej ske
kunde. Antoges denna förklaring som giltig och funne
man att skada och förderf skulle följa, om konung Hans
komme i besittning af riket, då skulle konungen vara
alldeles tillfreds, om hans son antoges till konung
på faderns vägnar under dennes lifstid. Funne gode
män, att äfven deraf skada skulle följa, så ville
konungen vara tillfreds med en viss penningesumma
årligen af kronans ränta äfvensom med ett erkännande
af Sveriges innebyggare att han vore deras rätte herre
och konung. Penningesummans storlek och desslikes
hvad redelig tjenst Sverige och Sveriges män skulle
göra sin herre och konung, detta skulle bestämmas af
sex fullmyndige svenske rådsherrar, tre andlige och
tre verldslige, på ett möte med danska rådsherrar i
Malmö nästkommande Michaelisdag. Under tiden skulle
Kalmar och Borgholm förblifva i kungens händer,
kustfarten vara oförhindrad, men intet samqväm ega
rum med hansestäderna.»

Om hösten sammanträdde de svenske rådsherrarne
för att öfverväga de tre vilkoren, som konungen
framlagt i Varberg. För handen varande källor lemna
inga underrättelser om hvad riksföreståndaren tänkte
och gjorde i afseende på allt detta. Sannolikt såg
han ogerna den utgång underhandlingarna syntes få,
eftersom han vid andra tillfällen yttrat sin stora
ovilja öfver förslaget angående penningesumman. Fred
ville väl han, som de andre, men icke på vilkor,
som voro nesliga för Sverige. Från hans själsfrände,
Erik Thuresson på Viborg,

hafva vi ett bref i behåll, deri den kraftige mannen
som allra hastigast nedskrifver sina tankar rörande
utgången af Varbergsmötet.

I afseende på de tre vilkoren ville han framför allt
icke veta af något anammande af konung Hans eller hans
son. Då kunde man hellre bjuda en summa penningar, men
icke såsom konungen föreslagit att årligen utgå, utan
hvart fjerde eller femte år, och endast för den tid
konungen lefde. Dock vore äfven detta, skrifver han,
riket till förakt, Gud bättre. Vidare skulle Gotland,
Kalmar och Borgholm komma fritt till riket igen --
ville ej konungen gå in på detta, så hoppades han
till Gud, S:t Erik och alla Sveriges helga patroner,
att ej behof skulle göras något ytterligare att
besvära riket med någon stor utgift.

Det beramade mötet i Malmö blef icke af. Härjningar
på de svenska och finska kusterna tvärt mot
öfverenskommelsen i Varberg, hvarom äfven det
ofvannämnda brefvet från Erik Thuresson talar, väckte
mycken förbittring hos de svenska herrarna, och
hindrade så väl Erik Thuresson som de andra herrarne
i Finland att komma öfver till mötet i Stockholm,
hvarom det svenska rådet tillskref det danska i bref
af den 22 November.

Och dermed gick året 1508 till ände.

På nyåret 1509 äro dock åter underhandlingarna i full
gång. Domprosten i Linköping Hans Brask, Erik Trolle
och Bengt Abjörnsson infunno sig i Helsingborg,
och der beslöts att stilleståndet skulle räcka till
midsommar, och att dessförinnan sex fullmyndige
svenska ombud skulle infinna sig i Malmö för att
öfverlägga med den danske konungen och hans råd
samt utan uppehåll förklara, hvilken af de tre
Varbergsartiklarne Sverige bestämde sig för.

Detta var stränga fordringar från konungens sida,
och förbittring väcktes i Sverige, synnerligast
hos sådana män som en Heming Gad och en Erik
Thuresson. Flera herremöten höllos, ett i Arboga
i April månad, der riksföreståndaren sjelf var
närvarande. Fråga var, om man skulle fästa något
afseende vid de danska fordringarna, eller om man icke
borde med kraft fortsätta kriget. För det sistnämnda
röstade Heming Gad. Det öfverensstämde också med
Erik Thuressons åsigter. Denne skref den 29 April
till riksföreståndaren, att rådet borde genast göra
sig redo med skepp och manskap, desslikes friborne
och köpstadsmän med all makt, så att när han sjelf
(herr Erik) och de finska herrarne öfverkommit, man
strax kunde draga mot fienden, hvar helst i sjön han
vore. Den tappre herren hoppades till Gud och S:t
Henrik, att man väl kunde bestå mot kungen och hans
parti. Hade så förr skett, så hade denna fejden haft
en ände, ty med dagtingan vunne man intet. Rönte
konungen en gång rätt motstånd i sjön af svenske
män, han gåfve sig väl sedan till freds och bättre
dagtingan. Men ville man icke med allvar gripa saken
an, kunde den så gerna helt och hållet öfvergifvas
o. s. v.

Det var naturligt att riksföreståndaren sjelf hyste
liknande åsigter. Men fredsvännerne synas hafva
varit öfvermäktige. Det var samtidigt

härmed som sändebud ankommo från Lybeck, och de
utsigter, som deraf öppnades för Sveriges bestånd
i striden, borde hafva bidragit att gifva styrka åt
fosterlandsvännernes uppfattning af frågan. Så skedde
emellertid icke.

Sex svenska herrar -- biskop Otto i Vesterås, Hans
Brask, Henrik Venne, nu domprost i Åbo, samt riddarne
Erik Trolle, Peder Thuresson och Nils Eskilsson --
afsändes till Danmark. Mötet egde dock icke rum i
Malmö. Stilleståndstiden var redan upplupen, man var
i Augusti månad. Ombuden sammanträdde i Köpenhamn
med konungen och hans danska råd.

Den 17 Augusti -- sedan Åbo blifvit brändt och de
svenska kusterna förhärjats och medan oviljan i
Sverige mot Danmarks konung närdes och ökades --
ingingo dessa svenska ombud följande märkliga fördrag:
Sverige skulle årligen utbetala till konung Hans
12,000 och till drottning Christina 1,000 stockholmska
mark, hvilka summor skulle aflemnas till danska män
på Kalmar slott före eller senast midsommardagen och
erläggas i koppar, jern, silfver eller örtugar efter
faststäldt värde på dessa varor. Penningesumman skulle
utbetalas, intill dess Sverige mottoge konung Hans
eller hans son till fullmäktig herre och konung. Det
svenska rådet skulle hafva rätt att före nästkommande
jul i förbindelsen deltaga och, om de gjorde det,
infinna sig i Kalmar, och aftalet skulle icke brytas,
äfven om konungen då icke vore tillstädes. Kalmar
och Borgholms slott och län skulle vara i konungens
ego och mellan Sverige och Danmark vara fullkomlig
fred. Sverige skulle icke lemna någon hjelp åt Lybeck
och dess bundsförvandter. Doge konungen före mötet,
skulle sonen Christians rättigheter, som utvald
konung af Sverige icke lida något intrång, liksom ock
konungen förbehöll sig sina rättigheter i Sverige i
allo måtto oförkränkta.

Det kan icke annat än i hög grad väcka ens
förundran, när man genomläser detta mötets beslut,
huru någonsin svenske män kunde gå in derpå. Bland
de fullmäktige var dock den fosterlandsälskande
Erik Thuressons broder och dertill en sådan man som
Hans Brask, hvars följande lif har så mången äkta
svensk handling att uppvisa. För öfrigt var sjelfva
förslaget om denna skatteförbindelse till Danmarks
konung ingalunda en nyhet. Den framskymtar redan på
Jöns Bengtsson (Oxenstiernas) tider, då denne bland
vilkoren för konung Christians intagande i riket
säges hafva uppstält äfven det, att konungen skulle
mottaga skatteöfverskottet af de svenska skatterna
i Danmark.

Underrättelsen om fördraget spridde sig ungefär
samtidigt med den om Åbos brand och danskarnes
härjningar, och vi kunna föreställa oss, huru
oviljan och hatet mot Danmark skulle upplåga. På
slika vilkor kunde det aldrig falla någon in att
vilja freden. Danmark innehade, oaktadt alla de
danska konungarnes löften om rättelse, mot lag och
rätt Gotland, de skulle behålla Kalmar och Borgholm
och dertill skulle man från Sverige årligen utbetala
den dryga peningesumman!


I Mars 1510 hölls ett möte i Vesterås af rikets herrar
och män. De förklarade, »att af sådana sliska och
förtäckta dagtingninga skulle rikets eviga skada och
förderf följa; de ville icke på några vilkor
tillstädja en sådan afgift, och allmogen hade ju med ja
och uppräckta händer afsagt konung Hans och all hans
afföda och vore icke sinnad gifva någon penningesumma
till erkänsla åt den som stämplade mot riket allt
ondt med sina svurna bröder ryssarne».

På de särskilda landstingen förenade sig de flesta
landskapen om detta beslut. Vestgötarne med sin
lagman Thure Jönsson redan före påsk. Det var det
bästa svaret från riksföreståndarens sida, och deraf
förstummades i viss mån danskvännerne.

Frampå sommaren uppsattes ett bref till danska
riksrådet, hvari man tillkännagaf, att de svenska
ombuden öfverskridit sina fullmakter, då de icke
fordrat afträdandet af Kalmar och Borgholm såsom
vilkor för medgifvandet om penningesumman. En stark
utrustning gjordes från Sverige, och med den var det
som riksföreståndaren kom ned till Kalmar, hvarifrån
han sände bud till Lybeckarne, som lågo på flottan
vid Bornholm.

Dermed slutar historien om de med Danmark förda
underhandlingarna för denna tid. Konung Hans vann
på dem i hufvudsaken intet. Icke heller hade han i
Sverige sådana stöd och hjelpare, som fadern haft
i Jöns Bengtsson, Magnus Gren, Thure Thuresson,
Erik Carlsson. Det rådde mera enighet i vårt land än
fordom, åtminstone så till vida som att danskvännerne
icke genast voro färdige att gripa till svärdet och
hugga rikets försvarare i ryggen.

Icke utan ett stort inflytande på dessa
underhandlingar var förhållandet till Ryssland. Vi
må nu i korthet kasta en blick derpå.

<b>Förhållandet till Ryssland. Erik Thuresson.</b>

Samma tvisteämne som under Sten Sture fortfor
att under hans efterträdare Svante Nilsson väcka och
underhålla ständiga gränsstrider och härjningståg. Det
var det lilla gränslandet, der Sverige på Erik
Axelssons tid uppfört Nyslott eller Olofsborg. Men
också den danske konungen bidrog å sin sida att egga
ryssarne.

För honom voro de en förträfflig bundsförvandt att
hålla Sveriges motståndskraft delad, och vi hafva
äfven i det föregående sett, huru de finske herrarne
deraf hindrades gång efter annan att efterföjla
riksföreståndarens anhållan om att komma öfver till
Sverige med skepp och manskap.

Strax efter mötet i Kalmar 1505 sände konung Hans en
af gammalt beprofvad underhandlare, magister David
Kock till Ryssland för att förmå storfursten Ivan
till ett anfall på Finland. Förhållandet mellan de
båda furstarne var synnerligen godt, och Ivan hade
till och med år 1499 skickat sändebud till Danmark
för att anhålla hos konung

Hans om hans dotter Elisabeths hand för sin son
Wasilej<footnote>
Anbudet afböjdes dock af konungen, som gaf sin
dotter åt markgrefven af Brandenburg.</footnote>.
Men nu i Oktober 1505 dog denne Ivan,
och Wasilej blef Rysslands storfurste. Han regerade
från 1505 till år 1533 och var således samtidig med de
sista riksföreståndarne i Sverige och de gräsligheter,
som afsluta vår medeltid.

Hos honom hade det danska sändebudet föga framgång,
något hvarom den svenske riksföreståndaren genom
omvägar fick underrättelse. »Han (konungen)» -- heter
det i ett bref från Raseborgs län
-- »hade sitt bud in i Ryssland, när den
herredagen vardt sliten i Kalmar, och han fick
icke der de svar, som honom behagade.» Ungefär
samtidigt kommo sändebud från Ryssland till
Sverige för att stadfästa och fullgöra det året förut
1504 afslutade stilleståndet. Men följande året
i Juli skickades sändebud från storfursten till
konung Hans med tillkännagifvande af faderns död och
af sin benägenhet att förnya det förbund och den
broderskap, som rådt mellan hans fader och konungen.

Vi känna föga af de underhandlingar, som fördes mellan
de särskilda rikena, men det förundrar en icke, om,
efter detta närmande mellan Ryssland och Danmark, det
förras sjelfherskare skulle börja göra svårigheter
i afseende på fullgörandet af fredsvilkoren med
Sverige. Ett gränsmöte skulle hållas sjelfva juldagen
1506, men ryssarne uteblefvo, och först tredjedag
jul kom ett sändebud -- »en stor och mäktig bojar,
den störste af dem som varit i Stockholm» -- och
framförde ursäkter från storfursten samt bad om mötets
framskjutande. Det var herr Erik Thuresson på Viborg
som mottog bojaren, och han var icke den, som lät sig
förvilla af tomma ord. »Jag svarade honom skarpt» --
skref herr Erik sedan till riksföreståndaren den 2
Januari -- »och sporde, hvarför deras storfurste
icke förr underrättat mig derom, än samma
dag mötet skulle stå. Han gjorde sin ursäkt det
bästa han kunde, men jag sade mig vilja skrifva till
eder och Sveriges rikes råd derom.»

I samma mån, som konung Hans insåg omöjligheten att
vinna några verkliga fördelar öfver »sina upproriska
svenska undersåtar», som det behagade honom att kalla
det svenska folket inför Europa, i samma mån blef han
ifrig att förmå ryssarne till anfall på Sverige. Mot
slutet af år 1507 omtalar Erik Thuresson i ett bref,
att mäster David var på väg till Ryssland och att vid
Reval ett fartyg skildes från honom, som varit lastadt
med bly, stålarmborst och bössformar att gjuta bössor
utöfver och mycket annat, det till värja hörer»,
hvilket allt konung Hans hade sändt till storfursten
i Muskovien uppå kristendomens argesta.

En omständighet, som bidrog att omintetgöra
verkningarna af Danmarks bemödanden, var förhållandet
mellan Ryssland och Polen. I detta senare rike hade
en konung <i>Sigismund</i> bestigit tronen i 

December 1506 och kom snart i krig med Ryssland, emedan
han ville återtaga Smolensk, som en förrädare
öfverlemnat åt Wasilej. Sigismund förde kriget med
lycka, besegrade gång efter annan den ryska hären och
återtog Smolensk. Svante Sture omtalar i bref till
erkebiskopen den polske konungens segrar och önskar
honom lycka. En naturlig följd af detta förhållande
mellan Ryssland och Polen var ett närmande mellan
detta rike och Sverige. Redan om sommaren 1506 befann
sig ett polskt sändebud i Stockholm med ett förslag
till förbund mellan båda rikena, hvaröfver den tappre
Åke Hansson yttrade stor glädje. Med detta sändebud
följde sedan den ofvannämnde kaniken Werner såsom
Sveriges ombud till Polen. Det var efter återkomsten
från denna beskickning som Werner på erkebiskopens
anmodan besökte herremötet i Däfvensösund om hösten
1507.

De danska stämplingarna i Ryssland hade sålunda sin
naturliga motvigt, och den vaksamme herr Erik på
Viborg fick härigenom sitt svåra och tunga arbete
i någon mån lättadt. Men det är af föga vigt att
följa de sparsamma underrättelserna om dessa lika
ofta afbrutna som återknutna underhandlingar med
Ryssland. Svenska gränsen här bevakades i dessa tider
af en man, som visste att sköta både underhandlingarna
och svärdet, och hvars vaksamhet aldrig förtröttades,
hvars mod aldrig svigtade eller gaf fosterlandets
sak förlorad. Hans kraftfulla ande framblickar ur
hans bref både till riksföreståndaren och de andra
rikets stormän. Vi hafva anfört en mängd utdrag ur
dem. När utsigterna mörknade, när faran hotade som
värst, lifvas han ännu af hopp och förtröstan och
uppmanar riksföreståndaren att icke vika för den
»förderflige» konungen, tillstyrkande honom till och
med att afböja de opålitliga hansestädernas anbud om
hjelp och förbund.

Den ädle riddarens ansträngningar kröntes också med
framgång. År 1510 afslöts nemligen med ryssarne en
formlig fred på 60 år.

En sådan man som Erik Thuresson var god att hafva i
dessa orons tider der på andra sidan Bottenhafvet. Och
när man låter blicken öfverfara de föregående tiderna
och deras storheter, hvilka nästan alla derutinnan
voro hvarandra lika, att de med svårighet kunde
underordna sig någon annans vilja än sin egen,
beundrar man så mycket mera denna Svante Stures
samtida. Det var något, som påminte om Nils Bosson
Sture och herr Sten.

Med sin rikedom, med den makt, som var lagd i hans
händer såsom Finlands högste höfvidsman näst under
riksföreståndaren, med det ovanliga anseende, som han
åtnjöt af både vän och fiende, och det inflytande, som
han utöfvade på sin tids alla vigtiga tilldragelser,
skulle det icke väcka förundran, om man hos honom
funnit något af den ärelystnad, som brann hos en
Jöns Bengtsson, en Erik Axelsson eller en Erik
Carlsson. Men man spanar förgäfves efter något
spår hos honom att på grund af sin framstående
ställning söka begagna sig af de för handen varande
splittringarna och sätta sig i spetsen för det
hela. Och mäter man efter lättheten för honom att
på denna

väg vinna framgång, frestelsen, som i samma mån
förstorades, och segern, som han vann öfver denna
fiende, hvilken väl sökte honom liksom hvarje annan
stor man, så ställer detta honom långt fram i raden
af svenske män.

Förhållandet mellan Svante Nilsson och Erik Thuresson
var alltid godt och förtroendefullt. Väl finner man
det någon gång på väg att rubbas, men aldrig gick det
så långt som till öppen brytning. Dertill älskade båda
sitt fosterland för högt. Herr Erik klagade en gång i
ett bref till riksens råd öfver att herr Svantes fogde
på Åbo slott tagit ifrån honom ett skepp »utan all
rätt och redlighet», en sak som han icke visste sig
hafva förskylt, och som var honom till stort förtal,
hån och skada. Men han tillägger i samma bref,
att han icke kunde tro, att sådant skedde med herr
Svantes vilja eller på hans befallning, och ställer
sig vidare i afseende på de pågående underhandlingarna
med Danmark helt och hållet på riksföreståndarens
sida.

Hvad det öfverklagade skeppet beträffar, mätte dermed
något missförstånd hafva egt rum, ty riksföreståndaren
gifver sin fogde på Åbo befallning att icke hindra
herr Eriks svenner från att taga det. »Efter det jag
förmodar» -- heter det i Svantes bref af den 1 Augusti
1508 -- »han (Erik) vill hafva det i riksens resor och
tjenst, hvar behof göres, vill jag, att du alls intet
hinder gör deruppå, utan låter dem det löst att föra
till herr Erik.»

Anledningar till missämja kunde dock lätt
uppstå mellan så mäktiga män som herr Erik och
riksföreståndaren. Så finner man i början af år
1511 en sak dem emellan, som förr mer än en gång
vållat fredsbrott mellan svenske män. Vi låta herr
Erik derom sjelf tala, anförande ett brefutdrag,
märkeligt dessutom såsom det sista, hvilket finnes
i behåll af de många, som utgått från honom. Det är
skrifvet den 2 Mars 1511.

Herr Erik var jemte de öfriga herrarne i
Finland kallad till ett herremöte i Stockholm,
men riksföreståndarens bref med kallelsen hade
blifvit fördröjdt på vägen, emedan förbud blifvit
utfärdadt att icke öfverföra någon från Väddön. Med
Väddön menas troligen Gamla Grisslehamn, hvarifrån
då, såsom allt sedan ända till på 1700-talet,
öfverfarten egde rum till Åland på båtar som af
Väddöallmogen skulle underhållas mot åtnjutande af
åtskilliga friheter, hvarom kungabref finnas utfärdade
af både Christofer och Christian I. »Hoppas jag» --
skrifver den finske höfvidsmannen härom -- »att det
icke är eder vilja eller befallning om detta förbud,
hvilket ock ej nyttigt är, dock ej för min skull,
utan för menige riksens hinder, om, det Gud förbjude,
något uppå komme af dessa omilde ryssar, som dagligen
befruktande är. Efter sådan brefvets försummelse och
förbud är mig nu icke möjligt mötet besöka. Allsmäktig
Gud gifve eder och de gode
herrar sin heligaste nåd nu riksens märkeliga
ärenden så företaga, att denna sorgliga fejd måtte stillas och
afsättas.»


I samma bref yttrar vidare herr Erik: »Hafver jag
eder ock ofta förr tillskrifvit och intet svar
deruppå bekommit om Åtvida socken och andra saker,
desslikes om några mina gods i Östergötland, som
I skolen hafva bebrefvat en borgare i Söderköping,
hetandes Sven Joensson, hoppandes mitt icke förbrutit
hafva. Om så är, beder jag eder vilja sådant bref
till rygga kalla och låta mig mitt njuta, tilldess
det varder mig afvunnet med lagen. Täckes eder ännu
vilja gifva mig godt svar om Åtvida socken, efter hon
långliga under min gård legat hafver, hoppas jag det
väl kan blifva förskylladt. I veten väl, hvad skada
jag tagit hafver på mina gods i Danmark för denna
långliga fejds skuld och ingen vedergällning derför
haft; ty beder jag eder gerna vilja i dessa saker
med det bästa betänkt vara.»

För öfrigt hade i allmänhet förhållandet mellan Svante
Nilsson och rådet under slutet af det föregående
året blifvit högeligen spändt och oroväckande, men
vi komma här nedan att närmare taga denna fråga i
betraktande. Det var ett ögonblick, som profvade
både den ene och den andre. Det ofvannämnda brefvet
visar dock, att, huru långt sakerna drifvits, det
ännu återstod något till det yttersta. Fullkomlig
brytning blef det icke.

Svante Nilsson å sin sida ändrade veterligen intet
i sitt gamla förhållande till herr Erik. Denne var
fortfarande en bland dem, som han aktade högt,
så högt, att han åt honom anförtrott hustru och
barn, i händelse han skulle falla ifrån. »Och när
allsmäktig Gud täckes mig af denna syndiga verld
kalla» -- skrifver Svante till slottsfogden på Åbo
1505 -- »då hafver jag befalt honom (herr Erik) min
älskeliga husfru och barn, att han skall veta dem väl
förvarade i all den del, som mig och dem af riksens
råd lofvadt, tillsagdt och bebrefvadt är, förr än de
slott och slottslofvar skola någrom uppantvardas.»

När man känner det goda förhållande, som var rådande
inom riksföreståndarens familj mellan honom och
hans husfru Märta samt hans och hennes barn, hvarom
bibehållna bref vittna, så finner man lätt, huru
högt hos Svante den mannen måtte stå, åt hvilken
han ville anförtro dessa sina kära. Och när sedan
misshälligheter kommo, så sattes icke någon ändring
härutinnan i fråga. Samma förtroende hos den ene
till den andres rättskänsla och ädla sinne rådde
fortfarande.

Det ofvananförda brefvet tyckes skrifvet i en ton,
som andas mera sorg än vrede. Något svar derpå från
riksföreståndarens sida känna vi icke. Att någon
åtgärd af honom i enlighet med herr Eriks önskan icke
hann vidtagas, är tydligt af det uppslag i frågan
som gjordes af en makt högre än både Erik Thuresson
och Svante Nilsson.

I början af Maj kom bud öfver från Sverige till Åbo
med bref från riksföreståndaren till herr Erik,
hvilket slottsfogden på Åbo befaltes fortskaffa
till Viborg. Klemet Hogenskild, som varit brukad
vid underhandlingarna med Ryssland och som nu var
i slottslofven på Åbo, afsände också ett bud med
riksföreståndarens bref. Budbäraren kom riktigt fram
till Viborg. Men der stod illa till.


Måndagen efter påskveckan -- den 28 April -- hade herr
Erik plötsligt insjuknat, på onsdagen hade han tagit
afsked af de sina och när budet från Åbo anlände,
hade han redan legat mållös ett par dagar. Budbäraren
begärde, att herr Eriks skrifvare skulle uppläsa
brefvet för honom och uppsätta svaret, men så väl
skrifvaren som några andra af herr Eriks svenner sade
att det var omöjligt; »herren kunde nu hvarken låta
sig brefvet föreläsas eller höra dem!»

På återvägen från Viborg mötte budet i Helsinge
slottsherren på Raseborg, Tönnes Eriksson (Tott),
som var den döende herr Eriks måg. Denne hade fått
underrättelse om sin svärfaders plötsliga insjuknande
och skyndade genom natt och dag till Viborg. Han sade
till Klemet Hogenskilds bud, att han oförtöfvadt
skulle lemna underrättelse från Viborg. Om allt
detta skref Klemet genast till riksföreståndaren och
yttrade tillika sin öfvertygelse, att herr Erik ej
skulle komma upp från den sjuksängen. Vi känna ej Erik
Thuressons dödsdag, men af det nämnda brefvet kan den
på ett ungefär bestämmas. Det var nemligen tisdagen
den 6 Maj, som Klemets bud mötte den till Viborg
ilande Tönnes Eriksson, och någon af dagarna derefter
utandades den stränge riddaren sin sista suck.

Dödligheten var under detta och föregående året stor
i Finland, synnerligast bland presterskapet. Biskop
Johan i Åbo dog på sommaren 1510 helt plötsligt, och
<i>Arvid Kurk</i> blef vald till hans efterträdare. Flere
gode män följde sedan biskopen i grafven. Den
förste var herr Erik på Viborg. Hela Finland sörjde
hans död -- heter det i ett bref, som en munk i
Nådendal tillskrifvit en annan. Men säkert är, att
sorgen stannade icke inom Finland. Äfven i Sverige
utbredde sig bestörtning och oro efter inhändigandet
af sorgebudskapet, och mången fosterlandsvän såg
med bekymmer framtiden till mötes, då ej mera den
kraftige, pålitlige och vaksamme Erik Thuresson värjde
den östra gränsen och höll det osäkra, ofta afbrutna
fredsarbetet med ryska storfursten vid makt.

Innan vi lemna Finland och herr Erik, böra vi omnämna
en sak, som med detta fredsarbete står i det närmaste
sammanhang. Det är <i>Saima kanal</i>. Detta för Finland så
vigtiga arbete, som utfördes halffjerde århundrade
efter herr Eriks död, kan icke nämnas, utan att tanken
flyger tillbaka till längst försvunna tider, då den
svenske riddaren satt som borgherre på Viborg och med
sin skarpa blick öfverfor haf och land. Det onda,
som först mötte hans blickar och närmast fordrade
hans omtanke, var de ständiga gränsfejderna med
Ryssland. Försvaret mot denne fiende berodde i hög
grad på förbindelsen mellan de båda fästena Viborg
och Olofsborg; synnerligast var det för männen på
Olofsborg af vigt att kunna bibehålla en ständig
gemenskap med hufvudslottet, eftersom det var anlagdt
på en omtvistad mark, och ryssarne i första rummet
ville komma i besittning af detsamma.

Då upprann hos den stränge slottsherren på Viborg
tanken att genom gräfning åstadkomma en sjöled mellan
Sajmen och

Viborgsviken. Han började också arbetet, och ännu befintliga
spår efter anstälda gräfningar i Saima strandås bära
vittne om kraften och djerfheten hos Erik Thuressons
mäktiga ande. Han har i detta afseende en sin like i
Engelbrekt Engelbrektsson, som ville göra förbindelsen
mellan Mälaren och Östersjön oberoende af besittningen
af Stockholm. Ingendera af dem hann dock fullborda
sitt verk.

Samtidigt med Erik Thuressons död börja åter farorna
hota från öster och de danska stämplingarna förnya
sitt spel. Ännu medan riddaren låg på sitt yttersta
började rykten sprida sig om att ryssarne samlade
sig på gränsen och gjorde stora utrustningar. Genom
utsände spejare och äfven genom underrättelser från
Narva fick Erik Thuressons enka, fru Gunilla Bese,
visshet om att någon fiendtlighet verkligen var å
bane, och hon greps af oro, så mycket mer som man
befarade att den danske kungen skulle anfalla landet
samtidigt. På Viborg stod det också illa till, sedan
herr Erik lagt sina ögon tillsammans. Alla ansågo
sig lika goda, ingen ville lyda den andra.

Faran var ingalunda af fru Gunilla öfverdrifven. En
afdelning af konungens flotta ankom till Finska
viken och lade sig vid Mogesund, och den ofvannämnde
mäster David drog med trenne skepp längs kusten af
Estland inåt Ryssland. Hade ryssarne verkligen kommit
inbrytande öfver gränsen, hade de lätt i en hastig
vändning kunnat bemäktiga sig Viborg. Så väl Tönnes
Eriksson, hvilken af riksföreståndaren anmodades att
ingå i slottslofven på Viborg, som biskop Arvid Kurk
i Åbo skrefvo till Svante Nilsson och varnade, samt
anhöllo om skyndsamma mått och steg till olyckans
afvärjande.

Sändebud, hvilka afgingo till Ryssland, synas
dock hafva förmått omstämma ryssarne, så att något
fredsbrott ej blef af. Må hända hade mäster David
verkligen förlorat förtroendet sedan sitt sista besök
föregående året. Slottsfogden på Åbo skref derom
till riksföreståndaren: »hurudant tal han förde på
eders herredöme och flere värduge fäder och ärlige
herrar riksens råd, det får eders herredöme yttermera
framdeles veta. De gode män (de svenska sändebuden)
gåfvo honom der svar uppå, att allt han hade talat
och sagt, det hade han ljugit som en skalk, så
att storfursten förnam, att han for med dravel och
lögn, så att han var der inte sedan betrodder eller
hörder.»

Men om också lugnet förblef ostördt på den östra
gränsen -- tomheten kring riksföreståndaren efter hans
utmärktaste samtidas bortgång kunde icke fyllas. Ännu
egde han dock qvar en trofast och pålitlig vän i
Heming Gad; denne ingrep så kraftigt i sin tids
händelser och är liksom Erik Thuresson af så stor
vigt för sin tids historia, att vi här anse oss böra
närmare framhålla hans egen, innan vi öfvergå till
slutet af Svante Nilssons.

<b>Heming Gad.</b>

Om Heming Gads tidigare år känna vi intet. Han
möter oss först som Sten Stures ombud hos påfven
i Rom, der han sökte utverka ett påfvebref emot
ryssarne, hvilka betraktades såsom kristenhetens
fiender. I Rom vistades han omkring 20 år och kallades
offentligen af påfven »vice konungens i Sverige och
Sveriges rikes förespråkare»<footnote>
I påfvebrefvet står orator, som betyder talare,
förespråkare.</footnote>. Han vann påfven
<i>Alexander VI:s</i> ynnest och välvilja till den grad,
att denne utnämnde honom till sin kammarherre och
matematicus. När han återvände från Rom, det var
år 1499 eller 1500, veta vi att svårigheter mötte
honom för att inkomma i riket. Han måste betala 100
gyllen till konungen och 24 till Claus Krummedik,
»liksom om han någon ogerning gjort hade mot riket» --
klagar han sjelf. Må hända hade han redan då vid det
påfliga hofvet gjort sig känd för sina mot Danmark
och dess konung fiendtliga tänkesätt och väckt fruktan
hos konung Hans att bli en farlig motståndare i hans
planer rörande Sverige.

Han hade icke länge varit hemma, förr än biskop
Henricus Tidemanni i Linköping dog i December
1500. Heming Gad var då domprost och blef af
kapitlet vald till biskop. Dertill bidrog mycket
det förtroende, han åtnjöt hos de då åter försonade,
mäktige Sturarne, mellan hvilka och konungen striden
å nyo utbröt det följande året. Hemings verksamma
deltagande i de händelser, som närmast föregingo
och efterföljde konung Johans afsättning 1501, känna
vi redan, äfvensom huru han försonande gick emellan
så väl erkebiskop Jacob och herr Sten som denne och
Svante Nilsson. Huru kraftigt »doctor Heming» eller
»herr electus» -- ty detta var hans vanliga benämning
-- förde svärdet både framför Stockholm under gamle
herr Stens sista tid och framför Kalmar, samt huru
outtröttlig han var att lifva och upprätthålla modet
hos sina män och hos allmogen -- det känna vi äfven.

Naturligtvis skulle han derigenom öka hatet mot sig
hos danskarne och deras konung, och denne uraktlät
intet, som kunde befria honom från den farlige
doktor Heming. I detta arbete understöddes han af
en annan omständighet, nemligen det förhållande,
hvari doktor Heming stod till sitt stift. Vi känna
redan, att han icke erhöll påflig stadfästelse på
sitt val. Till största delen berodde nog detta på
stämplingar vid påfliga stolen från Danmark, men äfven
inom Hemings eget stift höjde sig klagomål mot honom,
och detta verkade missnöje hos de öfriga biskoparne,
men synnerligast hos svenska kyrkans öfverhufvud
erkebiskopen.

Bref på bref kommo till Heming så väl från rådet som
från erkebiskopen. Svante Nilsson sökte medla. Heming
sjelf stod ock i en

sådan ställning, att det föll sig svårt att tvinga
honom. En man, hvilken så utmärkt sig mot rikets
fiender, och som hade så goda föredömen just i detta
afseende uti sjelfva sin företrädare, måste stå högt
i folkets kärlek och var desto farligare att anfalla.

Slutligen gick det derhän, att ett formligt rådsbeslut
uppsattes och meddelades Heming -- det skedde på ett
rådsmöte i Stockholm i slutet af September 1506 --
enligt hvilket han förbjöds att vidare befatta sig
med sitt stift. Äfven Svante Sture undertecknade
detta bref; dessutom Erik Thuresson, dennes bröder
Sten och Peder, Johan Magnusson, Erik Johansson,
Sten Christersson (Oxenstierna) och Erik Trolle
m. fl. Men brefvet är hållet i en ton, som mycket
väl utvisar, att man sökte i så lindriga ordalag som
möjligt komma fram med hvad man ville. »Vi råde och
förmane», heter det, »att I icke låte det biskopsdöme
länger förderfvas, vi frukta vår herres plikt och den
kyrkans patroners hämnd, det är ock icke eder sjelf
utan en själavåda, när I det grundeliga besinnen».

Brefvet kom doktor Heming till hända utanför Kalmar,
der han var som ifrigast sysselsatt med belägringen,
hvilken också till följd af hans ansträngningar en
månad derefter kröntes med framgång. Han stod just
färdig att skicka några båtar till sjös för att hindra
fienden undsätta Kalmar slott, då budbäraren anlände
med rådets bref. Att genast besvara det var sålunda
en omöjlighet, och midt under krigsbullret var det
icke heller lätt att få tillräcklig ledighet för att
skriftligt bemöta klagomålen så som sig borde. Först
sedan Kalmar stad blifvit eröfrad, medan den tappre
doktorns namn flög på ryktets vingar öfver hela riket
-- först derefter besvarade han rådets bref.

Hans svar är så upplysande för bedömandet af honom
sjelf och ställningen i allmänhet, att det förtjenar
kännas till sitt hufvudinnehåll. »Min ödmjuka,
underdåniga helsning försänd med Gud värdugste,
värduge fäder, ärlige herrar, stränge riddare
och synnerligen gode vänner» -- skrifver han
och omtalar först hvad han hade för händer vid
emottagandet af rådets bref. »Sedan jag såg och
öfverlas eders herredömes bref», heter det vidare,
»och förstod eder vilja att jag skulle göra en ända på
min confirmationem till Linköpings domkyrka, derom
I ock förr talat hafve till mig, som I skrifve, innan
råds och utan, så tackar jag eders herredöme alla af
all förskyllan, att I värdens vilja beröra något det
mig komma kan till bestånd och välfärd i längden. Jag
lofvar eder på min kristeliga tro och ära, att så
snart fred eller uppslag ske kan mellan rikena,
som näst Guds hjelp nu ske kan med det vi hafve fått
Kalmar stad igen under riksens och eders herredömes
händer, det mig med kost och täring surt nog varit
hafver -- vill jag och skall göra en ända derpå utan
yttermera förmaning af eders herredöme eller någon
annan, så hjelpe mig Gud till lif och själ.»

Det var nu ett bestämdt erkännande af rättmätigheten i
rådets vilja, på samma gång som det var att uppskjuta
sakens afgörande på obestämd tid, eller tills fred
eller stillestånd vunnits med Danmark.

Han vädjar i det följande till herrarnes känsla af
billighet. »Och ändock k. Hans riksens fiende» --
skrifver han -- »hafver förhindrat mig i Rom för min
trogna tjenst jag gjort hafver Sveriges herrar och
infödde män, derför hoppas mig, att I vele på den
andra sidan vara på mitt värsta här i riket, konung
Hans och hans parti till stor glädje att det ske
måtte, som ej tima skall, så länge jag hafver vett och
skäl och kan säga nej för orätt. . . Vore ock någon
som något obestånd påskynda vill i riksens tjenst, der
jag nu märkeligen i stadder är, som I alle väl veta,
med stor kost, täring och lifsfara, och något obetänkt
deraf hända kunde, då skall det ej vara min skull,
utan hans eller deras, mig sådana förtäckta stycken
på denna tid påföra vilja. Jag tror ej någon inrikes
vara, afund hafvandes dertill. Jag bor konung Hans
här så nära eller andra riksens fiender på min herres
(riksföreståndarens) befallning, att jag skall för
den skull förstöras. Min tro tjenst af lif och makt
skall vara obesmittad i riksens tjenst natt och dag,
om jag det njuta må och ej så underslås, som mig
säges upplagdt vara.»

Hvad rätta meningen är med det hot, som han icke
otydligt låter undfalla sig med de orden, »om något
obetänkt deraf hända kunde», och med det vilkorliga
i hans utfästande af trogen tjenst, torde vara svårt
nog att afgöra. Han stod för mycket utom de gamla
slägterna, för att han skulle kunnat sätta sig i
spetsen för någon rörelse inom riket, och han var
till själ och hjerta alltför fosterländsk för att
han skulle hafva velat kasta sig i konungens armar --
något som dock väl skulle hafva försäkrat honom ej
blott om lugn besittning af Linköpings biskopsstol,
utan äfven vidare framgång. Tydligen var det dock
Hemings mening att endast skrämma de mäktiga herrarne
till foglighet. Detta visar sig af slutmeningen,
der han tillika vidrör en sak, som ingalunda var
herrarne behaglig.

Sedan han uppräknat de män inom stiftet, hvilka han
ansåg såsom sina anklagare, säger han: »Jag vill komma
utan lejd in för riksens råd och eders herradöme alla
och svara dessa förskrifna (uppräknade) och alla
andra; då skola eders herredöme alle höra, att de
skola få skam för sin möda och ingen tack. Jag skjuter
mig till den menige man i Sveriges rike, dalkarlar,
kopparbergsmän, silfverbergsmän, köpstadsmän, Upland,
Småland, Östergötland och Möre, huru jag hafver tjenat
eders herredöme alle och Sveriges rike, besynnerligen
två herrar, jag hafver tjent Sten Sture, Gud hans
själ nåde, och vår käre herre herr Svante Nilsson,
nu höfvidsman Sveriges och rikes föreståndare.»

Slutligen tillkännagifver han, att just som brefvet
skrefs, stod han i begrepp att draga öfver till Öland
med 200 man, emedan de hade hvarken äta eller dricka
i staden. Derför kunde han ej besvara alla artiklar,
som sig borde, ville det framdeles göra efter sin
bästa förmåga. »Känne Gud» -- så slutar han -- »att
jag är mer bekymrad

med riksens ärenden än med mina egna. Gud gifve jag
något godt göra kunde.»

På erkebiskopen inverkade väl detta bref föga;
men desto mera på riksföreståndaren. Vi veta,
att han höll landsting med dalkarlarne om
vintern. Der bragtes äfven på tal förhållandet
med doktor Heming. Dalkarlarne svarade dertill,
att de ingalunda ville tillstädja, det han (Heming)
skulle blifva förderfvad. De rådde också Svante och
lade sina böner dertill, att låta Heming blifva vid
välmakt. »Han hade med trohet», sade de, »afvärjt
rikseivs skada och förderf för utländske herrar,
som biskop Kettil gjorde, Gud, hans själ nåde!»

Riksföreståndaren begaf sig sedan nedåt Kalmar, och
i Linköping uppvaktades han af några ledamöter af
domkapitlet derstädes. Det var fråga om att förbjuda
doktor Heming biskopstionden, och kapitelsmännen
tillkännagåfvo detta för riksföreståndaren. Denne
gaf ej något bestämdt svar, förr än han ankommit till
Kalmar och fått personligen sammanträffa med doktor
Heming. Då skref han till domkapitlet i Linköping ett
bevekande bref, hvari han afstyrker hvarje våldsamhet
mot den tappre mannen, som vågade lif och blod mot
Sveriges fiender. Riksföreståndaren tillkännagifver
äfvenledes hvad dalkarlarne yttrat på tinget -- ett
bevis bland andra för den vigt, som lades denna tid
vid allmogens uttalade vilja.

Svantes råd, stödt på den tydligt uttalade
folkviljan, kunde icke förbises. Men å en annan
sida kunde man icke öppet sätta sig upp emot
påfven. Denne hade formligen afsatt Heming Gad, och
det påfliga brefvet härom uppspikades på kyrkoporten
i Linköping. Domkapitlet lät väl nedtaga detsamma,
»emedan det innehöll ord mot riksföreståndaren», men
det klagade inför riksföreståndaren sina bekymmer,
särskildt för Hemings skull, som icke låtit sig af
kapitlets föregående varningar rätta.

Såsom vi hafva nämnt, blef aldrig någon uppgörelse af
rörande Linköpings biskopsstol. Heming Gad kom aldrig
af densamma i besittning. Men å en annan sida var han
det oaktadt en mäkta inflytelserik herre och använd
i de vigtigaste värf. Vi känna, huru han rörande de
borgerliga sakerna stod helt och hållet på Sveriges
sida såsom danske konungens hätskaste fiende. Han
synes till och med härutinnan stundom hafva gått
längre, än som klokheten bjöd.

Något sådant tyckes hafva inträffat, när fråga väcktes
om att Sverige skulle genom en årlig skatt köpa sig
fri från den afskydde utländingens fordringar. Doktor
Heming delade Erik Thuressons åsigt i denna fråga,
och i sjelfva verket äfven riksföreståndarens, men
han uttalade sin åsigt, enligt sin sed, kraftigare,
utan ringaste afseende på de män -- och de voro för
ögonblicket mäktigare -- hvilka voro af en motsatt
mening. Naturligtvis ökades bitterheten, när det
skamliga fredsslutet blef kändt, och doktor Heming
lemnade belägringshären vid Kalmar och inneslöt sig
på Rönö slott.


Det gick så långt, att både rådet och
riksföreståndaren måste bjuda honom lejd. »Till den
lejd» -- skref Heming, och man tycker sig märka, huru
vredgad mannen var, medan han skref -- »till den lejd,
som riksrådet sist sände mig, behöfde de gode herrar
ej spilla bläck och papper; ty när den icke skulle
lyda annorlunda än den gjorde, då kunde jag nog gätta,
hur godt de unna mig. Hvad I deremot skrifve, att jag,
om jag begärde det, skulle erhålla edert lejdebref
efter min egen vilja, så hoppas jag att hafva tjent
eders herredöme således, att jag utan all fara tryggt
kan komma till eder.»

Riksföreståndarens kraftiga uppträdande emot
fredsslutet förde åter Heming till hans sida. Han
deltog jemte Nils Bosson, Sten Christersson,
Thure Jönsson, Åke Hansson samt Trotte och Johan
Magnusson i Vesteråsmötet i Mars 1510. Längre ut på
året skickades han jemte riksföreståndarens son till
Lybeck, der han med de wendiska städerna uppgjorde
en traktat om hjelp af dessa städer i kriget mot
Danmark. Konung Hans kände sig högeligen förbittrad
öfver hvad doktor Heming här uträttade, klagar i
bref till en kardinal öfver Heming och önskar till
och med åtgärder af påfven mot biskopen i Lybeck,
som medverkat. Heming upptog äfven å Sveriges vägnar
i Lybeck ett lån på 1500 mark.

I afseende på hansestäderna var sålunda Heming Gad af
olika mening med Erik Thuresson. Må hända såg denne
längre framför sig och fruktade framtida olägenhet
af det beroende, hvari man kunde råka till städerna;
Heming såg mera på den för handen varande ställningen
och nödvändigheten af en motvigt mot Danmark på
sjön. Otvifvelaktigt delades denna åsigt äfven af
riksföreståndaren.

Det var först efter återkomsten från Lybeck som den
ihärdige doktor Heming fick njuta af den glädjen
att se Kalmar slott öfvergå i svenska händer. Om
det var han sjelf, som då anförde den svenska
belägringsstyrkan, är icke bestämdt angifvet. Att på
våren detta år en annan man, nemligen Johan Magnusson
(Natt och Dag), der förde befälet, synes af ett bref
från denne till riksföreståndaren. Men det kan vara,
att denne förde befälet blott under Hemings frånvaro.

Emellertid blef förhållandet godt mellan Heming och
Svante Nilsson, så länge denne lefde.

Vi må nu, sedan vi genomgått hvad som finnes
antecknadt om dessa Svante Nilssons förnämste samtida,
Erik Thuresson och Heming Gad, öfvergå till Svante
sjelf och se, hurudan hans ställning var till de
store i allmänhet.

<b>Svante Nilsson och rådet.</b>

Öfver hufvud rådde ett godt förhållande mellan Svante
Nilsson och Sveriges store. Det borde väl också så
vara, då de allt sedan gamle herr Stens dagar handlat
gemensamt, och efter dennes död deras egen hufvudman
trädde till väldet. Svante Nilsson stod tillika

så långt ofvanom de öfriga både i anseende till
verkliga förtjenster om riket och i kärlek hos folket
-- synnerligast dalkarlarne, som aldrig kunde glömma
den käre Nils Stures son -- att redan härigenom afunden
qväfdes, om den i förstone fans.

Dessutom bör man taga i betraktade tvänne
väsentliga omständigheter, först och främst den
som vi redan här ofvan antydt, att bland Sveriges
store på denna tid funnos icke egentligen några,
som liknade den föregående tidens ärelystne och
sjelfgode maktinkräktare; samt för det andra,
att riksföreståndaren nu var något helt annat
än riksföreståndaren för ett halft århundrade
tillbaka. Riksföreståndaren Svante Nilsson blickade
fullkomligt hemvand omkring sig från den tron,
der riksföreståndaren Carl Knutsson måste känna
nykomlingens osäkerhet. Hvad som då var en
nyhet, var nu gammal, god sedvänja. Den edsvurne
riksföreståndaren stod nu mera enligt kyrkomötets
beslut inom samma heliga hägn som krönt konung.

Till följd häraf rörde sig riksföreståndaren
med mera lugn, och hans maktutöfning retade
mindre. Myndigheten var icke tillfällig längre,
det var icke den lyckligaste, utan den dugligaste
som stäldes vid kungatronen, och gamle herr
Stens långvariga och lyckobringande regering var
derutinnan icke minst betydelsefull, att genom den
riksföreståndäreskapet hann liksom taga säkert
rotfäste i folkmedvetandet. Riksföreståndarskapets
värdighet i allmänhet, dertill uppburet af en sådan
personlighet som Svante Nilssons, inom hägnet af
allmogens allt uppoffrande kärlek -- det var väl hvad
som midt under kriget bredde inre lugn öfver Svante
Nilssons regeringsår.

Ännu fastare måste hans ställning blifva med en sådan
omgifning, som han hade. Blickar man nemligen från
honom ut öfver tidens mäktige, så finner man utom
Bielke- samt Natt och Dag-slägterna, hvilka täflade
med riksföreståndaren i oförtröttad verksambet
för fosterlandet, äfven ur de gamla danskvänliga
slägterna, Vasa och Oxenstierna, medlemmar, hvilka
stå på riksföreståndarens sida. Hos Vasa-slägten
spårar man i sjelfva verket, allt sedan Erik Carlssons
öfvergång efter gamle herr Stens seger på Brunkeberg,
ingen dansk stämning. Så väl Johan Christersson
som dennes son Erik Johansson voro till själ och
hjerta svenska herremän och stodo trofaste på Svante
Nilssons sida, liksom förut på gamle herr Stens,
mot Danmark -- något som visserligen var en följd af
riksföreståndarnes personliga öfverlägsenhet, men väl
äfven i någon mån får tillskrifvas det inflytande
som utöfvades af de qvinliga medlemmar ur Sture-
och Bonde-slägterna, hvilka genom giftermål inkommo
i Vasa-slägten.

Lugnet omkring riksföreståndaren i detta afseende är
så mycket mer i ögonen fallande, som Svante Nilsson
ingalunda var den, som lade fingrarne emellan,
då det gälde kronans rätt eller då något var att
anmärka. Synnerligast visar sig detta i fråga om
kronans slott och län. Till och med rikets ypperste
män och hans egna fränder, äfven om de vunnit hans
högsta förtroende! Erik Thuresson,

erkebiskopen, Åke Hansson fingo hålla till godo med
stränga och afvisande svar, om de begärde något som
Svante fann stridande mot lag och rätt eller kronans
fördel.

Efter olyckan på Kastelholm 1507 och sedan Sten
Thuresson blifvit bortförd i fångenskap till Danmark,
skref Erik Thuresson till det i Stockholm församlade
rådet och begärde, att rådet ville vara Stens qvinna,
fru Anna behjejplig, »så att hon måtte behålla
den förläning hennes käre herre förlänt var». Fru
Anna uppträdde också sjelf i rådet och framstälde
samma begäran. Rådet fann hennes begäran billig
och skref till riksföreståndaren, förespråkande och
tillstyrkande bifall. »Det vore icke skäligt eller
beständigt» -- heter det -- »att de någon skada få
för rikets skull, skola derutöfver umbära den del,
de hafva af kronan och lida der ofvanpå skada.»
-- Riksföreståndaren skref, så fort han erhållit
skrifvelsen från rådet, sitt svar till fru Anna,
hvari han bland annat yttrar, »att kronans slott, det
nedbrända Kastelholm, kan icke uppbyggas med mindre
länet ligger derunder . . . . och vet jag ej annat,
än att kronans slott och fästen böra uppehållas
med kronans län och ränta, synnerligast vore det nu
maktpåliggande, hvad det slottet beträffade».

Ännu tydligare visar sig Svante Nilssons skaplynne
i följande fråga. I början af det nämnda året --
det var i Mars månad, då riksföreståndaren befann
sig nere vid Kalmar -- erhöll han ett bref från sin
frände Åke Hansson, som då vistades på Etak. Det var
egentligen svar på ett föregående, här ofvan omnämndt
bref af Svante rörande kriget, men herr Åke vidfogar
en enskild anhållan. »Käre frände» -- skrifver han --
»beder jag eder kärligen, att I ville både för herr
Erik Thuresson och min skull unna unge Anders Eriksson
häradshöfdingdömet i Vartofta härad. Han vill ganska
gerna göra eder och riket en tjenst deraf, och är
här ingen, som bättre är dertill fallen, och bönderne
vilja gerna hafva honom. Ty beder jag eder kärligen,
käre frände, att I viljen låta honom njuta godt åt,
jag vill det gerna med eder förskylla, att I viljen
gifva honom deruppå edert bref.»

Äfven på denna begäran gaf Svante utan dröjsmål sitt
svar. »Käre frände», säger han, »som I ock skrifven,
att jag vill både för min broder herr Erik Thuressons
och eder skull unna unge Anders Eriksson
etc. . . . . blifver han en af de tre, som i valet läggas,
som Sveriges
lag innehåller, då vill jag gerna veta hans bästa
och bestånd i den måtto och, andra för eder skull
och min broder herr Eriks desslikes, så att han skall
mig tacka.»

De anförda exemplen röra rådet i gemen och tvänne män,
hvilka Svante Nilsson värderade högt; vi vilja ännu
anföra ett rörande en af kyrkans män, biskop Ingemar
i Vexiö. På sin nedresa till Kalmar från vintertinget
med dalkarlarne och efter samtalet med kapitelsmännen
i Linköping skref Svante från Hvetlanda<footnote>
8 1/2 mil sydost om Jönköping.</footnote> ett bref
till biskopen

med uppmaning att skyndsamt utgöra gärderna för
de län, som riksföreståndaren gifvit honom på
kronans vägnar, och ytterligare, efter ankomsten
till Kalmar, att biskopen med sina svenner skulle
begifva sig dit<footnote>
Enligt detta bref befann sig riksföreståndaren i
Hvetlanda den 14 Februari. Brefvet från Kalmar skrefs
måndagsaftonen den 22 Februari.</footnote>.
Biskopen kom icke, men skickade
10 svenner. Både för det ena och det andra bad han om
ursäkt. Af hans svenner voro flera sjuka än helbregda
och somliga döde, icke heller vågade han bortsända
flera af fruktan att blotta denna landsända, då herr
Erik (Erik Trolle) och hans svenner vore borta och
ett allmänt rykte gick, att 300 konungens svenner
redo i Skåne.

Riksföreståndaren råkade i eld och lågor vid
inhändigandet af detta svar. »Jag fick nu strax
eder nådes skrifvelse och bland annat förnam eders
nådes mening, att eders nåde gör mera gagn i den
landsändan Värend än här vid Kalmarna. Jag menar,
att allmän nytta för det meniges bästa är större
gagn veta än sitt eget, helst som nu tillstår i
riket, besynnerligen i denna fattiga landsända,
sedan mina dagliga svenner och folk af herr electi
tillskyndan med stor lycka och Guds nåd togo Kalmar
igen med värjande hand. Skola vi alle af rådet och den
menige man nu sitta stilla i riket och ej tillhjelpa
behållan<footnote>Behålla den (staden).</footnote>,
vet jag ej, huru svårt det blefve
inrikes och utan, om han går oss af handen igen genom
vår försummelse. Eders nådes goda råd hade här nu
nyttigare varit än allt det goda och gagn, eders nåde
göra kan i Värend, synnerligast emedan de gode män af
rådet och utan råds, här hos mig äro, hafva beslutat
sända på nytt bref och bud till Danmark om fred eller
uppslag. För detta ärende hade eders nådes närvaro
varit alldeles nyttigare här än der både för råd och
dåd desslikes, och hafva vi förtöfvat brefven i 6
eller 8 dagar för eders nådes tillkomsts skull, som
jag fullt och fast väntade. Det eders nåde förtöfvas
hemma, ej aktande sådana riksens ärenden eller mina
bref, det hafver riket, jag eller den menige man ej
stort bestånd af.» Tillsägande biskopen att icke förty
infinna sig i Kalmar, slutar riksföreståndaren sin
skrifvelse med följande ord: »Om det folk och gengärd
af Värend komma skulle, är mig ganska sällsynt<footnote>
Förundrar det mig mycket.</footnote>,
hvad stämpel der inne är med allmogen, att de äro så
ohörige yttermera än annorstädes i riket.»

Biskopen svarade, dock efter några dagars dröjsmål --
riksföreståndarens bref är nemligen skrifvet den
28 Februari, biskopens den 16 Mars -- i de mest
undfallande ordalag. »Gud skulle veta, att han ej
hade uteblifvit af tredska, men han ansåg sina råd
ej vara af någon betydenhet och trodde tillika, att
när han sändt sina svenner, riksföreståndaren ej så
storligen åstundade hans egen närvaro. För chrismans --
den heliga smörjelsens -- invigande<footnote>
<i>Chrisman</i> eller <i>smörjelsen</i> invigdes då liksom ännu
inom den katolska kyrkan på skärtorsdagen med stor
högtid och derför bestämda ceremonier. Endast
biskop kunde inviga den. Ingemar säger derför i sitt
bref: »Bedja vi eders herredöme ödmjukligen gerna,
om eder vilja med uppmaning att skyndsamt utgöra gärderna för
de län, som riksföreståndaren gifvit honom på
kronans vägnar, och ytterligare, efter ankomsten
till Kalmar, att biskopen med sina svenner skulle
begifva sig dit<footnote>
Enligt detta bref befann sig riksföreståndaren i
Hvetlanda den 14 Februari. Brefvet från Kalmar skrefs
måndagsaftonen den 22 Februari.</footnote>.
Biskopen kom icke, men skickade
10 svenner. Både för det ena och det andra bad han om
ursäkt. Af hans svenner voro flera sjuka än helbregda
och somliga döde, icke heller vågade han bortsända
flera af fruktan att blotta denna landsända, då herr
Erik (Erik Trolle) och hans svenner vore borta och
ett allmänt rykte gick, att 300 konungens svenner
redo i Skåne.

Riksföreståndaren råkade i eld och lågor vid
inhändigandet af detta svar. »Jag fick nu strax
eder nådes skrifvelse och bland annat förnam eders
nådes mening, att eders nåde gör mera gagn i den
landsändan Värend än här vid Kalmarna. Jag menar,
att allmän nytta för det meniges bästa är större
gagn veta än sitt eget, helst som nu tillstår i
riket, besynnerligen i denna fattiga landsända,
sedan mina dagliga svenner och folk af herr electi
tillskyndan med stor lycka och Guds nåd togo Kalmar
igen med värjande hand. Skola vi alle af rådet och den
menige man nu sitta stilla i riket och ej tillhjelpa
behållan<footnote>Behålla den (staden).</footnote>,
vet jag ej, huru svårt det blefve
inrikes och utan, om han går oss af handen igen genom
vår försummelse. Eders nådes goda råd hade här nu
nyttigare varit än allt det goda och gagn, eders nåde
göra kan i Värend, synnerligast emedan de gode män af
rådet och utan råds, här hos mig äro, hafva beslutat
sända på nytt bref och bud till Danmark om fred eller
uppslag. För detta ärende hade eders nådes närvaro
varit alldeles nyttigare här än der både för råd och
dåd desslikes, och hafva vi förtöfvat brefven i 6
eller 8 dagar för eders nådes tillkomsts skull, som
jag fullt och fast väntade. Det eders nåde förtöfvas
hemma, ej aktande sådana riksens ärenden eller mina
bref, det hafver riket, jag eller den menige man ej
stort bestånd af.» Tillsägande biskopen att icke förty
infinna sig i Kalmar, slutar riksföreståndaren sin
skrifvelse med följande ord: »Om det folk och gengärd
af Värend komma skulle, är mig ganska sällsynt<footnote>
Förundrar det mig mycket.</footnote>,
hvad stämpel der inne är med allmogen, att de äro så
ohörige yttermera än annorstädes i riket.»

Biskopen svarade, dock efter några dagars dröjsmål --
riksföreståndarens bref är nemligen skrifvet den
28 Februari, biskopens den 16 Mars -- i de mest
undfallande ordalag. »Gud skulle veta, att han ej
hade uteblifvit af tredska, men han ansåg sina råd
ej vara af någon betydenhet och trodde tillika, att
när han sändt sina svenner, riksföreståndaren ej så
storligen åstundade hans egen närvaro. För chrismans --
den heliga smörjelsens -- invigande<footnote>
<i>Chrisman</i> eller <i>smörjelsen</i> invigdes då liksom ännu
inom den katolska kyrkan på skärtorsdagen med stor
högtid och derför bestämda ceremonier. Endast
biskop kunde inviga den. Ingemar säger derför i sitt
bref: »Bedja vi eders herredöme ödmjukligen gerna,
om eder vilja så kunde vara, det I oss frist gåfve
tills vi Chrisman skärtorsdag vigt hade, eljest
nödgoms vi hemta henne i Strengnäs eller i Skara.»
(I Linköping fans nemligen ingen vigd biskop).</footnote>
anhölle han nu ödmjukeligen
så kunde vara, det I oss frist gåfve
tills vi Chrisman skärtorsdag vigt hade, eljest
nödgoms vi hemta henne i Strengnäs eller i Skara.»
(I Linköping fans nemligen ingen vigd biskop).</footnote>
anhölle han nu ödmjukeligen

om något uppskof, men kunde det ej medgifvas,
ville han, riksföreståndarens vrede och misstycke
undflyende, sig på väg gifva, så fort budet komme igen
med riksföreståndarens svar.» Sitt insegel skickade
han till herr electus. Rörande stämplingarna bland
bönderna skrifver han: »Hafven I oss något i misstro
före, viljom vi det afvärja med vår helgeands ed
och menige man ung och gammal i allt Värend. Eders
herredöme, flere gode herrar och män hörde väl
sjelfve, hvad de för svar gåfvo nu vid ett år sedan
på Vexiö torg om något folk utgörandes.»

Ingemars svar lugnade Svante och han svarade genast i
en helt annan ton, låtande biskopen dröja till efter
helgen.

Åtskilligt skulle kunna anföras ur den jemförelsevis
rika brefvexling, som finnes i behåll från denna tid --
ehuru dock en god del af de så kallade Sturebrefven
ännu ligga otryckta i Danmarks riksarkiv. Men det
anförda torde vara tillräckligt att visa, huru Svante
Nilsson tedde sig mot rikets herrar och män på den
höga plats, som han innehade.

En sak, som Svante i likhet med sin företrädare synes
hafva varit synnerligt mån om å kronans vägnar att
stäfja och hindra, var den sträfvan, som fans hos de
store att få länen ärftliga. Långt kommo de väl aldrig
i denna sin sträfvan, ty lydde förläningsbrefvet på
länets öfvergående i arfvings hand efter innehafvarens
död, så var det alltid blott till vissa år. På
sådan grund innehade gamle herr Stens enka, Ingeborg
Åkesdotter, sina län i Finland. Kanske får man också
just i den nämnda riksföreståndarens uppfattning af
saken söka orsaken till det stränga förfarandet mot
henne, hvarom här ofvan blifvit taladt.

I strid häremot lät Svante sjelf gifva sig
förläningar, hvilka efter hans död skulle tillfalla
hans son och af honom innehafvas i 20 år efter
Svantes död. Det skedde på ett möte i Stockholm
den 19 Oktober 1505, således efter mötet i Kalmar,
der konung Hans låtit förklara Svante Nilsson och de
förnämsta svenske herrarne för majestätsförbrytare.

Svante Nilssons förmögenhet hade tagits mycket i
anspråk, ej blott sedan han blef riksföreståndare,
utan äfven dessförinnan. I ryska fejden på Sten Stures
tid tillsatte han betydligt af enskilda medel. Han
nödgades redan då ersätta sin brist med lån, som
qvarstodo obetalda många år derefter. En skuld till
Johan Fleming i Åbo kräfdes han för 1503, ehuru det
icke gälde mera än 100 mark. Så var äfven förhållandet
med andra skulder, som han samtidigt åsamkat sig i
Estland. Sedan han blef riksföreståndare, tilltogo
utgifterna och äfven bekymren. Många bref, som ännu
äro i behåll, bevisa huru han sökte reda sig, dels
genom hjelp från kyrkor och kloster, dels genom
gärder

och lån. Sannolikt har man i dessa omständigheter att
söka den enda orsaken till de förläningar, han lät
tilldela sig, sedan han mottagit riksföreståndarskapet.

Vi påminna oss, att han redan 1501 hos konung Hans
klagade öfver sina stora förluster i kriget och
begärde ersättning samt tillökning i sina län.
Tillökningen i län uteblef, men Sten Sture dömdes
att ersätta honom hans lidna skada. Vi påminna oss
äfven, huru efter Sten Stures död hans enka dömdes att
utbetala stora summor till Svante. Ju hårdare behofven
tryckte, desto kraftigare mått och steg måste af denne
vidtagas att fylla dem. Så uppträdde han inför det
församlade rådet i Gråbrödernas klosterstuga den 16
Juni 1505 och androg åter frågan om ersättning »för
den dråpeliga utläggning, kost, täring, skada och
stora omak, som han hade för 10 år sedan i rikets
tjenst mot de omilda ryssar.» Han framvisade också
rådets bref med löfte om ersättning, utfärdadt
föregående höst.

Rådet erkände rättmätigheten af hans fordringar,
men båd honom i anseende till »den läglighet som på
färde var» låta anstå med saken tills efter mötet i
Kalmar, mot det att rådet med sitt öppna bref å nyo
förpligtade sig att då på första herremöte »stämma
dem till svar, som tillbörligt är till saken svara,
att fly det så, att herr Svante skulle fullt göras
efter som hans utvisade bref innehöll».

Man synes i det längsta hafva sökt komma ifrån
saken på det sätt, att Svante skulle godtgöras af
fru Ingeborg. Detta synes af rådets bref, sedan
man återkommit från Kalmarresan, då rådet åter den
10 Oktober var församladt i Gråbrödraklostret i
Stockholm. Der framlade Svante åter de rådsbref,
hvarpå han stödde sina ersättningsanspråk. Vi
må anföra det korta sammandraget af deras innehåll,
sådant det återfinnes i det på sistnämnda möte
utfärdade rådsbrefvet, emedan det visar, huru känbara
förluster Svante i den ifrågavarande fejden verkligen
lidit. »Vi hafva sett och granneligen ransakat»
-- heter det -- »våra bref, lydande om den skada vår
käre herre och höfvidsman herr Svante Nilsson riddare
hade i Finland för 10 år sedan, der han nödgades
utsätta sitt fasta fäderne- och mödernearf, bortsälja
och förtära sina sköna klenodier, vågande lif, gods
och all sin välfärd derutöfver i kristendomens och
riksens tjenst.»

Nu satte man sig ej längre emot uppfyllandet af hans
så många gånger förnyade begäran, men man lät dock
tydligt förstå, att det icke var kronan, som skulle
lemna denna ersättning, utan enskild man, och detta
inrycktes äfven i rådsbrefvet. »Ändock herr Svante» --
heter det -- »hafver konung Hanses dombref, utgifvet
i allas vår närvaro öfver herr Sten Sture, Gud hans
själ nåde, lydande det honom borde att svara till
förskrifna skadegäld», så äro vi så öfverens vordne.

Svante skulle nu i ersättning njuta och behålla
Svartsjö gård med all Färingsön och dertill Raseborg
och Raseborgs län i Finland med all den ränta deraf
plägar gå, så länge han lefde, och när Gud täcktes
kalla honom från denna syndiga verlden, skulle,
innan någon

höfvidsman eller konung tages efter honom, det så förfaras,
att hans husfru och barn skulle behålla Raseborg och
Svartsjö i 20 samfälda år efter hans död, utan att
utgöra någon som helst afgift derför, dock skulle
Raseborg förlänas åt en god man, som derför kunde
vara riket nyttig, och när riksföreståndarens son
hunne mogna år, skulle han vara närmast till detta
län. Skulle någon efterkommande riksföreståndare
fordra att få igen under Stockholms slott ofvannämnda
Svartsjö med Färingsön, så förpligtade sig rådet att
hålla Svantes enka och barn skadeslösa.

Sålunda fick då Svante efter lång väntan något
vederlag för hvad han af enskilda medel påkostat i
rikets tjenst. Det bästa förhållande var fortfarande
rådande mellan honom och rådet, och han kunde med
kraft afvisa obehöriga anspråk äfven när de framkommo
från rikets mäktigaste män.

Dock skulle icke heller Svante Nilssons regeringstid
sakna sin tillbörliga andel af skugga, uppkommen af
brytning mellan honom och rikets mäktige män. Denna
brytning var dock väsentligen olik sina föregångare
mellan Sten Sture och rådet samt mellan Carl Knutsson
och hans vederdelomän. I dessa var det alltid
hufvudsakligen fråga om riksföreståndarens aflägsnande
och den danske konungens inkallande. Nu var det mindre
fråga om dessa saker än om sättet att vinna fred, och
hela striden fördes mera med pennan än med svärdet.

I följd häraf är det lätt att finna, hvilka som skulle
stå i spetsen för denna rörelse mot Svante, nemligen
de andlige, erkebiskopen Jacob Ulfsson och bland
hans lydbiskopar förnämligast Mathias i Strengnäs
och Otto i Vesterås. Af de verldslige herrarne
finna vi de välbekanta namnen Knut Eskilsson,
Sten Thuresson, Erik Trolle, Nils Bosson, Sten
Christersson, Erik Johansson, Trotte Magnusson och
Christer Bengtsson. Alla dessa jemte Holger Carlsson
(Gera) voro riddare. Af väpnare deltogo Bengt och
Johan Arendssöner (Ulf), Nils Eskilsson (Banér),
Knut Eriksson (Gyllenstierna), Claus Hindersson och
Johan Jönsson, En och annan bland dessa tillhörde
rikföreståndarens förtrognaste vänner, såsom Erik
Johansson (Vasa). Men både Sten Christersson och
Trotte Magnusson hade just vid denna tid, då missämjan
utbröt, deltagit gemensamt med Svante i handlingar,
som voro skarpt riktade mot fredsvännerna, i det de
förklarat föregående årets fredsunderhandlare hafva
öfverskridit sina fullmakter. Deruti hade äfven Nils
Bosson deltagit, denne, som vi funnit på konungens
sida innehafva Borgholms slott, hade 1507 eller 1508
öfvergått på sitt fosterlands, sannolikt i följd af
de underhandlingar som då fördes mellan honom och
svenska rådet, underhandlingar, hvilka öppnats af
Heming Gad redan föregående året, då man fick veta
att herr Nils återkommit från Köpenhamn i hög grad
missnöjd med kungen.

Det var i Mars som mötet stod i Vesterås, och då
rådde fullkomlig endrägt mellan riksföreståndaren och
dessa herrar. Under årets lopp syntes intet hafva
förefallit, som bort väcka söndring. Heming Gåds
beskickning till Lybeck och den gynsamma utgången
deraf,

Kalmar och Borgholms intagande -- allt detta borde
snarare stärka än försvaga riksföreståndarens sak. Men
just då, när de många ansträngningarna kröntes med
framgång, just då, när jublet var som störst öfver
hela Sveriges land, och man väntar att se modet
lifvas och krafterna fördubblas, just då höjde sig
anklagelserna mot Svante.

Klagopunkterna voro i korthet följande:
riksföreståndaren hade försummat Kalmaremötet (1505)
»efter några sina rådgifvare» och hade emot sin ed
beröfvat dem, som farit till Danmark i fredsärenden,
deras län och gifvit dem ett ondt rykte uppå, hvarför
ingen vidare ville fara dit, »så länge regementet
var allena uti Svantes händer»; vidare hade han icke
följt rådets råd, utan tvärt deremot förlängt kriget,
hvarför vore fara värdt, att menige man skulle taga
konungen och hans son in igen emot både Svantes
och deras (herrarnes) vilja. Penningsumman, som
Svante ej ville gå in på att utbetala för freden,
utgjorde likaledes en klagopunkt: herrarne ville
sjelfva ogerna gå in derpå, det skulle Gud veta, men
nöden hade ingen lag, och det tycktes dem vara stor
oförnumst att säga sig vilja hafva fred, men icke
gifva tillfälle till att få fred, liksom ock riket
fått mycket mera skada både till land och vatten
än den penningsumma, som utlofvades, var värd,
särdeles i följd af Åke Hanssons död, en förlust
som fullt uppvägde återbekommandet af Kalmar och
Borgholm. Myntet hade försämrats, så att för kronan,
kyrkan och ridderskapet var hvar femte penning borta
af deras årliga ränta, det dock aldrig någon konung
eller herre här eller i andra riken djerfts gora
utan grundlig ransakning af rådet; i stället att
förut myntningen skedde af edsvurna myntmästare,
skedde den nu på slottet rådet oåtspordt, mot all
gammal sedvänja, redlighet och riksföreståndarens
ed. Olaga gärder voro pålagda landet utan rådets
hörande, mången hade mot lag och rätt förlorat sin
arfvejord. Riksföreståndaren tog korn upp af sina
län, men lät sedan gästa gård från gård, äfven hos
prester och frälsemän, och hans fodermarskar lade
hans hästar på rådets landtbor, hvilka dagligen lågo
i dagsverke. Slutligen hade riksföreståndaren emot
rådets vilja underlåtit att skilja Heming Gad från
Linköpings stift och dessutom af- och tillsatt både
häradshöfdingar och tillsatt lagmän emot lagen.

Att missnöje rådde bland rådets medlemmar var icke
riksföreståndaren obekant, och han sökte i godo
afböja utbrottet. Han skref och varnade för faran
som hotade från konungen, om det blefve bekant,
att tvedrägt rådde mellan Sveriges män, en fara,
som visserligen hotade honom sjelf i första rummet,
men äfven dem, hvilka stått vid hans sida. De hade
djupast i saken trädt. Men intet hjelpte.

Klagopunkterna uppsattes tillika med en skrifvelse
från de församlade herrarne, och dermed sändes ett
bud till riksföreståndaren.

Rådets skrifvelse slutade med följande ord: »Käre
herr Svante, det är i sanning som I skrifven, att
kommer här tvedrägt, då kommer konungen in, oss alla
till evig skada och förderf och allra mest eder och
edra vänner, ty, såsom I skrifven, I ären den, som
hafven

djupast trädt i saken. Derföre bedja vi kärligen,
råde och högeligen på eder råds ed förmane, att I
ännu följen vårt råd efter med vänskap och kärlek
och antvarden oss nu strax höfvidsmansdömet igen
och förvandlen slottslofven. Vi vilja gerna förse
eder med tillbörlig förläning, att det skall blifva
eder och edra vänner till gagn och långligt bestånd.
. . . . Om så sker, som vi begära, då äro vi vissa,
att konungen kommer här icke in uti riket. Om så ej
sker, det Gud förbjude, då är nog fruktandes att han
kommer förderfvande eder, oss och alla våra undersåtar
födde och ofödde, och vore då bättre att I eller vi
aldrig blifvit födde.»

Slutligen underrättar rådet om sin befallning att
dessa artiklar skulle intagas i riksens register och
Stockholms stads tänkebok samt yttermera kungöras
kringom riket, att alla skulle veta deras ursäkt och
att, om någon olycka timade, det var riksföreståndaren
som vållat den.

Hvad riksföreståndaren svarade på denna skrifvelse,
veta vi endast genom ett koncept till svar, som ännu
finnes i behåll. »Jag har med tillbörlig vördning»
-- skrifver han -- »anammat edra artiklar och dem
öfvervägt efter bästa samvete, Gud mig gifvit hafver,
och vill framdeles stå alla edra värdigheter och
herredömen och menige man, rika och fattiga, öfver
Sveriges rike till rätta, när jag dertill äskas,
men jag vill ödmjukligen bedja edra herredömen icke
tränga mig från den lag, som den fattigaste bonde
här i riket njuta bör. Rörande det förlängda kriget,
som jag skall hafva vållat, hvilket I akten kungöra
för den menige man -- när så sker, vill jag ock gerna
dertill svara och med sanning bevisa, att den bristen
skall finnas hos en annan och icke hos mig.»

»Hvad det beträffar, att I begären nu strax af mig
utan allt skottsmål höfvidsmansdömet igen, så dragen
eder väl till minnes hvad jag derom tillbjudit hafver,
hvilket jag ock näst Guds hjelp och riksens helga
patroners fullgöra vill.»

Rådets hot att låta inskrifva artiklarna i
riksregistret och Stockholms tänkebok bemötte han
med dessa ord: »mig hoppas till Gud, att jag hafver
i ingen måtto så oärligen gjort, att I kunnen tvinga
mig från Sveriges lag, att jag icke må söka att svara
för mig och stå hvar god man till ära och rätt och
blifva lagvunnen till någon sak, förr än mig något
afsäges eller uppå skrifves, der jag icke finnes
brottslig utinnan.»

Men i afseende på riksföreståndarskapet gaf han det
svar, »att han ville stå till rätta inför behöriga
domare, och först om dessa eller andra riksens råd
och män fordrade det, ville han lemna sin plats».

Det är som vi finna en strid mellan rådet och
riksföreståndaren af en ny art. Man vill att
riksföreståndaren skäll lemna sin plats, icke emedan
man ville inkalla konungen, utan just emedan man anser
det vara första vilkoret för att förebygga konungens
återinkomst. Derutinnan är man af lika åsigt med
riksföreståndaren, att det vore den

största olycka, om konungen inkomme. Men man
ville i första rummet fred och ansåg att denna
borde sökas äfven med uppoffring af den föreslagna
penningesumman.

Härutinnan skilde sig rådet från
riksföreståndaren. Denne ville också freden,
men med bevarande af fosterlandets fullkomliga
sjelfständighet och ära, hvilket åter icke kunde
ske annat än genom ett kraftigt fortsättande af
kriget. Meningsskiljaktigheten gälde sålunda icke
målet, endast medlet. Men icke förty kunde bitterheten
blifva ganska stor. Om den emellertid gått så långt,
att våldsamma mått och steg verkligen varit satta
i fråga, är föga sannolikt. Men Svante varnades af
sina män för förräderi.

Sannolikare är, att fredsmännen sökte vinna
folkets sinnen för sig och sin sak. Dertill skulle
utspridandet af deras åtgärder mot riksföreståndaren
tjena, på samma gång som de skulle rättfärdiga
herrarne inför allmogen. Denna hängde fast vid
riksföreståndaren; väl tryckte krigets bördor hårdt,
och väl hade återvinnandet af Kalmar och Borgholm
»kostat kronan mången fager penning, hvilket hem till
mången räkt hade», men kärleken till friheten och till
den man, som hägnade denna, var större. Det hade sig
derför icke så lätt att vända folkets sinnen från den
älskade mannen. Derför kunde emellertid de rykten,
som sattes i omlopp om Svante Nilsson, vara slemma.

Slottsfogden på Stockholm, Jon Jönsson, densamme som
varnade för förräderi, skref till riksföreståndaren
om ställningen i Dalarne. »Må I veta, käre herre,
att jag fick nu strax tidender utaf Kopparberget,
att Hans Jönsson låg ganska sjuk; huru vår Herre
vill hafvat med honom, det står i hans händer. Gud
förbjude, att något skulle komma honom vid, det vore
icke väl för eder, förty I hafven der en troman. Och
vill jag strax oförtöfvadt gifva mig dit upp på edra
vägnar och förhöra om edra ärenden. Finnes der någon
brist på edra vägnar, då vill jag så beställat,
att det skall varda godt, förty der äro så många
lögnaktiga tidender uppförda.» Och på ett annat ställe
i samma bref säger han: »Må I veta, att här äro många
tidender och de som icke hafva mycket dogit på edra
vägnar. De som dem hafva bestält och åstadkommit,
de hafva icke vilja till, att I skolen fara väl.»

Funnos planer hos en eller annan af fredsvännerna
att gripa till svärdet, som väl kan hafva vara fallet
t. ex. med Sten Christersson (Oxenstierna), så fans
tillika bland dem en motvigt, som gjorde slika planer
om intet. Denna motvigt låg hos den gamle erkebiskopen
Jacob Ulfsson. Huru mycket han äskade freden, och
huru mycket han än ville oppoffra för den -- icke
ville han vinna den med inre tvedrägt. Och mot dem,
som annorlunda ville, satte han hela tyngden af sitt
anseende, makten af sitt vördnadsbjudande ord. Han
kände sin man för väl för att som mången bland de
andra haka sig fast vid något i häftigheten fäldt
yttrande. »Desslikes är oss undervist» skref han
om sommaren detta år till Svante -- »att den tid I
foren sist från Stockholm, haden I något tal, der
icke mycket kunde draga

till viljes; dock hoppas oss, att det och annat sådant
icke går djupt i hjertat. Vi förmoda, att vi hafva så
många skäppor salt tillhopa ätit, att vi väl känna
hvarandra på båda sidor. Vi äro derom vissa, att
de äro till, som gerna sågo, att någon tvist komme
oss emellan . . . . Men vi pläga icke för en ringa ting
gifva gammal vilja och vänskap utöfver.»

Sannolikt får man i dessa och här ofvan antydda
omständigheter -- dels erkebiskopens personlighet,
dels bristen på tillräcklig kraft hos de öfriga
motståndarne, slutligen äfven rättsintheten
och fosterlandskärleken hos Erik Thuresson --
söka orsakerna dertill, att striden mellan
riksföreståndaren och rådet aldrig utbröt i öppen
låga. Af de hittills offentliggjorda brefven från
denna tid får man föga kännedom om denna tilldragelse,
men det synes som om i hufvudsaken allt blifvit
bilagdt och sämjan återstäld på ett rådsmöte före
utgångenafår 1510. Naturligtvis var också allmogens
och köpstadsmännens, i första rummet Stockholms stads,
kärlek till Svante i alla skiften det förnämsta stödet
för hans makt.

För denna böjde sig också de, hvilka ännu under året
1511 hyste agg och ovilja mot riksföreståndaren.

Bland dessa var Sten Christersson den förnämste,
åtminstone är han den ende, som finnes omnämnd i
tidens handlingar. Det buller, han åstadkom, synes
dock hafva varit af jemförelsevis ringa betydelse. Han
klagar om sommaren 1511 i bref till erkebiskopen --
af den 2 Juli -- att »Svante Nilssons fogde och svenner
gingo i mordstig på hans skada och lif», och voro de
nu, menade han, vida manstarkare än de förut varit,
när det gält att värja den fattiga allmogen mot rikets
fiende.

Erkebiskopen skickade på herr Stens begäran
brefvet till Svante jemte skrifvelser från sig
sjelf. Dessa känna vi icke, men väl Svantes svar,
som är dateradt Stockholms slott den 10 Juli. Det
synes deraf att erkebiskopen velat taga parti för
Sten. »Som eders nåde pårörer», skrifver Svante,
»att om jag gör något in på herr Sten Christersson,
skall jag dermed förtörna eders nåde och allt rådet,
och att eders nåde och flera gode herrar och män
vilja falla till herr Sten emot mig och den recess,
som gjordes mellan honom och mig här i Stockholm,
det hade jag mig i ingen måtto förmodat. Jag sände
eders nåde herr Stens bref igen, i hvilket den gode
man hafver mycket spart sanningen och ljuger det han
skall aldrig kunna bevisa.»

Svante vederlägger vidare med kraftfulla ord Sten
Christerssons beskyllningar och erbjuder sig att stå
till rätta för sig och sin husfru med de mesta och
bästa riddare, som honom förelagdt blefve. »Hade den
gode man» -- fortsätter han -- »förment fienden att
röfva i hans förläning hårdt in för Nyköpings port
i Oxelsund, det han var pligtig till, så hade han
bättre gjort, än han nu gör, att han förstärker sig
och aktar föra buller och göra tvedrägt inrikes och
stämplar och skrifver mig osanning uppå. Jag vill
näst Guds hjelp med sanning bevisa honom

utöfver det han mig och min kära husfru oförskylladt
uppå skrifvit hafver.»

Oaktadt erkebiskopens bemödanden och
riksföreståndarens beredvillighet att uppgöra saken
i godo, utbröt dock öppen fejd. Sten Christersson
angrep riksföreståndarens och hans vänners
gårdar. Bullret varade ut på hösten. Men utom den
förlust enskilde ledo synes alltsammans hafva varit
af föga betydenhet. Sten Christersson och hans vänner
kunde icke på längden hålla ut i striden mot ett
välde, så fast grundadt som Svante Nilssons.

Just som fejden hotade att utbryta erhöll Svante
de otvetydigaste bevis på trohet. Samma dag som
erkebiskopen skref sitt ofvannämnda bref till honom,
uppsatte Stockholms borgerskap en skrifvelse till
dalkarlarne, utlofvande obrottslig trohet mot
Svante och uttalande stark ovilja mot den danske
konungen. Ett nytt bref till invånarne i Vesterås
biskopsdöme uppsattes af Stockholms borgmästare
och råd den 22 Augusti. Hade denna fejd inträffat
tidigare, i början af året medan »unge kungen»
huserade i Vestergötland och från Jönköping genom
Holaveden ville tränga upp genom Östergötland,
så hade törhända denna tvedrägt kunnat blifva af
farliga följder. Nu blef den, som nämndt är, af föga
betydenhet.

Så nalkades året 1511 sitt slut. Svante Sture drog
till Vesterås, der han ville dricka julen med sin
husfru och sina män.

<b>Svante Nilsson dör.</b>

Vesterås slott var ibland de län, som »plägade
ligga under konungens fatabur». Det utförlänades
sällan. Dock hade riksföreståndarens fader, den ädle
Nils Sture, som tillika var lagman öfver Vestmanland
och Dalarne, haft Vesterås i förläning. Orten var
sålunda Svante af gammalt kär, och mången jul hade
han der firat i kretsen af kära anhöriga och vänner.

Vi hafva i behåll ett bref från December 1507. Det
är från Svantes husfru, fru Märta, eller »Metta»,
som hon vanligen kallades, och rörer särskildt detta
ämne. »Allra käraste herre», skrifver hon, »värdens
vilja veta, att som I skrifven mig till, begärandes
mina goda råd om eder jul till hållande, så har jag
med Jon Jönssons råd så öfverlagt, att I gifven eder
till Vesterås, der att hålla eder jul . . . . och vill
jag sjelf det snaraste jag kan gifva mig hädan på väg
till Vesterås. Hafven I mycket folk med eder, tycker
mig bäst vara, att I låten mesta hopen draga till
Örebro. Ty som herr Åke skref mig till, att Örebro
är honom tillsagdt, så göres ej behof att antvarda
honom der mer än rätta inventarium. Hvad der öfver är,
det göres väl behof här på Stockholm . . . . Allsmäktige
Gud unne mig finna eder helbregda, karsk och sund,
så blifver all min sorg förglömd . . . . Och låter eder
käre son, Kristina (fru Mettas dotter i förra giftet)
och alla dessa goda jungfrur helsa eder med många
goda nätter».


Det innerliga och kärleksfulla förhållande, som
rådde inom Svante Nilssons familj, så väl mellan
honom och fru Märta och hennes barn som mellan,
denna senare och Svantes son i hans förra gifte med
Iliana Erengislesdotter (Gedda) -- det hafva vi redan
omnämnt. Det anförda brefvet är bland i många ett
bevis derpå. Vi veta äfven, att fru Märta deltog i
offentliga värf. Den resa hon företog till Finland
1510, och som vi här ofvan omnämnt, var troligen
föranledd af sådana skäl. Hennes vistelseort var
företrädesvis Stockholm, Svartsjö och Vesterås. På
dessa slott framlefde hon sitt lif under oro för
och längtan efter sin bonde och herre, sitt »allra
käraste hjerta», som hon plägade kalla honom i sina
bref. När han kom, då försvann oron, då var all hennes
sorg förglömd. Ännu i behåll varande bref låta oss
se henne, huru hon med tankarne fulla af kärleksrik
omvårdnad följer den frånvarande maken, medan hon
vakar öfver deras hem och de hemmavarande. Sonen
Sten kallas »Sten lille» ännu 1504. Det året råder
hon Svante »att sjunga Sanct Sebastians messa,
som kraftig är mot all våda, då ock hvar af eder
gode dannesvenner må hafva ett ljus i sin hand»,
och skickar honom en liten sked af gammalt guld, som
hon ber honom ständigt bruka. Den hade varit hennes
moders, och i skaftet funnos helgedomar, »så att
ingen, som dermed spisade, kunde blifva förgifven».

Äfven detta året 1511 var hon på Vesterås slott,
ordnande allt hennes man och hans vänner till
behag. Väl var äfven sonen Sten der. Han var nu
slottsherre på Örebro, som han fått i förläning. Vi
kunna ock föreställa oss glädjen, när alla voro
samlade, så mycket mer som under året Svante varit
hemsökt af sjukdom -- han klagar deröfver i det här
ofvan omnämnda, på sommaren skrifna brefvet till
erkebiskopen -- utom bekymren för kriget och för
tvedrägten inomlands. Nu i julhelgen kände han sig
dock frisk och sund.

Till Vesterås samlades då äfven en mängd bergsmän
och allmoge från nordöstra Vestmanland, der vid Sala
ett nytt malmstreck blifvit upptäckt. Bergsmännen
undfägnades rikligen, och Svante trifdes väl i
deras samqväm, såsom hans sed var synnerligast här
i Vestmanland och Dalarne.

Så kom man till den 2 Januari 1512.

Unge herr Sten hade redan lemnat Vesterås och dragit
till Örebro igen. Det var ett förfärligt yrväder
om dagen. Snön föll i täta massor, och drifvorna
lågo manshöga utanför husen. Men herr Svante satt
omgifven af bergsmännen i en af salarna på slottet,
öfverläggande om det nyfunna malmstrecket, der
»malmen var både fin och klar».

Då sågo bergsmännen plötsligt, huru riksföreståndaren
bleknade, der han satt vid bordsändan. Blicken blef
stel och likfärg betäckte anletsdragen.

Lifskraften var dock ännu icke
utrunnen. Riksföreståndaren reste sig upp och gick
mot dörren, åtföljd af sin småsven, hvilken stått
bakom hans stol under öfverläggningen. Men knappt
hade dörren stängts bakom honom, förr än han nedföll
död ett par steg derifrån.


Den förskräckte småsvennen öppnade genast dörren
till rummet, der bergsmännen sutto, och ropade till
dem, att de skulle komma ut. Bergsmännen störtade
ut och omgåfvo i den högsta bestörtning den ädle
herren. Några sökte upplyfta honom, medan andra
skyndade att hemta ljus, på det att, om hans stund
verkligen vore kommen, han måtte dö med ljus i hand,
såsom seden då var.

Det var, som om en matt skymt af tillfredsställelse
öfverfarit den döendes anlete, när det bristande ögat
uppfattade de bistra, men trofasta och kära dragen
af bergsmännen. Men i samma ögonblick stelnade hans
anlete. Man kom med ljuset och fick det i hans hand,
men i detsamma uppgaf han sin anda.

Sörjande upplyfte nu bergsmännen den käre herren och
buro honom in i slottssalen samt stängde dörren. Så
fort den första bestörtningen hunnit lägga sig,
började de öfverlägga om hvad som vore att göra. Och
den tanke, som först rann upp, var på riket och huru
dermed skulle blifva, sedan den ädle, tappre herren
var borta. Deras slutkonst var helt enkel. Riket borde
räddas från danska kungen och hans anhang, och dertill
behöfdes en man som kunde träda i den bortgångnes
fotspår. Men hvem var dertill mera vuxen än den käre
herr Svantes son, slottsherren på Örebro, den unge
riddaren herr Sten Svantesson? I öfverensstämmelse
härmed handlades. Vakt stäldes framför dörren,
som omsorgsfullt stängdes, och ilbud afsändes till
Örebro.

Knappt var detta gjordt, så kom fru Märta för
dörren och ville tala med Svante, som hon plägade
göra. Dörrvaktaren svarade henne: »Kära fru, I kunnen
nu icke inkomma, ty herren hafver lönligt samtal med
bergsmännen; han bad, I skullen gifva eder till freds
och en liten stund i kyrkone gånga?» Fru Märta gick
dermed åt kyrkan som hennes herre bad, icke anande
den tunga sorg som väntade henne.

Men alla svennerne bjödos af bergsmännen på gästabud
ned i staden, dit några af inbjudarne följde dem. De
öfrige, som stannade på slottet, togo slottslofven och
satte sig sålunda i besittning af slottet. Dock var
det icke nog med Vesterås slott, om de ville försäkra
Svantes son om höfvidsmansdömet. Framför allt var det
nödigt att komma i besittning af Stockholms slott.

De skrefvo derför ett bref till Jon Jönsson derstädes
i den döde riksföreståndarens namn och sände ett
pålitligt bud med detsamma till Stockholm. Brefvet var
af följande innehåll efter rimkrönikan: »Jag Svante
Nilsson, riddare och höfvidsman öfver Sveriges rike,
helsar eder alla, fattiga och rika, frälsemän,
klerker, fogdar, svenner, bönder, bokarlar och
köpstadsmän; efter jag är krank och sjuk, som eder
alla veterligt månde vara, hafver jag fångit det råd,
att riket må stå utan våda. Mycken åtrå hafver jag
att skiljas denna tunga ifrån och gerna åstundar jag
hvila och ro. Om det vore eder endrägtiga vilja, att
min son månde detta riket förestå, och villen I honom
taga i min stad till Sveriges höfvidsman, derom både
jag eder gerna! Riket skall han beskärma och värna
och våga lif och välfärd för lekt och lärd. Om I det

gören, som jag begär, skall jag eder bete all dygd och
ära och vara till edert bästa och goda bestånd. Eder
befallandes Gud och den helige and'!»

Allt detta skedde omedelbart efter dödsfallet. Länge
dröjde det icke, förr än sonen anlände från
Örebro. Han mottog slottet ur de redlige bergsmännens
hand och tillika de närmare underrättelserna om
faderns död. Naturligtvis hölls nu icke den stora
förlusten längre dold för fru Märta. Den kunde det
icke heller, ty säkert anade hon det värsta redan
vid ankomsten från kyrkan, då hon fick kunskap om
att bergsmännen tagit slottet i besittning. Hon var
dock sannolikt icke den som skulle motarbeta Svantes
son. Tvärt om var väl hans framgång för henne den
enda trösten i sorgen efter den käre bortgångne.

Sonens första omsorg efter återkomsten till Vesterås
var att ombesörja begrafningen. Den egde rum redan
på tredje dagen efter dödsfallet eller den 5 Januari.

I högkoret af Vesterås domkyrka invid muren till höger
strax nedanför altaret befann sig fordom en grafsten<footnote>
Den låg der ännu väl bibehållen år 1815.</footnote>,
hvarpå bilden af en riddare var uthuggen. Han bar
på hufvudet en liten mössa eller barett med en liten
rosett vid venstra tinningen, det vackra ansigtet var
omgifvet af rika lockar, venstra handen hvilade på
det utdragna svärdet och den högra höll ett band, som
omgaf hufvudet och hvarpå stodo följande ord: <sp>Miserere
mei deus!</sp> (förbarma dig öfver mig, Gud!) Riddarens
bild var för öfrigt iklädd fullständig rustning och
under hans fötter voro tvänne vapensköldar inhuggna,
Natt- och Dagvapnet på den ena och Bondevapnet på
den andra. Rundt omkring stenen gick en inskrift i
s. k. munkstil, som tillkännagaf, att här hvilade den
unge herren<footnote>
På latin <sp>domicellus,</sp> som egentligen betyder
»liten herre», son till en riddare eller herre, eller,
såsom det hette under medeltiden, junker.</footnote>
Mauritz Sture, hvilken dog den 11 Juli
1493. <sp>»Requiescat in pace.»</sp> (Må han hvila i fred!)

Denne Mauritz Sture var en bror till Svante, men
är för öfrigt okänd i historien. Han dog året före
fadern, Nils Bosson, och medan han var den förste,
som gick ur tiden, fick hans bild och namn sin plats
på stenen öfver den graf, som var bestämd för Nils
Bossons slägtmän. Året derpå fick Nils Bossons stoft
sitt hvilorum under samma sten. Nu lyftades den åter
från sin plats för att lemna rum åt den tredje af
slägten, riksföreståndaren Svante Nilsson.

Någon annan minnesvård restes aldrig öfver Svante
Nilssons ben. Men det oaktadt lefver hans minne ännu
bland svenske män, såsom den der genom kraft och mod
och outtröttlig vaksamhet uppehöll Sveriges rike under
tiden, då förstörande stormar kommo ej blott från
Danmarks konungatron utan äfven från mången svensk
herreborg. En äkta svensk riddersman, oförfärad,
kraftfull, viljestark, sträng icke mindre mot sig
sjelf än andra, och rättrådig -- se der grunddragen
i Svante Nilssons skaplynne, sådant det lefde qvar
i folkets minne långt efter hans död.


Man såg honom ofta i förtroligt umgänge med sina
svenner och allmogen, och han vann derigenom deras
högsta tillgifvenhet. Men gälde det, drog han sig icke
undan för att säga dem sanningen, och då »syntes
han ljunga och icke tala», berättar en gammal
författare.
Hans kärlek till rättvisan tillät ingen dagtingan med
den brottslige;
straffet föll tungt och oundvikligt. Den fruktan,
som han i följd häraf utbredde omkring sig, hade dock sin
motvigt dels i rättvisa, dels i en innerlig
hjertats godhet, som aldrig förnekade sig.
Hans hand var snar att slå till, men räcktes
ock snart till försoning. Hans oegennytta var stor,
och med frikostig hand utdelade han af sitt
goda bland sina vänner. Han skulle hellre hafva
tagit kläderna af sin egen kropp -- berättar krönikan -- än han lemnat
en krigare hjelplös och obelönad.

Ondt tal om en frånvarande kunde han
icke lida. Inträffade sådant, lät han vanligen tillkalla den som
talet gälde, att han måtte
blifva i tillfälle att försvara sig. Ve då baktalaren,
om han ej kunde bevisa sitt tal. I allmänhet var
en rask och kraftig handling, som med ens utan
mycket ordkäbbel afgör frågan, Svante Nilssons sak,
liksom det af gammalt var ett utmärkande drag för
det svenska lynnet. Det kraftfulla, äfven med en
tillsats af stränghet, utgör dock det bestämmande i
hela Svante Nilssons skaplynne, bäst må hända uttryckt
i det talet, som gick om hans män, att de icke fingo
blinka för ett hugg af pålyxan tätt förbi ögonen --
ett tal, som påminner om de gamla kämpakonungarne,
sammanlänkande svenskens uppfattning af mandom från
tider med mera än ett halft årtusendes rymd mellan
sig.

*

Rörande Sturestenen i Vesterås domkyrka må vi
tillägga, att vid en reparation af kyrkan år 1815,
då alla de gamla prydliga grafstenarne i koret
borttogos för att lemna rum åt ett slätt stengolf,
också detta minne af en bland Sveriges störste män
upprycktes från sin plats och undangömdes. Då varande
lektorn i historia vid Vesterås gymnasium förmådde
dock konsistorium till det uttalande, att Sturestenen
borde lemnas orubbad på sin plats. Detta gick väl
icke i fullbordan, men stenen uppsattes under ett
fönster i muren bakom altaret.

Svante Nilssons minne är väl icke bundet vid stenen;
mången har besökt Vesterås domkyrka utan att ana,
det bakom altarringen gömdes denna sten, och likväl
haft mannen kär och aktat honom högt. Men det länder
dock till bevis, huru föga svenskar vårdat oss om våra
minnen från fördom. I afseende på stora minnen äro
vi rike mans barn. Måtte vi icke alldeles bortslösa
denna rikedom, liksom vi göra med hvarje annan!
</chapter>


<chapter name="13. Sten Sture den yngre.">
<h2>13.

Sten Sture den yngre.</h2>

<b>Partierna.</b>

Partiernas ställning till hvarandra ändrades
icke genom Svante Nilssons död. Vi känna dem
båda; det ena var unionspartiet, det andra var det
fosterländska. Detta sista hade förlorat sin hufvudman
och dess första omsorg var att skaffa sig en annan
i den afgångnes ställe. Det förra partiet hade i
viss mån förändrat färg. Det kämpade hufvudsakligen
för freden och hade till en tid hoppats vinna sitt
syfte utan att underkasta sig Danmark. Mot slutet af
Svante Nilssons regering fann det dock fåfängligheten
af detta hopp. Det började inse att fred ej kunde
vinnas utan under Danmarks konung. Man ville dock gå
en medelväg, och den bestod uti åvägabringandet af
den gamla planen, att Danmarks konung skulle mottaga
skatterna från Sverige i Danmark utan att besvära
Sverige med sin närvaro. Dermed skulle vinnas ett
skenbart oberoende, hvarunder herrarne skulle föra
regeringen i Sverige. Partiets program var sålunda
i botten det gamla herrarnes program, enligt hvilket
vi sett dem handla allt sedan medeltidens begynnelse.

I spetsen för partiet stod dock nu en ädel man, den
gamle erkebiskop Jacob UIfsson. Vid hans sida visar
sig såsom den mäktigaste bland riddarne Erik Arvidsson
Trolle. Omkring dem stodo de öfriga biskoparne och
i allmänhet de äldre bland herremännen, till antalet
ingalunda få.

Men ett folk, hos hvilket en frisk och lefvande
känsla af dess nationalitet lefver, liknar den
starka strömmen med egna vågor, som går genom
hafvet. Låt stormarne gå, låt strid efter strid
utkämpas der ofvan, den går der fram lugn och djup
och hinner till slut sitt mål. Det svenska sinnet,
det för hvilket Sverige som ett sjelfständigt helt
var hufvudsak, det svigtade aldrig ett ögonblick i
fråga om eftergifter -- dessa måtte vara aldrig så
ringa -- för utländingen. Det vann i styrka genom
sjelfva striden och ville strid, när denna var det
enda vilkoret för det nationella oberoendet.

Af sådana åsigter var det svenska folket genomträngdt,
och de bland herreklassen, hvilka hyste samma
åsigter, voro dess naturliga höfvidsmän. Man
tager otvifvelaktigt fel, om man tror att folket --
allmogen och köpstadsmännen -- var blott och bart ett
verktyg i herrarnes hand, och att det i följd deraf
berodde på den skickligaste och lyckligaste att
vinna folket på sin sida. Folkkär var endast den,
som ville hvad folket ville -- upprätthållandet af
Sveriges rike. Många af unionspartiet, fredsvännerne,
herrepartiet, eller hvad man nu må kalla

dem, hade uppträdt och handlat under svenska färger
med fosterländsk sjelfständighet på sina läppar,
men så fort det visade sig hvad de verkligen förde
i skölden, föll folkets sinne ifrån dem. Mannen, som
icke ärligt kämpade för Sveriges rike, han måtte än
föra sjelfva S:t Eriks banér i handen, kunde aldrig
räkna på något säkert stöd i folkviljan.

De föregående tiderna hafva nogsamt visat oss
detta. De kraftfullaste personligheter föllo, medan
en jemförelsevis svag ande hölls uppe, blott derför
att man säkert kunde lita på hans svenska sinne. Vi
syfta naturligtvis här på Carl Knutsson, hvars hela
historia bildar öfvergången till den regeringsmakt som
under de af unionen alstrade förhållandena i sjelfva
verket var den enda för Sverige möjliga. Kraftfulla
händer fattade också regeringstömmarne, när de
lemnades af den gamle konungen. Partimän kan man
knappast kalla dessa riksföreståndare. Ett helt folk,
som endrägtigt strider för sina heligaste rättigheter,
kan icke kallas ett parti, och till följd deraf icke
heller dess hufvudmän för partichefer.

Men gent emot danskvännerna bildade sig inom
herreklassen ett parti, som stälde sig omkring
riksföreståndaren -- ett parti derför att mången bland
dessa herrar af andra skäl än rent fosterländska
kunde föras dit. Detta parti -- vi kunna kalla det
krigspartiet, efter som frågan om krig och fred nu
var den, som delade de svenska herrarne -- saknade
efter Svante Nilssons död en hufvudman och blickade
omkring sig efter en sådan.

Riksföreståndarvalet blef derför nu den fråga,
omkring hvilken allt vände sig. Fredsvännerne
sökte naturligtvis att begagna sig af tillfället,
som också syntes synnerligen gynsamt, enär
fosterlandsvännerne i sjelfva verket hade svårt att
finna en hufvudman. Heming Gad var nemligen genom
sin ställning som andlig olämplig och Svantes son
ännu helt ung. En djerf handling, ett kraftigt
ingripande kunde derför lätt sätta fredspartiet med
den af detsamma utvalde riksföreståndaren i spetsen
för ärendena.

Fredspartiets man var Erik Trolle. Han var till sin
person ingalunda vuxen sin tids stormar, än mindre
att ställas i spetsen för ett parti, hvars innersta
sträfvan var folkfiendtlig och ofosterländsk och hvars
hufvudmän, äfven om de varit de främste i viljestyrka
och kraft, dock alltid måste vika och fälla undan
för kraften hos detta folk, som de ville kufva. Han
var »en gammal, lärd, förfaren och saktmodig man»,
som väl helst hade sett, om han fått lefva i ro på
sina gårdar, således alldeles efter erkebiskopens
sinne. Hans moder Kerstin Gädda tillhörde en ätt,
hvarur vi i det föregående sett en medlem såsom danske
kungens man. Hans första husfru bar samma namn som
gamle herr Stens, men var henne till skaplynne så
olika, som natten är olik dagen. Ingeborg Filipsdotter
(Tott) var af ett högtfarande sinnelag, häftig och
karlavulen. Herr Erik hade med Ingeborg en son,
den från denna tid så bekante Gustaf Eriksson.


Fru Ingeborg dog 1487. Derom berättas i en gammal
anteckning något, som väl förtjenar att närmare
kännas, emedan det lemnar upplysande bidrag till så
väl den förnäma fruns som hennes sons skaplynnen. Hon
skulle det nämnda året färdas med båt öfver Mälaren
från Ekholmen, ett gods i Veckholms socken, som
hon erhållit i sitt föregående gifte med den af
oss väl bekante Gustaf Carlsson (Gumsehufvud)
till Lagnö. Båten var tungt lastad med tegel, och
fru Ingeborg hade med sig sin son Gustaf Eriksson
och dennes lärare Mäster Christian samt tvänne sina
döttrar, Ermegård och Kerstin, utom roddarne. Färden
gick lyckligt, tills man kom framför sundet, som
leder in till Strengnäs. Här skulle Mäster Christian
stiga i en annan båt och fara in till staden, och den
lille Gustaf ville nödvändigt följa med honom. Fru
Ingeborg sade dertill nej, men gossen hade ärft
hennes styfva sinne och ville på inga vilkor låta
förmå sig att medfölja längre. Då reste sig den
stränga frun från sin plats, der hon satt och förde
rodret, fattade gossen vid håret och hof honom in i
magisterns båt, »och dermed blef han qvar, Sverike
till skada», tillägger den gamle antecknaren. Båtarne
togo emellertid hvar sin kosa. Fru Ingeborg satte
sig åter vred till rodret och styrde norr ut till
Aspölandet. Plötsligt stötte då båten på en klippa
och tog läck, så att han började sjunka. Folket bad
att få utkasta teglet för att lätta båten, men fru
Ingeborg förbjöd det och sade, att »den som hof ut
ett tegel skulle gifva henne hundra igen». Men då
båten sjönk allt mera, och vattnet började strömma in
genom rorgapet, befalte hon sjelf folket kasta teglet
i sjön. Det var dock för sent. Båten gick till botten
med allt hvad som derpå var. Endast en liten gosse
lyckades få tag i en stor pipkanna och flöt med den
till lands, der han berättade förloppet. Fru Ingeborg
hade bundit en lång handduk om sig och det minsta
barnet, som hon hade vid bröstet, och hon syntes
länge flyta på vattnet, uppehållen af sin stora och
vida kjortel. Denna fru skall hafva varit mycket emot
gamle herr Sten och hans husfru, den ädla Ingeborg
Åkesdotter.

Efter fru Ingeborgs död gifte sig herr Erik med
Karin Gyllenstierna, en sondottter af Carl Knutssons
dotter Kristina och svägerska till hans halfbroder
Thure, som var gift med Magdalena Gyllenstierna,
båda döttrar af den Erik Eriksson, hvilken fann en
så bråd död för de uppretade Vestgötabönderna år
1501. Om denna fru Karin utöfvade något inflytande
på den fromsinte mannen, hvilket väl är att antaga,
så stod det sannolikt icke i strid med det syfte,
för hvilket erkebiskop Jacob sträfvade, liksom det
icke heller var till fromma för Sveriges rike.

Sådan var den omgifning, hvari den saktmodige herr
Erik framlefvat och ännu framlefde sina dagar, när
förhållandena stälde sig så, att han framsköts som
hufvudman för ett parti.

Motpartiet var jemförelsevis svagt just derutinnan,
att det icke hade bland sig någon så framstående man
gifven, att det kunde samla

sig omkring honom. Men medan partiet tvekade,
hade redan folkets män skridit till handling, i det
genom dem den unge slottsherren på Örebro sattes i
besittning af Vesterås slott, medan derjemte deras
rådighet drog försorg om att han lika hastigt skulle
få det förnämsta slottet i riket, Stockholm, i sitt
våld.

Jon Jönsson sammankallade genast efter mottagandet af
bergsmännens bref sina svenner och Stockholms stads
borgmästare och råd samt uppläste för dem brefvet.

<poem>
Och brefvet nöjdes<footnote>Var dem till nöjes.</footnote> dem alla väl,
och sade det vara berådt med skäl.
</poem>

Den trogne mannen lät derefter slottssvennerna svärja
unge herr Sten trohet och soldade dem på hans vägnar.

På detta sätt kom Svantes son, innan någon visste
deraf eller kunde det förhindra, i besittning af
de tvänne vigtiga slotten, Vesterås och Stockholms,
och utgjorde sålunda redan en makt, som icke längre
kunde förbises. Dock synes det som redan fadern
varit betänkt på att tillförsäkra sin son riket. I
ett bref från en Olof Björnsson till Sten Sture,
skrifvet den 10 Januari 1412, heter det: »Jag har
emottagit edert bref, och herr Svante är afgången med
döden, och I bedjen mig att jag skall veta att ramma
edert bästa. Då tjenar till svar, att jag skall hålla
slottslofven så, som jag lofvade det till eder fader,
den gång han sist var hos mig, nemligen till edert
gagn och bistånd.»

Detta brefutdrag visar äfven, att herr Sten sjelf
omedelbart efter faderns död satt sig i förbindelse
med slottshöfdingarne, som ock intygas af flera
i behåll varande bref. Rörande den unge herrens
personlighet var han af ett mildt och ädelt lynne, och
det berättades om honom att han ofta hos sin stränge
fader sökt med knäfall mildra straffens hårdhet för
dem, som råkat ut för hans vrede. Men jemte detta
saktmodiga och försonliga sinnelag var han utrustad
med alla de dygder, som höfdes en riddare och som
man kan vänta att finna hos Svantes son. Tapper
och oförskräckt i striden, täflade han med fadern
i vaksamhet och oförtröttad ifver i allt som rörde
fosterlandets väl. Sådant gjorde honom älskad af
folket, som helt visst aldrig tänkte sig någon annan
efterträdare till Svante än dennes son oaktadt hans
ungdom.

Rörande herr Stens enskilda förhållanden veta vi
att han redan under faderns lifstid hade fått Örebro
slott i förläning. Mycket gods tillföll honom äfven
efter fadern. Han var gift med <i>Christina Nilsdotter
Gyllenstierna.</i> Bröllopet skall enligt en underrättelse
hafva stått i November år 1511<footnote>
Enligt andra 1512.</footnote>, då fru Kristina
var sjutton år gammal. Hon var syskonbarn med de
ofvannämnda Magdalena och Kerstin, hvilka blefvo gifta
med bröderna Trolle, hvarför Sten blef genom detta
sitt giftermål ytterligare befryndad med Trolle-ätten,
varande

redan genom sin moder Iliana Erengislesdotter Gädda i
frändskap med densamma. Kristina var af ett högsinnadt
och ädelt sinnelag, mäktig af stora uppoffringar för
landets väl och i det afseendet således en värdig
maka åt herr Sten.

Det är eget att ur de särskilda personernas
skaplynne, sådant de hafva ådagalagt det vid sitt
uppträdande inom historiens områden, sluta sig till
det inflytande, som slägtförbindelserna utöfvade på
dem -- ett inflytande som man synes kunna antaga,
då man ser, huru vissa åsigter och syften följas
slägtled efter slägtled, ofta följande den qvinliga
medlemmen ur den ena slägten i den andra, så att den
mäktigare och anseddare slägtens dotter så småningom
drog sin man och sina barn öfver på sin fäderneslägts
sida. Så väl Vasa- som Natt och Dag-ätterna hade varit
Danmark ifrigt tillgifna, och likväl finna vi dem
mot unionstidens slut såsom fosterlandets fastaste
stöd. Gyllenstiernorna hade under den föregående
tiden varit än på Danmarks, än på Sveriges sida,
och äfven nu finna vi slägten genom sina qvinliga
medlemmar delad mellan båda. Kristina var och blef
sitt fosterland fast tillgifven. Hufvusakligen
bidrog väl dertill hennes giftermål med Sten
Sture, men säkert äfven i någon mån den frändskap
med Vasaslägten, hvari hon stod så väl genom sin
halfsyster Cecilia Magnusdotter (af Eka) som sitt
syskonbarn Dordi Knutsdotter (Banér), hvilka båda
voro gifta med Vasar, den förra med Erik Johansson,
den senare med Christer Johansson<footnote>
För att möjliggöra en hastig öfversigt af de 
vigtigaste ätternas inbördes slägtförhållanden införes
följande slägttafla.
<img></img>
Banér
Isak
Eskil

Gren
Harald
Cecilia

Gyllenstierna


Bonde
k. Carl Knutsson
Christina

(Natt o. Dag)
Sture
Nils

Gädda
Carl
Erengisle
Johan

Trolle
Birger

Eskil g. m. Cecilia

Erik Eriksson den äldre g. m.  Christina

Nils
Knut
Sigrid g. m. 1. Magnus Carlsson af Eka, g. m. 2.
Nils Eriksson

Erik Eriksson den yngre

Svante g. m. Iliana

Christina g. m. Arvid

Dordi g. m. Christer Johansson (Vasa)

1. Cecilia af Eka g. m. Erik Johansson (Vasa)

2. Christina Gyllenstierna g. m. Sten Svantesson Sture

Erik g. m. Magdalena Gyllenstierna

Thure g. m. Karin Gyllenstierna
</footnote>
<img></img>

Efter denna öfverblick af ställningen bland de stora
vid Svante Nilssons död skola vi nu öfvergå till
skildringen af stridens utgång.

<b>Ny Riksföreståndare.</b>

Oaktadt Sten Sture på satt, som kändt är, kommit i
besittning af de vigtiga slotten, var derför icke
på långt när saken afgjord. Tvärtom låg alltjemt
öfvervigten på motpartiets sida. Detta samlade sig
omedelbart efter underrättelsen om riksföreståndarens
död och beslöt sammankallandet af ett herremöte
i Arboga. Det var ett herremöte, der fredspartiet
sålunda kunde räkna på att drifva sin vilja igenom,
helst man väl visste att ytterst få -- och bland dem
ingen enda
af betydenhet -- af det svenska partiet der skulle
infinna sig. En var dock framför andra nödvändig på
detta möte, och det var Sten Sture. Men icke heller
han ville infinna sig der. Först sedan han erhållit
ett formligt lejdebref, beslöt han sig för att rida
till de församlade i Arboga.

Dit hade emellertid samlats erkebiskopen, biskop
Vincent i Skara och biskop Otto i Vesterås,
samt domprosten Hans Brask från Linköping; vidare
hade Erik Trolle, Knut Eskilsson, Sten Thuresson,
Nils Bosson, Thure Jönsson, Sten Christersson och
Christer Bengtsson samt väpnarne Johan Arendtsson
(Ulf), Axel Posse, Göran Jonsson, Magnus Ivarsson
Gren, Nils Classon (Sparre), Axel Matsson
(af Vinstorpa-slägten), Lindorm Brunsson (af
Forstena-slägt en) och Henrik Erlandsson.

Det första herrarne företogo sig var naturligtvis
frågan om riks-föreståndarskapet, och till denna
värdighet utsågs den ofvannämnda Erik Trolle. Om
valet skett före eller efter Sten Stures ankomst,
kan icke afgöras. Torsdagen den 14 Januari uppsattes
lejdebrefvet för honom, och måndagen den 18 Januari
var han verkligen närvarande på mötet. Då var
riksföreståndaren redan utsedd, som man finner af
en fullmakt, hvilken samma dag utfärdades, och som
är undertecknad af de nyss nämnda herrarne, men der
Erik Trolle kallar sig riksföreståndare och der Sten
Svantesson står sist bland riddarne. Fullmakten rörde
partiets hufvudfråga -- freden. Fyra fullmäktige, två
andlige och två verldslige, utsagos för att afgå som
sändebud till det i Danmark på hösten 1511 beslutade
mötet i Halmstad.

Något vidare synes icke på detta möte blifvit
afhandladt. Man skildes åt och fredsvännerne gladde
sig åt den lättvunnna segern, hvaraf de ville begagna
sig, innan genom en plötslig omkastning -- som
lätt kunde inträda och som de helt visst befarade --
fördelen af att vara de bestämmande rycktes dem ur
händerna. I första rummet var det nu af vigt att
påskynda fredens afslutande.

Underhandlingen är betecknande för kännedomen om det
rådande partiet och är derför nödvändig att känna.

»Den unge konungen» jemte några danska herrar mottogo
de svenska utskickade i Halmstad -- det var i slutet
af Februari. De svenska herrarne hade velat haft ombud
från Lybeck närvarande, emedan på det sättet en allmän
fred kunnat åstadkommas. Men dessa ombud uteblefvo,
och de svenska fullmäktige bådo derför om mötets
uppskjutande. Den unge konungen ville ej gå in derpå,
han förklarade helt enkelt »att lybeckarnes närvaro
alldeles icke behöfdes för att afgöra de svenska
angelägenheterna». Slutligen gaf han dock efter; ett
nytt möte beslöts att hållas i Malmö under påsken, dit
äfven lybeckarne skulle inbjudas. De svenska herrarne
måste tillika lofva att icke under tiden resa hem.

På utsatt tid samlades man i Malmö, och der afslöts
ändtligen först och främst fred med Lybeck och sedan
ett vapenstillestånd med

Sverige. Det sistnämnda slöts på grunden af 1509 års
fördrag. Det skulle räcka till midsommaren 1513, och
då skulle tolf danska och tolf svenska rådsherrar
träda tillsammans i Köpenhamn för att uppfylla ett
af de tre vilkoren i 1509 års fördrag, antingen att
på nytt hylla konung Hans, eller att antaga hans
son Christian till konung, eller att betala en årlig
ränta af 13,000 mark till konungen och drottningen,
tills hyllning skedde. Lybeckarne skulle närvara vid
detta sammanträde såsom medlare, och hvad de bestämde,
det skulle begge parterna utan vägran antaga, och
mot den parten, som icke ville underkasta sig domen,
skulle hansestäderna hafva rätt att använda våld. För
öfrigt tillades de vanliga bestämmelserna om fred,
ostörd handel, fångarnes frigifning o. s. v. tills
mötet egde rum.

De svenske fullmäktige voro biskop Mathias från
Strengnäs jemte erkedjeknen dersammastädes, Holger
Carlsson (Gera) och Bengt Ambjörnsson, Konung
Hans sjelf var närvarande. Den 23 April uppsattes
fördraget. Efter sålunda väl förrättadt ärende,
såsom det syntes fredsvännerna, återvände de svenske
herrarne hem, och genom de åtgärder, som då vidtogos
af detta parti, såg det ut som om detta velat kriget
fullt ut lika mycket som detsammas motståndare, ehuru
det var färdigt att draga svärdet, icke för utan mot
Sverige och för Danmarks konung.

Vigtiga saker tilldrogo sig här hemma, medan
underhandlingarna med fienden pågingo. Hvartdera
partiet uppbjöd sina krafter att vinna seger öfver
det andra, och danskvännerne insågo ganska snart,
att riksföreståndarvalet i Arboga var ett val blott
och bart på papperet. Partiet sökte vinna fasthet,
möte hölls efter möte, och till slottshofdingarne
skrefs bref med uppmaningar att medverka. »Efter vår
herre hafver kallat den gode herren herr Svante af
denna syndiga verld», skrifver erkebiskopen i slutet
af Mars till slottsfogden på Åbo, »så ligger eder och
de dannesvenner på Åbo makt uppå, att I hafven eder
tillbörligen med den slottslofven. Och tillkräfja
vi eder med detta vårt bref, att I derutinnan visen
eder som trogne dannesvenner bör att göra, icke
tillstädjande flera tillträde på slottet, än att I
kunnen vara herrar derinne, tills I fången vårt bref,
hvem som skall blifva riksföreståndare och det slottet
anamma skall.»

Man hade följaktligen kommit derhän, att man nödgades
i tysthet förbigå valet af Erik Trolle och sålunda
medgifva det förhastade i detsamma. Detta var då
frukten af de hållna mötena. Ett sådant hade egt
rum i Upsala i början af Februari, der äfvenledes
Sten Sture var närvarande. Dagen efter hans afresa
derifrån beslöto de församlade herrarne att ett nytt
möte skulle hållas i Stockholm i veckan derpå, och
bref afsändes till Sten med kallelse att der infinna
sig. Något vidare om hvad som uträttades på dessa
möten känna vi icke, men visst är, att icke vunno
danskvännerne något på dem. Det kan man se af hvad
som derefter följde.


Ju mera svagheten af deras ställning blef uppenbar för
dem, desto kraftigare blefvo ansträngningarna. Deraf
det ofvan anförda brefvet till slottsfogden på
Åbo, och sådana bref skickades sannolikt till
flera. Ungefär samtidigt dermed -- omkring den 28 Mars
-- egde ett nytt rådsmöte rum i Upsala. Der hölls
på rådstugan burspråk med allmogen. »När de till
Danmark sända buden kommo hem, så ville de välja en
höfvidsman efter lag och gammal sedvänja.» Det var
samma språk som fördes till slottshöfdingarne. Man
gick stillatigande förbi det en gång skedda valet,
och talar om ett stundande. Naturligtvis var det
partiets afsigt att dess man äfven der skulle blifva
den sannskyldige, och att sålunda detta stundande val
skulle blott blifva att anse som en bekräftelse af
det försiggångna. Gent emot folket gick emellertid
icke an att låta framskymta en sådan egenmäktighet.

Härunder visa sig äfven tecken till söndring inom
partiet. Knut Eskilsson, som varit närvarande i Arboga
och äfven nu i Upsala, skref och berättade för Sten
Sture om utgången af detta sistnämnda möte. »I sen
deraf», så slutar han sitt bref, »huru nödvändigt det
är att I åter hänvänden eder till rådet och icke hören
på onda rådgifvare. Jag hoppas allt ännu skall blifva
godt för eder.» Orden tyda på det spända förhållande,
som inträdt mellan Sten Sture och rådet efter
de föregående mötena. Och ju mera den unge herren
hann förvissa sig å ena sidan om tillgifvenheten hos
allmogen, å andra om pålitligheten hos slottsherrarne,
desto fastare och säkrare skulle naturligtvis hans
uppträdande blifva och detto större brytningen mellan
honom och danskvännerna. Knut Eskilsson var dock icke
den ende af partiet, som synes hafva dragits till
fosterlandsvännerna.

Ännu tvänne, hvilka man visst icke väntar att finna på
Sturens sida, synas hafva arbetat för honom. De voro
Sten Christersson (Oxenstierna) på Nyköpings slott,
han som föregående året var så förbittrad på Svante,
och biskop Mathias i Strengnäs, den förnämste af de
svenske fullmäktige i Malmö. Herr Sten Christersson
skref från Nyköping till Sturen den 30 April:
»Erkebiskopen och Erik Trolle stämpla allt ondt
deruppe och Nils Bosson här nere. Erkebiskopens
bref har varit i Östergötland, att allmogen skall
ingen svärja. I går drog biskop Mattis här igenom
skären till Telje och skref till min fogde, att
han skall tala med allmogen och söka styrka folket
för eder.» Oaktadt erkebiskopens och fredsvännernes
ansträngningar hade således Sten Sture bundsförvandter
-- och inflytelserika sådana -- inom motståndarnes eget
läger.

På detta sätt förgingo årets första månader och våren
var inne. De till Danmark utsände herrarne återvände
-- det var sannolikt på återresan från Köpenhamn som
biskop Mathias enligt det nyssnämnda brefvet for genom
Södermanlandskären upp till Telje -- och allt stod ännu
på samma fot, endast med den skilnad att söndringen
inom rådet var mera märkbar, de olika åsigterna
uttalades skarpare, sinnena voro mera förbittrade.


Då egde ett möte rum i Upsala. Det var vid
Eriksmessan i Maj månad (den 18 Maj), så att äfven
mycken allmoge samlat sig till staden. Herrarne af
båda partierna hade talrikt infunnit sig, och äfven
hufvudmännen, såsom hvilka vi få anse erkebiskopen
och Sten Sture, hade instält sig. Från burspråket
på rådhuset talade erkebiskopen till den på torget
församlade allmogen, spörjande den till, hvem den
ville hafva till riksföreståndare. »De gode män
af rådet, som tillstädes äro», sade erkebiskopen,
»hafva samtyckt herr Erik Trolle för en höfvidsman
och riksföreståndare!» När erkebiskopen slutat,
svarade några ur hopen: »Vi vilja icke hafva den
Trolleslägten, de Trollar äro alla af danska arten.»

Man kan lättare föreställa sig, än det låter sig
skildras, hvilket intryck detta svar skulle göra
på herrarne. Omkring erkebiskopen befunno sig
herrarne af rådet, och väl alla som hörde till
partiet. Det utgjordes i allmänhet af äldre män,
hvilka må hända just till följd deraf längtade
efter ro. Den första tanke, som framgick af det
erhållna svaret på erkebiskopens framställning, var
dock den, att om herrarne ville drifva igenom sin
vilja, så måste det ske med våld, och dertill hörde
naturligtvis inkallandet af Danmarks konung, så som
förut under Jöns Bengtsson. Det låter tänka sig, att
den motsats, som partiets syfte sålunda bar inom sig,
inverkade upplösande på partiet sjelft, liksom den
yttersta följden eller underkastelsen under Danmark
omöjliggjorde detsamma. Mötet var derutinnan likt
sin föregångare, hvarom Knut Eskilsson nämner i sitt
bref till Sturen, att herrarne af detta parti långt
ifrån att vinna något, tvärtom allt mera blottade
sin svaghet.

Medan detta tilldrog sig på torget, egde ett annat
möte rum nere på Kungsängen. Der befann sig också
en stor skara allmoge och äfven Sten Sture jemte
de bland herrarne, hvilka höllo med honom. De voro
i motsats till dem på rådhusets burspråk alla unga
och kraftfulla män, hvilka redan derigenom gjorde
ett gynsammare intryck på folket. Herr Sten talade
liksom erkebiskopen till bönderna och erhöll goda
svar på allt hvad han framsatte. Men i hufvudsaken
blef ingenting afgjordt.

Dermed slutade detta möte i Upsala. Som naturligt
var skulle bitterheten hos det parti, som kände sin
underlägsenhet, stiga till ytterlighet. Väl kunde icke
Sturepartiet glädja sig åt seger, men uppenbarligen
var detsammas ställning en helt annan än Trolle- eller
det erkebiskopliga partiets. Det sades sedan, att på
torget funnits bland bönderna förklädde anhängare af
Sturen. »Om de, som så svarade», säger Olaus Petri,
»voro bönder eller några andra i bondekläder, kan man
icke veta, men inga bättre svar fick erkebiskopen
der, än att de sade nej till herr Erik Trolle.»
Detta kan dock vara ett af Trollepartiet utspridt
tal. Man behöfver blott å ena sidan påminna sig,
huru ofta i föregående tider detsamma egt rum, och å
den andra kasta en blick på bitterheten af det hat,
som från denna tid bet sig in i Trolleslägten,

så finner man det både naturligt och troligt, att
detta tal är helt och hållet att jemföra med ölet,
som så frikostigt skulle hafva utdelats bland de
väljande i Arboga 1471.

Med harmen i hjertat skildes Trollepartiet från
Upsala; den brann ännu när man samlades till ett
nytt möte i Stockholm i slutet på Juni. Här hade
partiet sitt tillhåll på Gråmunkeholmen, men Sturen
och hans vänner, bland hvilka vi här äfven finna
Heming Gad, höllo till i staden. Underhandlingar
öppnades mellan båda partierna, men de ledde till
inga följder. Tvärt om intogo danskvännerne redan
från början en så skarpt uttalad ställning att hvarje
förhoppning om en sammanjemkning af personer och
åsigter syntes omöjlig. De sammanträdde och slöto
sig närmare tillsammans i ett förbund, som, på samma
gång det uppstälde för sig freden såsom mål, tydligt
nog stälde sig emot Sten Sture och hans anhängare,
och det ville i sjelfva verket säga hela Sveriges
allmoge. Ett bref uppsattes och undertecknades af
samtliga de närvarande, hvilka öfver hufvud voro
desamma som i Arboga.

I betraktande af den dråpliga skada och det förderf,
som Sveriges innebyggare lidit under den långvariga
fejden mellan rikena, och efter som genom den
allsvåldige Gudens nåd det nu var kommet derhän, att
om de sjelfve sig visligen föresåge, utvägar funnes
att komma till en beständig fred, och då de tillika
efter noggrant öfvervägande hade förmärkt, att kriget
blifvit fördröjdt mest till följd af någras egennytta,
oförnumst och genstörtighet, så att de förstört många
goda dagtingningar, och ord, ära, bref och insegel
icke blifvit hållna, den menige man, fattig och rik,
till obotlig skada och förderf -- »derför», heter
det, »äro vi nu alle i den heliga trefaldighets
namn så öfverens vordne, och lofva och tillsäga
hvarannan inbördes, att denna dagtingan och evig freds
begynnelse, som nu nyligt gjord är i Malmö, vela vi
alle och hvar för sig stadigt, fast och obrottsligen
hålla och med lif och makt tillhjelpa, att hon skall
hållen blifva i alla punkter och artiklar.»

»Och vore det så», heter det vidare, »det Gud
förbjude, att någon vore i riket, som sig häremot
sätta ville, eller ock trånga riksens råd från de
friheter, makt och välde, som de och deras förfäder
haft hafva efter Sveriges lag och goda gamla sedvänjor
af hedenhös, att skicka styrelse och regemente i
riket, som dem tyckes bäst och nyttigast vara efter
tidens läglighet, synnerligen då krönt och krismad
konung icke är i landet -- då hafve vi hvarannan lofvat
och med ed bepligtat oss att sådant ej tillstädja
låta, utan det afvärja och vedergöra med lif och
makt.»

Efter hvad man under de gångna tiderna varit van
att se dessa danskvänner tillåta sig, förvånar man
sig icke öfver de uttalanden som här göras. Det
är blott ett steg ytterligare i samma riktning;
men derutinnan olikt de förra, att här ingen höjer
sig öfver de andra, dragande dem med sig, utan alla
samfäldt framlägga sitt hjertas mening och utlofva
sin medverkan rörande riket och dess underdånighet
under Danmark. Det är ett sista, förtvifladt försök
att stadfästa sig i ett

välde, som de kände brista under sina fötter. Detta
framgår ännu tydligare af ett par följande punkter,
genom hvilka de söka skydda sig ej blott emot dem,
som befunno sig utanför konfederationen, utan äfven
emot möjliga affall inom densamma, på samma gång
som de vilja draga ett sken af rätt öfver sig och
sin handling. »Och hoppas oss näst Guds hjelp»,
säga de, »detta förbund så redligt och skäligt vara,
att våra käre medbröder, hvilka icke tillstädes äro,
och desslikes den menige man i Sveriges rike, fattig
eller rik, ingen undantagen, häremot ej falla kan med
något skäl eller redlighet. Vore det så, att någon
det ville göra, vilja vi då tillhjelpa derutöfver att
näpsa, som öfver den mot sina och riksens herrar afvog
sköld förer, och Sveriges lag klarligen uttrycker.»

Partiets förhoppningar svekos dock. Visserligen
tillträdde ytterligare några herrar förbundet genom
ett särskildt bref af den 8 Juli, men å andra sidan
förstärkte sig Sten Sture allt mer och mer, och
allmogens och köpstadsmännens tillgifvenhet var odelad
hans. Deraf förbittrades motpartiet ännu mera, och
till slut höll det på att öfvergå till uppenbar strid
mellan partierna. Den var redan börjad; herrarne på
Gråmunkeholmen hade redan sina svenner fullt rustade
med harnesk och värjor och en mängd kärrebyssor voro
neddragna till gråmunkabro, alle med mynningarna åt
staden till. Sturens och Heming Gads folk kom vid
första ljud af stridsbuller, som förnams, löpande
nedåt Gråmunkegränd, men som det redan var ett stycke
inpå natten voro de till en stor del halfnakne, några
äfven druckne. Stor skada och mycken »blodstörtning»
hade fredsvännerne der åstadkommit, om de fått sin
vilja fram. Men det förekoms. Några friborne män,
heter det, gingo emellan och afstyrde allt sammans.

Dermed synes fredspartiets kraft bruten. Den 23 Juli,
sedan Sten Sture fått de flesta slotten åt sjösidan,
förnämligast Kalmar, i sitt våld, blef han vald
och hyllad till Sveriges höfvidsman. Alla närmare
underrättelser härom tryta. Men riksens råd -- berättar
Olaus Petri -- följde den nyvalde riksföreståndaren
upp på slottet, der denne bjöd dem alla samma dag
på ett ståtligt gästabud.

I utvärtes måtto rådde då idel sämja, men säkert
glödde månget hjerta af grämelse, äfven om icke det
uppträde, som timade under sjelfva gästabudsglädjen,
hade sin rot i partistriderna. En häftig ordvexling
uppstod nemligen vid bordet mellan herr Erik
Abrahamsson och Gustaf Christersson. Från ordstrid
öfvergick det snart till handling. Herr Erik drog
sitt svärd och stack herr Gustaf så illa, att en hvar
trodde honom vara död. En allmän uppståndelse blef
en följd häraf, alla skreko om hvarandra och det såg
mörkt ut, hurudan utgången skulle blifva. Härunder
aflägsnade sig biskoparne och äfven en mängd af
rådsherrarne. Huru saken slutade, är icke berättadt,
»men» -- heter det -- »herr Erik, som skadan gjorde,
kom till Svartmunka kloster, der han fick frid».


Så hade då Sverige fått en ny riksföreståndare. Hans
tid blef icke lång. Dock fick han tillräckligt pröfva
både lust och sorg.

<b>Ny konung.</b>

Från Danmarks och dess konungs sida skedde intet,
så vidt man vet, för att begagna sig af de i Sverige
rådande stridigheterna. Antingen det nu var så, att
konung Hans på sin ålderdom -- han fylde den 5 Juni
sitt femtiosjunde år -- var utled vid alla dessa
strider, af hvilka han icke skördat annat än smälek,
eller att han ville i lugn afbida det till följande
år bestämda mötet, nog af, han lät sakerna hafva
sin gång i Sverige. Dock förefaller det, som om man
numera i Danmark borde hafva hunnit komma till den
insigten, att man i sjelfva verket icke heller på
mötena lyckats vinna något, och utsigterna att det
parti, som nu handlade i dansk anda inom Sverige,
skulle lyckas åstadkomma mera än hvad som skett under
gamle herr Sten och Svante, voro ingalunda större,
helst som danskarne sjelfve icke gjorde något för att
understödja detsamma. Sannolikt kände konung Hans
sjelf sina krafter allt för mycket uttömda för att
ännu en gång våga något djerft steg.

Under det konung Hans hufvudsakligen sysselsatte
sig med gudliga inrättningar, gick året 1512 till
ända. I Januari månad 1513 reste han tillsammans med
sin son från Ribe till Ålborg. Vid ankomsten till
denna sin födelsestad kände han sig illamående. Han
hade vid farten öfver Skjern å fallit i vattnet,
emedan hästen snafvat under honom, och det kalla
badet tålde han icke. I Ålborg måste han intaga
sjuksängen och efter några få dagar var han död --
den 20 Februari 1513. Hans drottning, den hjeltemodiga
Christina öfverlefde honom på nionde året. Hon dog i
Odense den 8 December 1521. Der ligga både Hans och
Christina begrafna.

I Danmark har konung Hans lemnat ett älskadt minne
efter sig. Han älskade sjelf uppriktigt det danska
folket och var till sina seder enkel och flärdlös,
men framför allt dansk. Dock led han stundom af djup
tungsinthet, som närmade sig vanvett. En mörk fläck
hvilar öfver hans minne -- Paul Laxmands död.

En annan hvilar öfver honom ur svensk synpunkt. Ty
såsom Sveriges fiende handlade han från början och
till slut, och derför kunde han liksom det danska
namnet aldrig blifva för oss kärt. De få år
han var Sveriges konung bilda i vår historia ett
undantagsförhållande, som icke tjenade till annat
än att visa nödvändigheten af att Sveriges konung
skulle vara <i>svensk.</i> Som konung kunna vi derför icke
värdera honom, men det hindrar icke att erkänna
hans personliga egenskaper, hans fromhet, godhet
och mildhet. Hos sin samtid inom Sverige erhöll han
ingen skonsam dom. Men om också mycket är öfverdrifvit
och föranledt af det rådande hatet mot utländingen --
följande omdöme af rimkrönikan är bokstafligen sant:

<poem>
Min bref och ord hölt jag fulle i meste,
men dock ville jag vara på svenskes värste.
</poem>

<i>Christian den andre</i> blef konung i Danmark och Norge
efter sin fader. Han har redan i det föregående
vid ett tillfälle mött oss. Han är dock för vår
historia af en sådan betydelse, att vi böra taga
närmare kännedom om honom. Han föddes på Nyborg 1481
den 2 Juli. Många sägner gingo om hans födelse och
första lefnadsår. Så berättas det, att han gråtit
i moderlifvet och att han kom till verlden med den
ena handen knuten och full af blod. En apa skall en
gång hafva stulit honom ur vaggan och sprungit upp
på takåsen med honom, så att alla fasade vid åsynen
deraf och togo hans död för gifven. Hvad som kan
vara sant af dessa sägner är naturligtvis af föga
vigt. Men konungasonens uppfostran känner man bättre.

Konung Hans satte sin son i huset hos en rik borgare
i Köpenhamn, som hette Hans bokbindare, hvilken sedan
blef borgmästare. Der skulle konungasonen bo, medan
en lärd kanik dagligen gick dit för att undervisa
honom. Den hederlige borgaren och hans hustru blefvo
dock snart utledsne på gossen, hvilken städse visade
ett hårdt och grymt lynne. De lemnade honom derför
ifrån sig, och han kom till kanikens hem. Det blef
dock icke bättre för det. Den lille Christian förblef
sig lik, och alla kanikens förmaningar, alla hans
bestraffningar voro fruktlösa. Något som högeligen
roade Christian var att klättra omkring öfver tak och
murar, ju högre, desto bättre. Kaniken förestälde
honom, »att den högt vill klifva, faller djupast
ned», men gossen svarade: »för de ringa passar sig
det jemna och låga, men högheten är för herrarne!»
och dermed fortsatte han sitt klättrande, så fort den
stränge kaniken icke var hemma. Slutligen hade denne
ingen annan råd än att taga Christian med sig, när han
måste hemifrån, hvilket skedde vid gudstjensterna. Nu
fick konungasonen under både högmessa och aftonsång
tillsammans med de andra korgossarne bära facklor
och sjunga.

Detta tyckte dock konungen vara för mycket. Han tog nu
sin son till sig och lät en lärd tysk, mäster Konrad,
komma till Danmark såsom lärare för sonen. Af mäster
Konrad fick Christian förnämligast lära latin, så att
han kunde både läsa och skrifva det, men han blef
snart led både åt mäster Konrad och hans latin. Så
snart han blifvit något äldre, sökte han en ersättning
i nattliga utsväfningar tillsammans med en mängd
likasinnade stallbröder. Som konungason behöfde han
icke leta efter sådana. Slottsvakten lät genom mutor
förmå sig att släppa konungasonen både ut och in, så
att han ofta var borta hela nätterna från slottet. Då
gick det vildt till. De lustige bröderne svärmade
omkring i Köpenhamn och begingo det ena strecket värre
än det andra, tills stadens borgare blefvo upptrötta
på oväsendet och klagade för konungen. Denne kallade
sonen inför sig och sedan han gjort honom de skarpaste
förebråelser, lät han piskan så eftertryckligt

dansa på sonens rygg, att denne föll på knä
och båd om förlåtelse samt lofvade bot och bättring.

När Christian var 20 år gammal, uppdrog fadern åt
honom regeringen i Norge. Vi hafva sett honom der
uppträda mot Knut Alfsson och efter dennes död och
hans enkas, fru Märtas flykt till Sverige var han
erkänd herre öfver Norge. Det var 1503. Han utmärkte
sig här, liksom i striderna på vår vestra gräns,
genom raskhet, mod och kraft, men också genom hårdhet
och grymhet. Vi må följa hans verksamhet i Norge,
emedan den ganska nära berör våra egna förhållanden.

Det dröjde icke länge förr än missnöjet i detta
rike åter sökte gifva sig luft. En nyvald biskop i
Opslo utträngdes nu med våld af konung Hans, som der
insatte en annan, och den förre -- han hette Thorkil --
flydde till Sverige och sökte förmå Svante Nilsson
att understödja en resning, som ofelbart, menade han,
skulle inträffa, om den svenske riksföreståndaren
sände krigsfolk dit. Redan förut eller om vintern
1505 och 1506 hade Svante gifvit kaplanen i Mora
i Dalarne Berendt Siggesson i uppdrag att skaffa
honom tillförlitliga underrättelser från Norge. Herr
Berendt sände också dit ett pålitligt bud och blef
derigenom i tillfälle att i Maj 1506 kunna inberätta
till Svante, dels att fiendskap rådde mellan biskop
Carl i Hammer, som var en af de missnöjda, och den,
hvilken af konungen fått den dödade Knut Alfssons
förläning, dels att allmogen var till en stor del
Knuts söner tillgifven och hade hållit ting emot den
nämnde slottsherren.

Kaplanens bref, som finnes i behåll, visar,
att missnöjet inom Norge var i tilltagande och
i början af år 1507 yttrade det sig offentligen
i både ord och gerning. Christian, som befann sig
på Aggerhus, ämnade företaga en resa till Bergen,
men vågade ej lemna slottet, förr än Henrik Krummedik
kommit med förstärkning både af folk och skepp. Hade
omständigheterna här i Sverige tillåtit Svante
att lyssna till den fördrifne biskopens begäran
och med någon kraft kunna ingripa i de norska
angelägenheterna, så hade visserligen konungen lidit
en svår afbräck, men det hade också sannolikt blifvit
den enda följden, då man hela unionstiden igenom ser,
huru omöjligt det var för oafhängighetspartiet inom
Norge -- om vi så få kalla de missnöjda derstädes --
att ådagalägga någon uthållighet.

Strax på nyåret 1508 började emellertid de missnöjde
i Norge att röra på sig. Under anförande af en Herluf
Hyddefad reste sig bönderne, angrepo de kungliga
fogdarne och fördrefvo en hvar, som de visste
vara konungskt sinnad. Sjelfve »den unge kungen»
inneslöto de och belägrade på Biskopshammer. Så långt
hade allt gått bra, men nu tog saken med ens en annan
vändning. Christian lyckades undkomma ur Biskopshammer
och samlade i hast en hop krigsfolk, hvarmed han så
ansatte Herluf Hyddefad och böndena att de nödgades
draga sig in i Hedemarkens skogstrakter.


Här höggo bönderne bråtar i skogen för att förekomma
öfverraskning, men hur det var, så lyckades den
raske konungasonen kringå dem, öfverföll dem
alldeles oväntadt och vann en afgörande seger. En
mängd dödades, men Herluf Hyddefad och någre andre
af höfdingarne togos till fånga och fördes till
Opslo. Här blefvo de förhörde och med tortur tvingade
att bekänna hvilka deltagarne varit i uppresningen,
hvarpå de afrättades. På en uppkastad stenhög utanför
Aggerhus upprestes en stång, hvarpå Herlufs afhuggna
hufvud var uppsatt, prydt med en järnkrona, och rundt
omkring de öfriga anförarnes.

Den bland de norske herremännen, som genom de
afrättades bekännelser var utpekad såsom den
förnämste ledaren i uppresningen, var biskop Carl i
Hammer. Han satt dock på sitt fasta slott och var
icke så lätt åtkomlig. Christian tog derför sin
tillflykt till list. Han sände bud till biskopen
och bad, att denne ville vara honom följaktig
till Borgasyssels landsting. Biskopen drog icke
i betänkande att följa. Han ansåg det omöjligt,
att någon skulle våga lägga hand på hans person, en
vederbörligen vigd biskop. Han hade dock icke hunnit
långt på vägen, förr än han erfor, att man blott
velat locka honom ur hans fasta slott. Han sökte då
rädda sig genom en hastig flykt till Sverige, men hans
förföljare upphunno honom och förde honom fangen till
Opslo, der han kort derefter slutade sitt lif. Men
Christian drog med 500 svenner uppåt Hammer och red
i sporrsträck mot porten samt bad vakten låta upp för
honom och biskopen, emedan de flydde för de svenske,
hvilka foro efter dem i hack och häl och ville taga
dem till fånga. Porten öppnades och på det sättet
fick Christian in slottet, och sedan lät han landet
deromkring drabbas af sköfling och förödelse, som om
det varit fiendeland.

Dermed slutade norrmännens försök att göra
sig fria den gången. Väl fortfor det att vara
oroligt i Norge, synnerligen nordanfjälls,
men Christian blef dock herre öfver rörelsen,
och vi veta att han på nyåret 1511 kunde med
en betydlig makt lemna Norge för att göra ett
infall i Sverige. Detta tåg hade dock inga vigtiga
följder, och sedan dess hafva vi intet att göra
med Christian, förr än han blef Danmarks konung.

Men innan vi lemna Norge, hafva vi ännu något att
berätta rörande denne Christian.

När han 1507 kom till Bergen, fick han lust att se en
underskön flicka, som bodde der med sin moder. Modern
hette <i>Sigbrit Willums</i> och hade nödgats jemte sin
dotter fly från sitt fädernesland Holland. Hon idkade
nu i Bergen värdshusrörelse. Dottern hette <i>Dyveka.</i> Hon
var allmänt känd ej blott för sin ovanliga skönhet,
utan äfven för ett ömt och godt hjerta. Det säges,
att erkebiskopen i Trondhjem en gång fått se henne
på gatan och blifvit alldeles hänryckt af hennes
behag, samt att det just var hans beskrifning om
flickan som lockat konungasonen till Bergen.


Huru dermed än hänger ihop, så lät nu Christian
anordna ett stort gille på slottet, dit stadens
förnämsta borgare inbjödos och äfven Sigbrit och
hennes dotter. Och nu gick det med konungasonen som
med erkebiskopen. Han kunde icke taga sina ögon från
den sköna holländskan. Verkligheten öfvergick allt
hvad han kunnat föreställa sig om henne. Han ville
väl så litet som möjligt förråda sig, men likväl blef
det under aftonen klart för alla, att holländskan
vunnit Christians hjerta. Han kunde icke heller från
den stunden lefva skild från Dyveka. Hon och hennes
moder måste följa honom till Opslo, der han för deras
räkning lät uppbygga ett stenhus, och sedan följde
de honom till Köpenhamn.

Dyveka blef Christians frilla, men hennes mor blef
som rådgifverska lika nödvändig för honom. Det var en
klok och hersklysten qvinna med ett ypperligt hufvud
och dertill utrustad med kunskaper, som äro sällsynta
hos qvinnor. I mycket följde konung Christian denna
qvinnas råd, och sålunda kom hon att utöfva ett stort
inflytande på Nordens öden för dessa tider.

Sådan var konung Christians uppfostran och sådana
hans första öden. När fadern dog, befann han sig i
Danmark och blef genast af både Danmarks och Norges
riksråd erkänd som konung. Hvad Sverige beträffar,
var det klart att han icke skulle lemna detta rike
i fred, utan liksom fadern och farfadern uppträda
med anspråk på dess krona. Men det var nödvändigt
att i afseende på detta rike följa den gamla
politiken -- den som drottning Dorotea så ifrigt
tillstyrkt -- att afbida utbrytande inre oroligheter
i Sverige, innan man gjorde något för sina syftens
förverkligande. Partistriderna i Sverige läto icke
heller synnerligt vänta på sig. För ögonblicket rådde
också stillestånd rikena emellan, och vid midsommaren
skulle unionsmötet hållas i Köpenhamn.

Till följd deraf, och emedan tillika ofred uppstod
med hansestäderna, lemnades Sverige till en början
ostördt.

<b>Ny erkebiskop.</b>

Det till midsommaren 1513 bestämda mötet blef icke
af förr än i Juli. Då befunno sig biskop Mathias
från Strengnäs och biskop Otto från Vesterås
samt Erik Trolle och sex andra verldsliga herrar
såsom Sveriges fullmäktige ombud i Köpenhamn<footnote>
De synas dock redan i Juni hafva begifvit sig
till Danmark, att döma af ordalagen i ett bref från
erkebiskop Jacob, som här nedan skall anföras.</footnote>
der de sammankommo med konung Christian och hans
danska rådsherrar. I afseende på de tre vilkoren,
hvaraf ett här skulle antagas, blef dock intet
afgjordt, utan man beslöt att följande året (1514)
vid midsommaren skulle ett nytt möte hållas, dit
12 män från hvartdera riket skulle komma och äfven,
såsom medlare, ombud från hansestäderna. Der skulle
Malmöbeslutet af 1512 bringas till verkställighet,
och under tiden fullkomlig fred råda.


Mötet var sålunda likt de föregående. Huru föga konung
Christian sjelf hoppades att på denna väg vinna
sin afsigt, visar sig deraf, att han redan stod i
underhandling med Ryssland för att förmå storfursten
i detta land att till hans fördel å nyo börja kriget
mot Sverige. Men det goda hade detta möte liksom de
andra med sig, att det blodiga afgörandet uppsköts.

Hvad Ryssland beträffar, så begaf sig
riksföreståndaren redan om hösten 1512, då han
befann sig i Finland, till gränsen för att ordna
förhållandena och betrygga freden. Ett bref, som han
härunder mottog från borgmästare och råd i Stockholm,
och som visar det förtroliga förhållande som rådde
mellan riksföreståndaren och denna stad, kunna
vi icke underlåta att här anföra. »Vår ödmjuke,
underdånige, kärlige helsen nu och alltid med vår
Herre» -- skrifva borgarena -- »käraste herre, värdes
eder ärlighet veta, att nu om vårfrudag <sp>nativitatis</sp><footnote>
Den 8 September</footnote>
fingo vi eder kärliga skrifvelse, i hvilken I rören
att I ären karsk och sund väl öfverkommen till Åbo,
hvilket oss allom tyckes mycket väl vara, Gud dess
lof hafve, att så i sanning är. Käraste herre, står
ock alldeles väl till i denna landsändan, och vi
vilja alltid vara eder fogde biståndige att förvara
och försvara här edert sängerum, som I oss fulleliga
tilltron, i hvilket I skolen ingen tvifvel hafva,
att vi ju så alltid vele göra. Käre herre, yttermera
skrifven I, att I velen gifva eder emot de ryssar till
landamärket med den hjelp I kunnen åstadkomma till
att stilla de ryssar, som uppreste och församlade voro
etc. Allsmäktig Gud och helge Sveriges patroner gifve
eder der hjelp och bistånd till, att det kunde komma
i det bästa. Käre herre, är det så att eder göres vår
hjelp behof, då bjuder oss till och vi vele gerna
komma edert herredöme till hjelp efter vår fattiga
förmåga. Käre herre, det öppna bref eder härlighet
skref oss och menigheten till, det vele vi förkunna
för menigheten strax de nu hemkomma från marknaden;
de äro ännu icke hemkomna, men oss tviflar intet,
att vi med vår fattiga menighet vilja alltid veta
edert bästa med den fattiga tjenst, vi förmå. Härmed
edert herredöme allsmäktig Gud befallandes.»

Enligt detta bref synes riksföreståndaren i slutet
af Augusti hafva öfverkommit till Finland. Huru länge
han dröjde der, är ovisst. Dock synes han icke hafva
återkommit till Michaelsmessan (den 25 Sept.) såsom
biskop Mathias i Strengnäs önskat, emedan denne då
ville hålla bröllop för några bland sina närskylda.

Emellertid ordnades sakerna i Finland efter herr Stens
önskan. I Mars 1513 afgingo Nils Eskilsson och Henrik
Stensson (Renhufvud) jemte tvänne andlige män som
sändebud till Ryssland för att bekräfta den af Svante
Sture ingångna dagtingan. Hugnesamma underrättelser
inlupo ock litet emellan till riksföreståndaren
om de förhoppningar, man ansåg sig hafva i detta
afseende, och utsigterna till en stadig fred utbredde
en allmän tillfredsställelse öfver hela Finland. Den

från Danmarks föregående underhandlingar med ryssarne
bekante mäster David befann sig väl samtidigt med
de svenska sändebuden hos storfursten, men han synes
icke hafva haft någon framgång. Ryssland hade också
vid denna tid tillräckligt att göra med sina öfriga
grannar. Så väl polackarne som tatarerne förde med
framgång krig emot dem, och det borde derför ligga
dem om hjertat att icke onödigtvis öka sina fienders
antal. Väl gåfvos halfva löften åt mäster David, och
denne kunde den 22 Maj skrifva till konung Christian
samt uttala de bästa förhoppningar, men redan två
dagar derefter eller den 24 Maj skref biskop Arvid i
Åbo till den svenska riksföreståndaren, att de svenske
sändebuden lyckligen slutat sina värf i Ryssland.

Frampå sommaren återkommo de svenske herrarne från
Ryssland. Nils Eskilsson skref från Kastelholm till
riksföreståndaren och redogjorde för utgången af sin
beskickning samt för ställningen i Ryssland. »Rågången
hade blifvit uppskjuten på fem år.» Man hade sålunda
äfven på denna sida lugn. »Så hoppas oss till Gud och
Sveriges helga patroner, att riket må och kan på alla
sidor komma till fred och rolighet», skref biskop
Arvid i sitt ofvannämnda bref. De ryska sändebud,
som skulle bekräfta fördraget, skulle på sommaren
ankomma till Sverige.

Samtidigt härmed spridde sig underrättelsen om
mäster Davids återkomst till Köpenhamn och att äfven
han lyckligt utfört sitt värf. Man torde dock af
danskarnes medgörlighet på mötet i Köpenhamn kunna
sluta till, att de underrättelser mäster David
medfört, äfven om de innehållit någon förhoppning,
i allmänhet varit ganska sväfvande. Emellertid antog
man här i Sverige, att ett fredsbrott med Danmark
skulle medföra detsamma äfven med Ryssland. »Vi
hafva förnummit», skref erkebiskopen den 24 Juni
till riksföreståndaren och de i Stockholm församlade
rådsherrarne, »att mäster David, som for i våras
till Ryssland var nu för några dagar tillbaka kommen
till Gotland och for strax till Köpenhamn. Det vore
ock nytta, att våra medbröder, som i Danmark äro,
vore tillstädes, när den dagtingan skall göras med de
ryssar, så att ingen kan säga de blifva i den måtto
föraktade.»

Vi veta huru mötet i Köpenhamn aflopp och att
det icke förr än i Juli kom till stånd. Antingen
nu erkebiskopens förmodan var grundad eller icke,
så hördes inga sändebud af från Ryssland förr än i
Augusti. I denna månad befann sig riksföreståndaren
sjelf i Finland, afbidande de ryska sändebuden. Han
skref till erkebiskopen och begärde att denne ville
öfversända sitt sigill. Den 18 Augusti befunno sig
verkligen ryssarne vid gränsen, 40 man starka och
behöfvande 120 hästar. Tönnes Eriksson (Tott), som nu
innehade Viborg, väntade dem dit samma dag och skref
för att förbereda deras vidare befordrande så väl med
nattläger genom Raseborgs län som för deras mottagande
i Åbo. Hvarest mötet med riksföreståndaren och de med
honom följande rådsherrarne egt rum, vet man icke,
men i afseende på freden

gick allt efter önskan och redan i slutet
på månaden eller början af September befann sig herr
Sten åter i Sverige.

Då mottog han bref från biskop Otto i Vesterås,
hvari denne lyckönskar honom till återkomsten efter
väl förrättadt värf både för honom sjelf och för
riket, samt omtalar, att han för några dagar sedan
återkommit från mötet i Köpenhamn, angående hvilken
resa han ville meddela riksföreståndaren muntliga
underrättelser, när Gud så fogade, att de träffades.

Med anledning af hvad som dittills skett för
fredens bibehållande med både den östra och den
södra grannen, fordrades att ett större rådsmöte
hölles, der man kunde öfverlägga om rikets
ställning. Riksföreståndaren rådförde sig med
erkebiskopen härom, och denne rådgjorde i sin ordning
med biskop Mathias. Prelaterne funno, »att när så
dråpliga riksens ärenden skulle förhandlas, borde
menige riksens råd af både Finland, Vestergötland,
Värend och Småland ihopkomma (med de öfriga),
hvilket dock icke kunde ske då på hösten, utan borde
uppskjutas till påföljande sommaren».

Men det året, då detta möte skulle hållas, genomdref
erkebiskop Jacob en sak, som genom sina följder blef
ödesdiger för Sveriges land.

En stor högtid firades detta år i Finlands
hufvudstad. En af dess äldre biskopar, som lefde
samtidigt med S:t Birgitta, hade genom Heming Gads
kraftiga medverkan under hans vistande i Rom år 1499
vunnit den äran att få kanoniseras. Det var den år
1367 afsomnade biskop Heming. Den högtid, som nu
skulle firas, var ej kanonisationen, hvilken alltid
försiggick i Rom, utan den bestod i upptagandet af
den heligförklarade biskopens stoft och detsammas
flyttande till Åbo domkyrka. Det var en högtidlighet
som skulle föregå kanonisationen. Men den betraktades
som mycket vigtig. Den var i erkebiskop Jacobs
ögon ett skäl för uppskjutandet af det ofvannämnda
mötet. Han öfvervar också högtiden i egen person,
jemte biskop Mathias i Strengnäs.

Detta egde rum på våren, och sedan började
erkebiskopen framkomma med sitt beslut att
nedlägga sin erkebiskopsstaf. Han talade derom
med riksföreståndaren äfvensom med flere af
rådsherrarne och lät tillika förstå att han
ville hafva sin gamle vän Erik Trolles son till
efterträdare. Riksföreståndaren gjorde invändningar;
han önskade helst, att erkebiskop Jakob blef
qvar på sin plats. Men erkebiskopen stod icke att
öfvertala och utlofvade med hand och mun, att herr
Gustaf Eriksson, om han blefve vald, skulle vara
riksföreståndaren en tro man, »besynnerligen ock
derför, att de voro närskyldte tillhopa».

Rörande anledningen till detta steg af erkebiskop
Jacob förebar han sjelf sin höga ålderdom, som
vållade, »att han icke längre kunde stå stiftet
före». Han var också en redan mycket till åren kommen
man. I 43 år hade han innehaft erkebiskopsstolen
och kunde väl vara trött af de många årens bekymmer
och bestyr. I sjelfva verket gick han der bland de
unge männen, hvilka numera intogo platserna i rådet
och omkring riksföreståndaren, som en gengångare
från fordom.

Med sina många minnen från Carl Knutssons och gamle herr Stens 
tider, med sin rika erfarenhet från de skiftande öden i fosterlandets 
utveckling, som han upplefvat, kunde han sjelf väl känna sig främmande 
för den nya tiden och dess män. Säkert skådade han också en framtid 
af stormar, som han ej kände sig ega kraft att möta, utan som 
fordrade en man i sin fulla kraft. Denne trodde han sig hafva funnit 
i Gustaf Trolle. Om i detta val ingick någon tanke på det nederlag, 
han och hans parti lidit vid riksföreståndarevalet må vi lemna 
osagdt. Men visst är, att krigspartiets seger, då Sten Sture valdes till 
Sveriges höfvidsman, gaf den gamle mannen ett djupt sår. Han var 
af böjelse och grundsats en fredens man; valet af Sten Sture var i 
hans ögon en krigsförklaring, det gaf dödsstöten åt alla de förhoppningar, 
som han närt, och för hvilkas fullbordan han arbetat så mycket.

Hvad Sten Sture beträffar, såg han ogerna den gamle, bepröfvade 
mannen träda tillbaka och lemna sin plats åt den unge, kraftfulle, 
äregirige Gustaf Trolle, som dessutom tillhörde det undertryckta motpartiet. 
Men den gamle Jacob Ulfsson stod ej att beveka.

Gustaf Trolle befann sig vid denna tid i Rom. Han var då 
domprost i Linköping och bekant som en mycket lärd man. Under 
sommaren 1514 blef han under sin frånvaro vald till erkedjekne i Upsala, 
ett val hvartill äfven Sten Sture gaf sitt bifall. Men erkebiskop Jacob 
släppte icke efter, förr än han fört sin vilja igenom. I Oktober samma 
år hölls erkebiskopsval i Upsala, och <i>Gustaf Trolle</i> blef den utvalde. 
För utgången af detta val hade, såsom klart är, icke den gamle 
erkebiskopen ensam varit verksam. Äfven Gustafs fader, herr Erik Trolle, 
hade deruti deltagit. Särskildt utfästade sig denne, »att hvad del 
hans nåde erkebiskopen för sig af erkebiskopsbordet behålla ville i sin 
lifstid, skulle vara honom af sonen Gustaf Trolle obrottsligen hållet». 
Brefvet härom uppsattes på Arnö den 12 Oktober 1514.

I detta ärende hade sålunda den gamle Jacob Ulfsson helt och 
hållet fått sin vilja fram. Riksföreståndaren å sin sida lät ske, hvad 
som icke kunde ändras. Förhållandet mellan honom och motpartiet 
och särskildt Erik Trolle var då det bästa, och det kunde ytterligare 
befästas genom den gamle herrens son, om han icke stöttes bort. Det 
väcker till och med i viss grad ens förundran att se, huru snart den 
i sina förhoppningar svikne rådsherren fann sig i sin ställning som 
undersåte till den unge riksföreståndaren. »Käre herre», skref han på 
våren detta år till Sten, »jag förmodar, att min broder Thure Trolle 
nu hafver sin hand igen af<footnote>Har skilt sig från.</footnote> erkebiskopen i Lund; ären I hans tjenst 
begärande, skrifven mig till med detta bud. Helst såge jag han vore 
hos eder. Hvar jag kan vara edert herredöme till tjenst och vilja 
finnen I mig alltid välvillig till.»

Naturligtvis skulle detta förhållande ytterligare stärkas genom den 
beredvillighet, hvarmed riksföreståndaren gick herr Eriks önskningar 
till mötes i afseende på erkebiskopsvalet. Han ej
blott skref till påfven och begärde stadfästelse å
det försiggångna valet, utan skickade äfven penningar
till honom.

Men gamle Jacob Ulfsson lemnade Upsala och drog
sig undan först till biskopsgården Arnö och sedan
till det af gamle herr Sten uppförda Mariefreds
kloster. Bekymren hunno honom dock äfven der.

Vi hafva sålunda sett unga män träda till regeringen
inom alla tre de nordiska rikena, Christian i Danmark
och Norge, Sten Sture i Sverige och gent emot honom
Gustaf Trolle. De teckna sig sjelfva bäst genom
sina handlingar, men innan vi fortgå i skildringen
af dessa, må vi förutskicka ett omdöme om de båda
sistnämnda, uttaladt af en samtida man, hvilken
väl kände båda och dertill var en ifrig beundrare
af erkebiskop Gustaf -- Johannes Magnus. »De voro
båda unga», säger han, »båda af ett häftigt lynne,
men Sten syntes i sin sak mera rättrådig och mindre
anspråksfull.»

<b>Sten Sture och Gustaf Trolle.</b>

Sten Sture bedrog sig dock i sina förhoppningar att finna en vän 
och ett stöd för sina sträfvanden i den hemkommande erkebiskopen. 
Det dröjde ända till hösten 1515, innan detta inträffade. Herr Sten 
hade då gjort stora anstalter i Stockholm till erkebiskopens emottagande, 
väntande, att han skulle landstiga der för att betyga rikets föreståndare 
sin trohet och till honom aflägga sin ed. Han skall till och med 
hafva sändt bud ut i skärgården för att underrätta den på ett lybeckerfartyg återvändande erkebiskopen om anstalterna som voro gjorda i 
Stockholm för hans mottagande.
<poem>
När han mitt bud månde få,
derom alls inte skötte han då.
</poem>

Rimkrönikan menar, att onda tungor skola hafva varnat
biskopen för forsat mot hans lif, som väntade honom
i Stockholm. Det är dock icke troligt, att han, som
så väl borde känna sin frändes sinnelag, fäst sig vid
sådant, utan helt andra saker var det, som bestämde
hans handlingssätt. Han kom alldeles icke åter såsom
Sten Stures vän, utan som hans fiende. Hatet bodde
i hans hjerta och andra förbindelser bestämde hans
handlingssätt. För öfrigt var han till sitt sinnelag
alldeles densamme, hvilken vi sågo såsom gosse drifva
sin vilja igenom mot sin moder. Det mål, han en
gång gjort till sitt, afvek han aldrig ifrån; för det
offrade han allt. Och detta mål var nu hämnd, äfven
om dess utkräfvande skulle leda till fosterlandets
undergång.

Fredspartiets nederlag vid riksföreståndarvalet,
faderns tillbakaträdande för den unge Sten Svantesson
-- det betraktades af Gustaf Trolle som en skymf,
hvilken måste aftvås. Motståndarens verkliga
öfverlägsenhet i makt gjorde det dervid till en
nödvändighet för erkebiskopen att sluta sig till den
danske konungen och sålunda slå in på de missnöjdes
gamla kungsväg -- att under unionskonungens fana söka vinna seger. 

Konung Christian i Danmark sjelf gick härutinnan
den unge erkebiskopen på allt sätt till mötes. Han
skall hafva skickat 400 mark silfver till Gustaf i
Rom och på dennes hemresa derifrån skall han hafva
sammanträffat med honom i Lybeck. Sålunda uppstod
genast från begynnelsen ett vänskapligt förhållande
mellan Gustaf och Christian. Erkebiskopen, som helt
visst intet ögonblick tviflade om möjligheten att
åter i sitt fädernesland uppföra skådespelet af en
erkebiskoplig riksföreståndare i likhet med sin
företrädare Jöns Bengtsson, var derutinnan olik
sin föregångare, att han genast vid sitt första
uppträdande ådagalade gent emot riksföreståndaren en
stolthet och högdragenhet som gränsade till förakt.

Han visade det, när han nu seglade förbi farleden
till Stockholm och på en båt lät landsätta sig vid
Biskopstuna, hvarifrån han fortsatte färden till
Upsala. Det dröjde icke länge, förr än han härifrån
lät riksföreståndaren öppet förstå hvad han kunde
hafva af honom att förvänta. »Han ville göra dem
ondt», skref han, »som hade varit hans förfäder,
erkebiskop Jacob och hans vänner flera, under
ögonen.» Tillika lät han förstå, att han ej stod
under riksföreståndarens utan under påfvens lydno.

Förvåning och harm bemäktigade sig herr Sten, ju mer
han fann sig bedragen. Dock sökte han i det längsta
att verka för en förändring till det bättre. Vid
distingen 1516 reste herr Sten sjelf till Upsala
och hade ett personligt möte med erkebiskopen. De
sammanträffade i sakristian i närvaro af en mängd
herrar. Herr Sten talade försonliga ord till
erkebiskopen, »men han fick föga behagligt svar af
honom, utan han kastade herr Sten någor stycke för,
som herr Sten sade honom aldrig kunna bevisa». Följden
af sammanträffandet blef, att båda männen åtskildes
ännu mer förbittrade från hvarandra. Det säges äfven
att riksföreståndaren sökt visa sitt vänliga sinnelag
och sin benägenhet för försoning genom att skrifva ett
vördnadsfullt bref och genom att gifva erkebiskopen
namnet fader samt bjuda honom till fadder åt sin
son. Erkebiskopen vårdade sig dock intet derom.

Men, såsom under dylika förhållanden gemenligen plägar
vara fallet, så gick det äfven här med erkebiskop
Gustaf. Hans mod och sjelfförtröstan ökades i samma
mån som han såg sin motståndare vara medgörlig. Och
i sitt yttre uppträdande iakttog han en ståt och
en prakt, som vida öfverglänste riksföreståndaren,
hvilken derutinnan liknade sin fader, att han i sitt
dagliga lif iakttog mycken sparsamhet och enkelhet.

Vid pingsttiden drog riksföreståndaren nedåt Kalmar
och Öland i rikets ärenden. Knappt hade han lemnat
det mellersta Sverige, så började det blifva mera
lifligt hos erkebiskopen. Herrar kommo och foro,
och alla tillhörde de det gamla fredspartiet. Den
ena sammankomsten hölls efter den andra dels
på Almarestäk, dels på Ekholmen, erkebiskopens
fädernegods. Bland andra såg man der herr Sten

Christersson (Oxenstierna) och herr Peder Thuresson,
en broder till den redlige Erik, Svante Nilssons vän.

Här fördes ondt och förrädiskt tal mot
riksföreståndaren och fäderneslandet. Erkebiskopen var
vältalig i sina utlåtanden om allt hvad man hade att
hämnas på rikets höfvidsman, och allt, som man hade
att vänta af konung Christian. Och hur han talade,
understödd af sin fader, gamle herr Erik, så vände
han herrarnes hjertan »från deras rätta fädernesrike,
deras egen ära, ed och redlighet, och de blefvo så
öfverens, att de ville hafva konung Christian hit in i
riket och afsvuro herr Sten och ville förderfva honom
och alla hans anhängare platt i grunden». Dertill
skulle konung Christian hjelpa på den ena sidan och
ryssarne på den andra.

Stäkets slott började erkebiskopen befästa och
förse med lifsförnödenheter, förutseende hvad som
komma skulle, när sakerna drifvits så långt, att man
kunde afkasta skenet. Dock talades redan i Stockholm
offentligen om erkebiskopens och herrarnes stämplingar
och att den förre icke kunde undgå att se sitt slott
Stäket belägradt, liksom äfven riksföreståndarens
svenner visste tala om herr Sten Christersson, att
han icke gerna kunde få behålla sina län.

Emellertid återkom riksföreståndaren frampå sommaren
från södra Sverige för att öppna det herremöte,
som han utlyst till Telje. I slutet på Juli började
herrarne anlända. Då kom äfven riksföreståndaren. Men
hvarken gamle erkebiskop Jacob eller erkebiskop Gustaf
eller dennes fader eller herr Sten Christersson på
Nyköping infunno sig. Riksföreståndaren skref till
dem från Telje och uppmanade dem att komma. Hans
bref till erkebiskopen må vi meddela, då det ger
oss ett begrepp så väl om Sten Stures fridsamma och
långmodiga sinnelag som om det sätt, hvarpå rikets
mäktigaste man tilltalade det andliga öfverhufvudet.

»Värdigste fader, käre nådige herre broder och gode besynnerlige 
vän<footnote>D. ä. synnerligen gode vän.</footnote>» -- skrifver han -- »som jag tillförene skref eders nåde till, 
förr än jag drog till Borgholm, begärandes eders nåde ville benale<footnote>Begifva.</footnote> sig 
hit till detta möte etc., delandes eders nådes goda råd med de värduge 
fäder, ärlige herrar och gode män riksens råd om de märkliga och 
vårdande ärenden, riket, oss alla och menige man nu uppå hänger, 
besynnerligen med konung Christian och de omilde, afskorne rysser, 
den helga kristna tros hätske fiender, så ock för Stäkes län och Upsala 
stad etc. Beder jag eders nåde ännu som tillförene vilja oförtöfvadt 
benale sig hit för de saker skuld som förskrifvet står. Desse värduge 
fäder, ärlige herrar och gode män vilja ingalunda längre förbida här 
för den plåga skuld, som ibland folket kommen är. Jag vill ock nu 
gerna stå eders nåde till rätta om Stäkes län och Upsala stad för 
dessa värduge fäder, ärlige herrar och gode män riksens råd, som här 
nu församlade äro, så att hvad de oss emellan om förskrifna län med 
rätta sägandes varde, dermed vill jag mig gerna åtnöja
låta. Eders nåde härmed allsmäktig Gud befallandes
med lif och själ till evig tid. Af Telje under mitt
sigill den 25 Juli 1516. Sten Sture i Eksjö riddare.»

Från den stolte erkebiskopen kom, som man kan vänta;
intet svar. Sten Christersson på Nyköping skref och
undskylde sig dels med sjukdom, dels med det tal,
som gick bland riksföreståndarens svenner och som
kommit för hans öron, »att hvar de sutto till drycks,
då hade de intet annat än tala om honom och säga
att riksföreståndaren ville taga hans förläning och
derutöfver fara illa med honom».

Riksföreståndarens bref visar oss äfven de
ämnen, hvilka på mötet skulle förekomma; de voro
förhandlingarna med Ryssland och Danmark samt i
afseende på erkebiskopen frågan om Stäkes län och
Upsala stad. Med Ryssland hade konung Christian året
förut (1515) afslutat ett fördrag. Det blef dock
utan några följder för Sverige. Hvad förhållandet
till Danmark beträffar, hade samma år ett nytt möte
hållits i Köpenhamn, men det hade lika litet som de
föregående ledt till något slut på stridsfrågan. Ett
nytt skulle hållas vid Kyndelsmessan 1517 i Halmstad.

Dessa möten med Danmark började nu mera icke vara så
farliga för Sverige som förut. De buro aldrig någon
frukt. Detta insåg man i Danmark och sökte derför på
mera dolda vägar uppnå sitt mål. I sjelfva verket
var det mot Danmark riksföreståndaren uppträdde,
när han här på mötet i Telje framlade frågan rörande
erkebiskopen inför rådet. Denna sak blef mötets
vigtigaste förhandling.

Redan förut var det bestämdt, att frågan om
Stäkes län och Upsala stad skulle på detta möte
framläggas till behandling för rådet. Dermed hängde så
tillsamman. Riksföreståndaren hade för kronans räkning
gjort anspråk på länet, emedan enligt hans åsigt
detta hade frångått kronan icke såsom en evärdelig
tillhörighet till erkebiskopsstolen, utan till
förmån för en bestämd erkebiskop, och ingen kunde
få besitta ett län utan att svära rikets höfvidsman
trohet. Upsala stad hade erkebiskop Jacob erhållit
i förläning af konung Hans den 15 Dec. 1497.

Det är tydligt att hvad som rörde erkebiskopen blef
mötets hufvudfråga. Den antog en 
större utsträckning genom erkebiskopens uteblifvande. Också låg
deruti en förklaring från erkebiskopens sida, som
icke gerna kunde få annan färg, än den riksföreståndaren gaf deråt --
förakt för honom och Sveriges rikes råd.

Emellertid funnos på mötet män, hvilka ville taga erkebiskopen i 
försvar. Domprosten från Upsala äfvensom en kanik, Johannes 
Laurentii, voro der närvarande, af hvilka den förre varit begagnad af 
erkebiskopen i vigtiga ärenden. När fråga väcktes om länet, uppläste 
domprosten en skrifvelse från Upsala domkapitel, som han och en doktor 
Erik Geting redan hösten 1515 uppläst för riksföreståndaren på Svartsjö, 
och som innehöll ett »hänskjutande af saken till riksens förman». 
Riksföreståndaren upplyste, att han på grund af de
andlige herrarnes besök och den upplästa skrifvelsen
från domkapitlet skrifvit till erkebiskopen och
kapitlet, att de skulle njuta sin rätt, men då ingen
bevisning vidare hördes af, hade han skickat sin
fogde till länet en månad derefter och uppburit deraf
kronoutskylderna. »Och härför», sade han, »vill jag
nu stå till rätta inför eder alla, om någon derom
vill mig tilltala.»

Den enkla och öppna förklaringen bemöttes af
de närvarande bland erkebiskopens vänner på ett
sådant sätt, att riksföreståndaren klagade, det man
förvände hans tal och gaf det en annan tydning, än det
verkligen egde. Han lät derför skriftligen uppsätta
sitt svaromål, och vid sammanträdet den följande
dagen -- den 30 Juli -- lät han uppläsa detsamma.

Han redogjorde här utförligt för hela sitt beteende
i afseende på erkebiskopen ifrån första stund, som
fråga väcktes om erkebiskop Jacobs afträdande och
Gustaf Trolles väljande till hans efterträdare. En
dag på hösten 1514 hade domprosten Christofer i
Upsala kommit till riksföreståndaren med begäran
från erkebiskop Jakob, att riksföreståndaren måtte
besöka honom efter måltiden. »Jag gick strax före
måltid till honom» -- heter det -- »i hans nådes
paulun efter hans nådes begäran. Då lät han mig
förstå, att han för sin ålderdom ville upplåta Upsala
domkyrka och biskopsdöme, och sporde, hvem jag tyckte
dertill bäst vara. Jag svarade hans nåde obetänkt,
att jag visste ingen bättre dertill än hans nåde
sjelf, så länge Gudi täcktes honom lifvet unna.»
Någon tid derefter kom Erik Trolle till Stockholm och
begärde riksföreståndarens skrifvelse för sin son till
erkebiskop Jacob och hans kapitel om erkedjeknedömet,
och derefter kom herr Erik ännu en gång till
riksföreståndaren med erkebiskop Jacobs skrifvelse,
att han var öfverens med sitt kapitel om att välja
herr Gustaf Trolle till erkebiskop. Riksföreståndaren
hade härpå svarat, att han väl icke i sin skrifvelse
nämnt ärkebiskops, utan erkedjeknedömet, men ville
icke sätta sig emot hvad som skett, och då herr Erik
tjugondedag jul återigen kom till honom i Enköping
med en skrifvelse från erkebiskop Jacob samt ett
förslag till bref till påfven, så hade herr Sten
uppfylt herrarnes önskan.

Derefter redogjorde riksföreståndaren för Stäkets
län i enlighet med hvad han yttrat föregående
dagen. »Vardt mig ock lofvadt» -- säger han -- »och
tillsagdt af värdugste fader herr erkebiskop Jacob,
förr än jag skref till Rom, att han ej ville antvarda
förskrifne värdugste fader erkebiskop Göstaf Upsala
domkyrka och erkebiskopsdöme eller något annat, förr
än erkebiskop Göstaf något sagt mig till på Sveriges
kronas vägnar. Huru mig det hållet är, vet hans nåde
bäst, och allas edra värdugheter och herradömen i
dessa artiklar väl hört hafva.»

Slutligen yttrar han om erkebiskop Gustafs
uteblifvande från mötet: »Jag hade mig ingalunda
förmodat af hans nåde, att han skulle försummat
min skrifvelse mera än alla edra värdugheter och
herredömen

gjort hafva; desslikes ock icke föraktat allas vår
närvaro. Men jag hade visserligen förmodat hans nåde
hit att tillsäga oss alla på riksens vägnar huldskap
och troskap och göra sin rådsed efter beskrifven
lag. Hvad rådgifvare hans nåde dertill haft hafver,
eller hvad mening dermed är, kan jag ej veta. -- Detta
hafver jag gifvit eder tillkänna skriftligen i en god
akt och mening, att ingen skall förvända mitt tal,
som här i går skedde i allas eder närvaro. Desslikes
om någon ville föra mig ovärdigt rykte uppå, att jag
annorlunda skulle mig hafva bevist mot hans nåde,
än som här skrifvet står, då skall han mig det med
ingen rätt tillsäga eller sanning utöfver bevisa.»

På ett ädlare sätt och i ett värdigare språk
kunde icke Sveriges riksföreståndare uppträda. Han
anklagar icke, än mindre dömer, han öfverlemnar
detta åt rikets herrar och män och erbjuder sig
sjelf att stå till rätta inför dem gent emot sin
hemlige fiende. Så kan endast den uppträda, som är
fullkomligt viss om sanningen af sin goda sak. Och
det förtroendefulla i detta uppträdande kunde icke
heller annat än väcka förtroende tillbaka. Något
motstånd mötte honom icke heller mera vid detta
möte. De erkebiskoplige förstummades inför denne man
med den öppna pannan och den fasta blicken; de drogo
sig tillbaka, som skuggorna i skog, när det bräcker
till dag.

Dermed slutade mötet i Telje, och herrarne drogo
derifrån, hvar och en hem till sitt.

Någon tid derefter fick riksföreståndaren nemligen af
sina vänner veta, att medan mötet som bäst pågick i
Telje, hade herr Sten Christersson på Nyköpings slott
haft konungens skrifvare hos sig och på erkebiskop
Gustafs befallning sändt sin sven Peder Jute med
honom till konung Christian samt genom honom låtit
säga konungen, att denne skulle uppsäga freden mellan
rikena och att Nyköpings slott skulle stå honom öppet,
när han eller hans folk komme derför.

Riksföreståndaren betänkte sig icke länge. Han satte
sig genast till häst med det folk, han hade hos sig,
och red det fortaste han kunde till Nyköping. Här kom
han alldeles oväntadt, så att herr Sten Christersson
förlorade helt och hållet hufvudet. Riksföreståndaren
stormade genast slottet, och det med sådan framgång,
att slottsherren icke vågade afbida en storm till,
utan lät uppsätta en hatt på muren, till tecken att
han ville dagtinga. Riksföreståndaren fick genast
slottet i sina händer, och herr Sten Christersson
mötte honom på rådhuset i Nyköping, der han genast
tillstod, att det var erkebiskop Gustaf och hans fader
herr Erik samt herr Nils Bosson, som förledt honom
till hvad han gjort så väl med afseende på konung
Christian som med afseende på hans uteblifvande från
mötet i Telje.

Sten Christersson fördes sedan till Stockholm,
och der upprepade han detsamma på Stockholms rådhus
midt för ögonen på Erik Trolle i närvaro af riksens
råd och Stockholms borgmästare och råd. Senare på
hösten dog herr Sten Christersson, men uppenbarade
dessförinnan för riksföreståndaren allt hvad han
visste om erkebiskop Gustaf och de

öfrige sammansvurnes åtgöranden. Till erkebiskop
Gustaf och dennes fader skref han äfven öppna
bref, hvari han förebrådde dem deras falskhet,
svek och förräderi. »Eder drager väl till minnes»,
heter det häri, »att den tid eder fader herr Erik
och jag voro nu senast någon tid hos eder på Stäket,
huru svekfullt I med eder falska list rådden mig att
gifva mig platt ifrån min rätte herre och höfvidsman
herr Sten Sture och in till eder och edra medhjelpare
att vara på hans skada och förderf.» -- »Sådant hade
aldrig skett», säger han, »om icke I och eder faders
förrädiska stämpling varit både nu och i herr Svantes
tid, Gud hans själ nåde, då eder fader i Kalmar och
annorstädes med sin falska tunga drog mig ifrån den
gode herren. Ty säger jag eder upp det broderskap
och förbund, som jag eder lofvade och tillsade, och
vill jag med lif och makt vara på edert argaste, hvar
jag kan och förmår. Här må I fullkomliga rätta eder
efter. När så kan hända, att vi komma till tals inför
vår käre herre och höfvidsman och flera gode män,
der vill jag ytterligare säga hvad som på färde är.»

Efter hvad som nu timat var brytningen uppenbar mellan
erkebiskopen och riksföreståndaren. En följd deraf
blef äfven öppen brytning med Danmark, hvars konung
redan denna höst skred till fiendtligheter, då han
en natt lät borttaga ett Sten Sture tillhörigt skepp,
som låg i Lybecks hamn och var lastadt med allahanda
varor. Besättningen togs i dansk fångenskap.

De forna tiderna, då erkebiskop Jöns Bengtsson
stämplade mot konung Carl och till slut lyckades
indraga Danmarks konung i riket, tycktes vilja
återvända. Men med den lärdom, som de gåfvo,
för ögonen, utvecklade den unge herr Sten Sture en
kraft och en verksamhet, som hans motparti hos honom
knappast anat.

Från Nyköping begaf han sig till Vesterås, der han
för den församlade allmogen redogjorde, huru allting
hade tilldragit sig, och erhöll allmogens godkännande
af hvad han gjort. Derpå skyndade han tilt Svartsjö,
som låg en mil från Stäket och sålunda förträffligt
egnade sig till ett »Styrbiskop», såsom man plägade
kalla de slott, hvilka tjenade att hålla ett säkert
öga på den, hvars uppförande var sådant, att det
kräfde sträng tillsyn. Riksföreståndaren började
snart innesluta Stäket, derunder ännu försökande
genom domkapitlet i Upsala förmå erkebiskopen att
afstå från sina ofosterländska sträfvanden.

Domkapitlet var dock mindre benäget att efterkomma
riksföreståndarens önskan. Det gjorde undflykter
och sökte till och med derunder att värfva anhängare
mot riksföreståndaren. Denne skref då ett skarpt
bref till domkapitlet. »Sådant», heter det, »står
mig nu icke längre till att lida, och gifver jag eder
nu allvarligen tillkänna, att varder någon af eder
härefter med sådan stämpling befunnen, öfver honom
skall näpsas, som öfver den sitt fädernerikes skada
och förderf vill veta.» Domkapitlet förblef dock
på erkebiskopens sida, oaktadt riksföreståndaren
till och med kunde tillsända detsamma en afskrift
af ett påfvebref, som han erhållit och hvari påfven
tillstyrkte foglighet och ett

uppgörande i godo. De öfriga domkapitlen uppförde
sig värdigare. Biskoparne Vincentius i Skara,
Mathias i Strengnäs, Otto i Vesterås och Arvid
i Åbo skrefvo till erkebiskopen, »att han skulle
öfvergifva det obestånd, som han företagit mot riket
och riksföreståndaren, och ej sätta kyrkan, sig sjelf
och sitt presterskap i våda för konung Christians
skull och hans intagande här i riket».

Naturligtvis inverkade detta lika litet som allt
annat på den oböjlige erkebiskopen. Icke heller
gamle erkebiskop Jacob, som denna höst vistades
på Biskops-Arnö, kunde något förmå öfver Gustaf
Trolle. Den gamle mannen skref till riksföreståndaren
bevekande bref att afstå från belägringen och låta
tvisten uppgöras i godo, men antingen var han förd
bakom ljuset, eller hängde han med ålderdomens
vanliga seghet fast vid sin älsklingstanke att
förskaffa riket fred genom underkastelse under
Danmarks konung. Ovedersägligen framträder han i den
brefvexling, som han här förde, mera som erkebiskop
Gustafs vän än som herr Sten Stures och Sveriges
rikes. Han fick sig också detta förekastadt af den
senare, som han sökte beveka genom att påminna om det
forna förhållandet mellan sig och riksföreståndarens
fader på den tiden, då så väl han som andre riksens
män måste söka sig en tillflykt för gamle herr Sten
på Stäkets slott.

När farorna blefvo större och Gustaf Trolle
visade sig icke på något sätt vilja foga sig
efter riksföreståndarens billiga önskningar, utan
fortfor att lemna sitt stift utan styresman, ville
Sten Sture, att Jacob Ulfsson skulle åter intaga
erkebiskopsstolen. De sammanträffade en söndag i Grans
prestgård, och i närvaro af flera både rådsherrar
och andlige män rådde och bad riksföreståndaren
den gamle mannen att fara till Upsala domkyrka,
som Gustaf Trolle öfvergifvit och lemnat i stor
våda. Herr Sten fördolde dervid alldeles icke,
att det skett till följd af herr Jacobs stämplingar.

Emellertid var ett möte beramadt i Arboga strax på
nyåret 1517, dit ändtligen erkebiskop Gustaf sagt sig
vilja komma. Äfvenså berättades det att erkebiskop
Jacob ämnade sig dit. Det var i veckan efter mötet
i Grans prestgård, som herr Sten fick underrättelse
härom, och han skref genast ett bref, som på en gång
visar, till hvilken spets sakerna nu blifvit drifna,
och den höga ståndpunkt riksföreståndaren nu innehade,
jemfördt med hvad fordom var förhållandet.

»Derför är ej tvekandes», skrifver han, »att eders
nåde ju fulleligen aktar förstöra der (på mötet)
riksens gagn och den menige mans bestånd, som eders
nåde alltid på herredagarne förr gjort hafver,
besynnerligen som nu skedt är med herr erkebiskop
Göstaf och andra flera, som nu af eders nådes
stämplingar skadan i händer hafva. Derför gifver
jag eders nåde med denna min skrifvelse allvarligen
tillkänna, att viljen I öfvergifva denna stämplan och
anamma eder domkyrka igen, som nu riksens uppenbara
fiender med menige klerkeriet i våda satt hafver,
då vill jag hålla eders nåde för en värdig fader och
erkebiskop och veta kyrkans, eders nådes och menige
klerkeriets bästa,

som en kristelig herre bör att göra i allo måtto. Om
så ej sker, nödgas jag för de saker, som föreskrifvet
står, vara eder för en uppenbar fiende, det första I
flytten eder af det rum och ställe I nu befinnen eder
uti, utan att I faren till eder domkyrka. Der rätten
eder fullkomligen efter.»

På detta sätt gick året 1516 till ända. Sten Sture
kände sig stärk i medvetandet af sin göda sak och
sin uppriktiga vilja att genom en förlikning med
Gustaf Trolle bibehålla freden samt genom den kärlek
och det förtroende, som Sveriges allmoge visade
honom. Gustaf Trolle gick der på Stäkets slott med
sina svarta planer, väntande för hvarje dag säkra
bud från Danmark och konung Christian.

Strax på nyåret hölls mötet i Arboga. Hvad
Gustaf Trolles mening var, när han begärde, att
riksföreståndaren skulle »sätta i dag med honom» på
detta möte, är svårt att säga. Efterverlden kan
knappast gifva en annan förklaring deråt än Sten
Sture sjelf i en framställning till ett följande
möte. »Hvad derunder var», säger han, »kan jag ej
förstå. Dock är mig nemligen undervisadt, att han
ville med sina medhjelpare så stark hafva kommit dit
till herredagen, att hade jag icke velat taga konungen
hit i riket med honom emot menige riksens inbyggares
vilja, då ville han med sina medhjelpare hafva
tagit mig der vid halsen och fört mig till Danmark
till det herremötet i Halmstad, som stånda skulle om
Kyndelsmessän, antvardat både riket, mig och eder alla
konung Christian i händer, det jag honom på denna tid
företagit hafver och vill framdeles med allsmäktig
Gud och alla riksens heliga patroner, eder alla och
den menige man utöfver allt Sveriges rike företaga,
att han ej skall få framgång i detta ärende.»

Om sjelfva mötet är föga bekant. Förhållandet till
erkebiskopen var fortfarande den fråga, som låg
alla om hjertat. Mötet ansåg att belägringen af
Stäket borde fortsättas, men begärde tillika att
riksföreståndaren skulle söka erhålla ett personligt
samtal med erkebiskopen, naturligtvis för att söka
förmå honom i fred uppgifva Stäkets slott och återgå
till sin kyrka. Sten Sture lofvade å sin sida att
fullgöra mötets beslut. För öfrigt beslöt man att
bereda sig på fortsättandet af kriget med Danmark,
sedan det nu blifvit klart att freden med detta rike
ej längre kunde bibehållas. »Vill han (konungen)»
-- heter det i de skrifvelser, som från mötet utgingo
till häradena i riket -- »härutöfver tränga sig
med rof, mord och brand in i riket, som hans fader
och farfader tillförene gjort hafver, då äro vi så
endrägteligen öfverens, att vi viljom värja oss hemma
i vårt rike, det bästa allsmäktig Gud och alla riksens
heliga patroner gifva oss nåden till.»

Det förestående mötet i Halmstad kunde till följd
af konungens visade fiendtlighet och opålitlighet,
då han midt under stilleståndet borttog skeppet i
Lybecks hamn, icke mera blifva någon fråga om. Härom,
äfvensom om beslutet att icke intaga konung Christian
i riket, underrättades denne genom fyra rådsherrar,
som skickades till honom.


Från mötet i Arboga kom riksföreståndaren omkring den
13 Januari 1517 till Stäket och sände enligt rådets
begäran och mötets beslut bud till erkebiskopen med
begäran om ett samtal. Heming Gad, Nils Eskilsson
och Magnus Gren jemte några flera framförde
riksföreståndarens bud. De bådo erkebiskopen icke
draga Christian in i riket med Stäkets slott, såsom
erkebiskop Jöns gjorde gamle konung Christian och
erkebiskop Jacob konung Hans. Erkebiskopen gaf
herrarne det stolta svaret: »Jag uppgifver icke
Stäkets slott, så länge hjertat är helt i mitt bröst!»
Herrarne måste återvända med oförrättadt ärende,
och slottets kanoner aflossades efter dem, innan de
hunnit utom skotthåll.

Besöket framför Stäket öfvertygade alla om
omöjligheten att i godo kunna beveka den hårde och
förrädiske prelaten. Riksföreståndaren skyndade
till Stockholm. Här satt erkebiskopens fader,
gamle herr Erik fången, liksom äfven en annan af det
erkebiskopliga partiet vid namn Bengt Larsson. Denne
lät herr Sten föra upp ur tornet och sporde honom
till i närvaro af riksens råd samt Stockholms
borgmästare och råd, om hans eget och erkebiskop
Gustafs beteende. Herr Bengt svarade, liksom Sten
Christersson, att erkebiskopen förledt honom till
hvad han gjort och han ville upprepa hvad han sagt
erkebiskopen under ögonen.

Efter detta ytterligare bevis på erkebiskopens
landsförräderi sammandrog riksföreståndaren folk
från köpstäderna i mellersta Sverige och ryckte emot
Stäket. »Erkebiskopen må se och förstå», sade han,
»att mera folk finnes i Sverige, än som han kan hafva
på Stäket.» Nu anhöll erkebiskopen om ett samtal med
riksföreståndaren. Denne var genast villig dertill,
och alla hoppades, att prelaten nu skulle hafva ändrat
sinne, när han såg det skulle blifva fullt allvar
af. Herr Sten och hans män bedrogo sig dock. När
erkebiskopen infann sig, förnyade riksföreståndaren i
närvaro af de herrar, som då voro hos honom, de flera
gånger gjorda anbuden. Erkebiskopen gaf derpå samma
svar som förut, men hade den fräckheten att förklara,
det han emottagit konung Christians bref med förbud
att uppgifva slottet åt Sten Sture, men hålla det
till konungens hand, som vid sin konungsliga ed lofvat
att undsätta honom före Valborgsmessan.

Vi kunna föreställa oss harmen hos riksföreståndaren
och hans vänner vid dessa erkebiskopens ord. Knappast
skulle denne dragit i betänkande att bemäktiga sig
sin motståndares person, om förhållandet varit ett
motsatt. Något sådant kunde dock icke komma i fråga
från den ädle Sten Stures sida. Erkebiskopen fick
återvända till slottet, men om natten företogs ett
anfall mot detsamma. Deromkring voro uppförda en
mängd utanverk, som kallades »<i>kifvenäbbar</i>», och mot
dessa riktades anfallet. Detta misslyckades, och de
dervid fallne bönderne, som ej under natten kunde
undanskaffas, plundrades om morgonen af slottsfolket
och fingo ligga nakna på marken, »för hundar, korpar
och svin som annan osjälig kreatur», tills de började
förruttna; då först fick herr Stens folk hemta liken
och föra dem till

kyrkogården. Det var en grymhet som ökade förbittringen
mot danskvännen.

Hvad som höll modet uppe hos erkebiskopen och hans
folk var den väntade undsättningen från konung
Christian, och erkebiskopen underlät icke att vid
alla tillfällen påminna derom. »Till påsken», sade
han tidt och ofta, »skola vi få undsättning af mina
vänner och fränder i Danmark, der tviflen intet uppå,
I dannesvenner alle!» Till påsken kom dock ingen
undsättning, men så fort det blåste sunnanvind,
var erkebiskopen äfvermåttan glad och upplifvade
modef hos sina män med talet om undsättningen, som nu
snart skulle komma, och med konung Christians löften
att hålla hvarje man skadeslös för hvad han i fejden
förlorade.

Men dag gick efter dag, och ingen undsättning hördes
af. Man var redan vid midsommaren, och belägringen
blef strängare. Då blef det ännu en gång fråga
om ett samtal med riksföreståndaren. Denne befann
sig i Stockholm, men skyndade genast åtföljd af de
rådsherrar, hvilka i hast kunde blifva färdiga att
följa honom, till lägret framför Stäket, der han lät
uppsätta hatten från skärmen och väntade erkebiskopen
från slottet. Det var ett Herrans väder med blåst
och slagregn, men icke förty stod herr Sten och de
öfriga herrarne och väntade i hela två timmar. Men
ingen erkebiskop hördes af. Herrarne hade icke en
torr tråd på kroppen, när ändtligen några svenner
kommo från slottet jemte Nils skrifvare. De sade,
»att det hastade icke med slottets öfverlemnande,
på en månad eller sex veckor kunde det icke blifva
frågan om någon dagtingan för den tröst de på slottet
af konungens skrifvelse undfått hade.»

På detta sätt lekte erkebiskopen med rikets
höfvidsman. Och såsom det onda plägar en tid hafva
framgång, så lyckades han bibehålla modet och
förhoppningarna hos sina svenner, tills det en dag
berättades på slottet, att det brann i skärgården
och invid Stockholm. Då gick han med glädjestrålande
blickar omkring, klappade svennerna på axeln och
smilade så vänligt mot dem, i det han sade: »Nu
skall det snart taga en ända med denna belägring,
nu äro de halfhossur komne från Danmark i skären
och in för Stockholms stad. Varer nu vid godt mod,
förlossningen är nära; hafven I något mist, så kan
det nu återgifvas eder fyrdubbelt. Tiden är inne,
då jag skall göra välsignelse här i riket öfver dess
allmoge med min skarpa glafven.»

Med sådant tal mottog Sveriges erkebiskop
underrättelsen om fiendens ankomst, och ju högre
lågorna stego mot himlen från antända byar och gårdar,
desto mera jublade han i sitt sinne.

Den 3 Augusti kommo de första underrättelserna
till Stockholm, att fiendtliga skepp seglade fram
genom skärgården. Anförare för krigsfolket voro
Joachim Trolle, erkebiskopens farbroder, herr
Severin Norrby och riksföreståndarens styfbroder,
herr Carl Knutsson, Knut Alfssons och fru Märtas
son. Ett af fartygen lade i land vid Biskopstuna,
hvarifrån närmaste vägen gick till Stäket. Men
riksföreståndaren,

som i tid fått kunskap derom, var fienden till mötes
och tvang honom att åter inskeppa sig. En fånge
berättade sedan, att meningen med landstigningen var
att tåga rakt på Stäket. Det var om fredagen den 7
Augusti.

Dagen derpå nalkades de fiendtliga skeppen Stockholm
och började landsätta hela sin styrka för att
fullborda sitt syfte och med kraft bryta sig igenom
fram emot Stäket. Stunden nalkades med stora steg,
då fädernejordens öde skulle afgöras genom stridens
tärningskast. Den unge herr Sten betänkte sig på, hvad
som skulle följa, om lyckan sveke de svenska vapnen,
och ännu en sista gång ville han derför försöka,
om icke erkebiskop Gustaf stode att beveka. Han
sände derför -- det var onsdagen den 12 Augusti --
herr Christer Bengtsson och några af rådet och
borgerskapet i Stockholm till Stäket. »Svärdet var
draget på ömse sidor, måtte erkebiskopen för Guds
skull besinna sitt eget bästa och skona kyrkan, sig
sjelf, sitt presterskap, sin egen fader och alla
dem, som med honom fört detta onda på riket, att
de ej måtte umgälla det. Ännu egde erkebiskopen att
emottaga de förut gjorda anbuden, om han skrefve till
sin farbroder, att konungens folk ej skulle räkna på
Stäket eller på honom sjelf.» Denna sändning uträttade
lika litet som de föregående. Svärdet måste afgöra
saken.

Herr Sten sammandrog då sitt folk och tågade från
Stockholm ut emot fienden. Denne hade landstigit strax
sydost om Stockholm vid en udde, som hette <i>Vädla,</i>
nu <i>Dufvenäs,</i> i Nacka socken. Med riksföreståndaren
red en ung ståtlig herre, som hette <i>Gustaf Eriksson</i>
(Vasa). Han var son af Erik Johansson och Cecilia
Magnusdotter af Eka. Redan föregående året hade han
varit af riksföreståndaren använd och lemnades då
vid underhandlingarna med erkebiskopen som gisslan
upp på Stäkets slott, der svennerne fingo befallning
att genast hänga honom utanför muren, om minsta fara
hotade erkebiskopen. Der han nu vid herr Stens sida
red framför hären, var han en föresyn för alla genom
sin raskhet och sin lifliga förtröstan om framgång
för sin herres och sitt fäderneslands rättvisa
sak. Han påminte om längesedan försvunna tider,
då gamle herr Sten i sina unga dagar aflade sitt
första vapenprof vid herr Stens farfaders, herr Nils
Stures sida i slaget mot samma fiende på skogen vid
Harraker. Striden som nu stundade, skulle blifva herr
Gustafs första lärospån.

Man känner emellertid föga om denna strid vid Vädla
eller Dufvenäs. Af rimkrönikans dunkla framställning
synas danskarne hafva varit i färd med att uppbränna
den här belägna slottsladugården, hvarvid Carl
Knutsson företrädesvis utmärkte sig.

Må hända var detta blott en afdelning af fiendtliga
hären, ehuru Sten Sture sjelf synes hafva vändt sig
just mot denna afdelning. Just som Carl Knutsson
skulle springa öfver gården, kom herr Sten honom så
nära, att han nådde honom med svärdet, och gaf han
dervid ett slag, men lyckades dock icke tillfoga
honom större skada. »Mera

räckte jag ej honom den gången.» -- Striden var
dock hård, herr Severin Norrby var en erfaren och
tapper stridsman och var icke van att brådt gifva
vika. Men de svenske gingo så manligen fram, och
herr Sten och hans män voro så duglige anförare,
att motståndskraften snart bröts. Danskarne måste
söka sin räddning i flykten, och lycklig var den --
heter det -- som först kom undan.

Af rimkrönikans framställning vore man färdig tro, att
danskarne sökt intaga en fast ställning på gården. Om
detta antagande är riktigt, blir det lätt förklarligt,
hvarför striden här blef hetast, och hvarför just
herr Sten sjelf vände sig åt detta håll. En mängd af
fiender stupade, många hundra drunknade vid försöket
att uppnå fartygen, och en mängd fångar gjordes.

Sten Sture vann en fullständig seger, hvars vigtigaste
följd var tillintetgörandet af konung Christians
plan att genom sin hjälpsändning till erkebiskopen
sätta denne i stånd att med kraft föra kriget mot
riksföreståndaren och betvinga Sverige. Den ökade
kärleken till den lyckosamme riksföreståndaren,
den fördubblade kraften att möta väntande strider --
det var en osynlig, men derför icke mindre verklig
vinst af denna första framgång i striden mot den
gamle fienden.

Den danska flottan härjade väl på återfärden de
svenska kusterna, brandskattade Söderköping, brände
Vestervik och Stäkeholm, men någon verklig fördel af
detta tåg hade icke konung Christian.

Dagen efter den vunna segern sändes några fångna
danskar till Stäket för att låta erkebiskopen se
hopplösheten af allt vidare motstånd. Om dessa
underrättelser ensamt för sig böjt erkebiskopens
hårda sinne, lemna vi derhän, men hans folk på slottet
betogs all vidare lust att försvara Stäket. Svennerne
gingo inför erkebiskopen och förestälde honom å ena
sidan fåfängligheten af att lita på någon hjelp och
tröst från Danmark, och å den andra omöjligheten att
ensam strida mot herr Sten och hela Sveriges rike,
samt bådo honom allvarligen och tillkrafde honom att
i tid söka dagtinga för sig och sina dannesvenner och
förena sig i vänskap med riksens herre och Sveriges
rike. De tillade, att de icke voro sinnade att vidare
sätta sig i någon lifsvåda med honom och föra örlig
mot ett helt konungarike.

Svennernes tal väckte i hög grad erkebiskopens
vrede. Äfven hans närmaste man, en mäster Johan, som
på domkapitlets vägnar förde befälet öfver hälften af
krigsfolket, delade erkebiskopens känslor. En mängd af
svennerne »stockades och blockades i torn och jern,
och somliga pintes och plågades». Det ser ut, som om
erkebiskopen i förstone icke trott på verkligheten
af undsättningshärens nederlag, utan tagit de till
Stäket sände krigsfångarne och deras berättelse
som en fint af riksföreståndaren för att vinna
slottet. Mindre troligt är det, att han verkligen
fortfarande velat hålla ut striden i afbidan på ett
nytt undsättningsförsök från Danmark.

Men nya tillförlitliga underrättelser om utgången af
striden vid Vädla gjorde bättre verkan. Den stolte
styfsinte mannen började

mjukna. Nu förde han ett helt annat tal till
riksföreståndaren. Nu ville han uppgifva slottet och
fara till sin domkyrka och blifva dervid. Herr Sten
lät svara honom, att »det talet skulle han förr hafva
fört, så hade mången man lefvat, som nu för hans skull
var död», och han tillade, »att efter det erkebiskopen
vore så många mäns död vållande och var en mandråpare
vorden, vore han icke lämplig till biskop».

Sådant svar var svårt att smälta för den stolte
mannen. Inför alla, som vid detta tillfälle voro
närvarande, svarade han, »att allt hvad han gjort hade
skett med påfvens tillstånd, ty han hade gifvit honom
makt att föra både det andliga och det verldsliga
svärdet; derför tycktes det honom också, som om han
icke borde räknas för en mandråpare, fastän många för
hans skull nu hade kommit om halsen». Ingen lyssnade
dock nu mera till hvad erkebiskopen kunde anföra till
sin ursäkt; alla tyckte, som riksföreståndaren,
att sådant tal borde han hafva fört förut.

För att vinna ett slutligt afgörande i den vigtiga
frågan sammankallade riksföreståndaren ett möte
i Stockholm. Dit samlades i slutet af November
biskop Hans Brask från Linköping, biskop Mathias
från Strengnäs, biskop Otto från Vesterås och biskop
Arvid från Åbo; vidare doktor Heming Gad, riddarne
herr Erik Johansson, Christer Bengtsson och Holger
Carlsson samt väpnarne Bengt Arendtsson, Axel Posse,
Bengt Ambjörnsson, Johan Jönsson, Magnus Gren,
Axel Matsson, Henrik Erlandsson och Bengt Gylta;
dessutom friborne frälsemän, kopparbergsmän,
silfverbergsmän, dalkarlar samt borgmästare och råd
i Stockholm. På riksföreståndarens lejd kom äfven
erkebiskop Gustaf sjelf tillstädes att stå till rätta,
om han kunde försvara sin sak.

Detta var dock, som vi lätt finna, en
omöjlighet. Erkebiskopens förräderi var för uppenbart,
och sinnesstämningen för mycket retad mot honom med
anledning af hans hånliga beteende mot den älskade
riksföreståndaren. Derför var saken också lätt
afgjord. »För den dråpliga skada och förderf, som
Sveriges innebyggare af Stäkets slott fångit hafva» --
heter det i riksmötets dom öfver erkebiskopen -- »sedan
det först byggdes, som var i erkebiskop Jöns' tid
till konung Christians intagande, i erkebiskop Jacobs
tid till konung Hans' intagande och nu i erkebiskop
Gustafs tid till unge konung Christians intagande --
skall Stäkets slott platt i grund nederbrytas och
tillintetgöras, så att härefter inrikes förrädare ej
måtte der tillflykt hafva.»

Rörande erkebiskopen sjelf fäldes följande
dom. Emedan han dragit utländsk här in på sitt
fosterland, och emedan han fört afvog sköld mot sin
herre och höfvidsman, Sveriges rikes föreståndare,
»hafva vi alla endrägteligen med ja och uppräckta
händer svurit och lofvat att aldrig i våra lifsdagar
hafva honom för erkebiskop här i riket, men han
skall njuta sin lejd, som honom vår käre herre och
höfvidsman gifvit hafver». Tillika utfästade sig alla
de närvarande, »eftersom de alla voro samsvurne i
detta ärende», att bistå hvarandra, i händelse någon
skulle med anledning af hvad som skett draga öfver
riket något

obestånd eller bansmål, ehvar och när denna sak, antingen i den helige 
faderns påfvens gård eller annorstädes, företagas kunde.

Sedan domen var fallen och vederbörligen i skrift
uppsatt, underskrefvo de närvarande sina namn,
och riksens klämma sattes derunder tillika med de
undertecknades »hängande insegel». Det var vid detta
tillfälle som biskop Hans Brask i Linköping begagnade
sig af »ett listigt romarestycke», i det han skref på
en liten papperslapp orden: »Detta är jag nödd och
tvungen till», och lade den oförmärkt i vaxkupan
under inseglet. Det var den 23 November 1517 som
detta beslut fattades.

Särskilda bref om hvad som vid mötet tilldragit sig
och beslutats uppsattes och medfördes af deltagarne
till landsorterna. Ett sådant till Norrköpings stad är
uppsatt i form af en skrifvelse från riksföreståndaren
till staden och innehåller ett upprepande af
det föregående, men slutar så: »Käre vänner, jag
tackar eder alle ganska kärligen för eder trohet
och välvillighet, som I mig och edert fädernerike
alltid bevist hafven, som ärliga tro dandemän i allo
måtto, förhoppandes och alls icke tviflandes, att I
velen göra så härefter. Hvarföre beder jag eder uppå
riksens vägnar, strängeligen bjuder jag eder alle, att
I förskaffen eder goda värjor<footnote>Vapen i allmänhet, medel att värja sig med.</footnote>.
Kunna vi ingalunda vara i fred för de 
danske, då vilja vi, när rätt tid är, draga in till dem med sådan makt, 
att de näst Guds hjelp skola sjelfve gerna bedja Gud om fred.»

Dermed slutade detta märkeliga möte i
Stockholm. Jemför man den strid, som här utkämpades
mot den svenska kyrkans öfverhufvud, med hvad som i
samma afseende timat under de föregående tiderna,
så häpnar man öfver den styrka som nu låg i dens
hand, hvilken förde den svenska, fosterländska sakens
talan. Och likväl ligger ett område af blott femtio
år emellan denna strid och den, som Jöns Bengtsson
förde mot sitt fosterland, då en konung var rikets
målsman. Det nationella lifvet hade inom det halfva
århundradet vunnit en sådan utveckling och styrka,
att det förmådde afskudda sig den man, som det icke
tålde och icke kunde tåla, ehuru denne man innehade
en sådan plats som erkebiskopsstolen. Segern, som
här vans, torde just derutinnan hafva sin egentliga
betydelse, att den visade hela djupet af hvad detta
nationella lif ville och kunde våga för sin fortvaro
och sjelfbevarelse.

Såsom beslutadt var, kom erkebiskopen välbehållen
till sitt slott igen. Men också riksföreståndaren kom
dit och pådref belägringen på fullt allvar. Om den
styfsinte prelaten verkligen hade någon tanke på att
fortfarande bibehålla sig på Stäket, tills ny hjelp
kunde komma från Danmark, så måste han snart uppgifva
den till följd af sinnesstämningen hos sitt eget
folk. Vi känna redan, huru mäster Johan sökt med våld
tvinga svennerna till lydnad. Det hjelpte icke. De
fordrade att slottet skulle uppgifvas. Och så måste
erkebiskop Gustaf vandra ut derifrån och uppgifva det
i den hatade riksföreståndarens hand.


Den uppretade allmogen var färdig att slita förrädaren
i stycken, och det var med möda som herr Sten kunde
rädda honom. Enligt en sägen skall erkebiskopen
hafva legat dold en natt på en liten holme tätt invid
Stäket, som deraf blifvit kallad <i>Biskopsholmen.</i> Och
det slott, inom hvars murar så många stämplingar
förts och hvarur så många olyckor flugit ut öfver
Sveriges land, bröts ned i grund, så att knappast
sten fans qvar uppå sten -- en träffande bild af de
ofosterländska sträfvandenas fåfänglighet.

Erkebiskopen sjelf fördes till Vesterås kloster,
der han var någon tid, hvarpå han fick tillstånd
att flytta till sitt gods Ekholmen. Här lefde han
nu tills vidare i tysthet, rufvande på hämnd i sitt
förbittrade sinne.

Men ännu ett steg återstod att taga i detta mål. Efter
den afsatte erkebiskopen skulle ny väljas. Detta var
dock ingen lätt sak. Först kommo efterräkningar från
påfven, sedan fortsatt fejd med konung Christian. Den
förre lät dels genom erkebiskopen i Lund, den utmärkte
Birger Gunnarsson, som vi redan lärt känna under
konung Hans såsom drottning Doroteas kansler, börja
en ransakning mot Sten Sture, dels upptog hans legat
<i>Johannes Angelus Arcimboldus</i> frågan, då han vid denna
tid besökte vårt land med »romare aflat». Af de bref,
som vexlades mellan honom och riksföreståndaren, visar
sig den påflige legaten hafva betraktat saken utan
veld. Denna ransakning drog emellertid ut på tiden,
men hvad som var vigtigast af allt i detta ärende,
påfvens bifall till hvad som skett, uteblef, och
vi känna mer än väl, hvilka följderna kunde blifva
för ett land att få påfven till sin fiende, mindre
genom bannstrålen, som nu till det mesta förlorat
sin betydelse, än genom det frö till split och det
medel till inblandning från främmande makts sida,
som deraf föddes.

Riksföreståndaren varnades i detta afseende af
biskop Hans Brask. Ett möte för öfverläggning
om erkebiskopsvalet var af riksföreståndaren
sammankalladt till Upsala att hållas i distingen
1518. Biskopen skref och tillkännagaf att han ej kunde
infinna sig der till följd af en svår »svullnad och
krankhet i sin hals», men skref med sin domprost
ett bref till herr Sten, hvari han afrådde honom
från att blanda sig i kyrkans saker, påminnande
honom tillika, »huru kungar, herrar och furstar i
andra länder plägade bevisa sig mot sina fiender
i deras fängelse, helst de der voro af någon god
adel». Rörande erkebiskopsvalet skrifver han: »att
erkebiskop Göstaf försakat och renuncierat sin kyrka
och erkebiskopsdömet med sin egen hand och insegel,
det är föga aktande, utan att det skett vore med vår
helige fader påfvens samtycke. De bygga på en lös
grund, de der gå till något nytt val, om det kommer
till lagen, som vi förmoda, I ytterligare veten,
än vi eder skrifva kunna.»

Det beramade mötet egde emellertid rum, och derefter
skref riksföreståndaren den 30 Januari sitt svar till
biskop Hans. »Jag menar» -- heter det deruti rörande
Gustaf Trolles afsägelse och hvad som

deraf kunde följa -- »jag menar, att vår heligaste
fader påfven och kyrkans lag ej kunna lida eller
tåla sådana kyrkans förmän, hvilka i stället
att vara lekmännen till en efterdömelse och
spegel äro besmittade med uppenbart förräderi,
synnerligast mot sitt eget fädernerike.» Detta svar af
riksföreståndaren är märkeligt. Deri ligger flägten
af en alldeles ny tid, och hade ett större mått
af år kommit på herr Stens lifslängd, är det föga
osannolikt, att han drifvit det nya erkebiskopsvalet
igenom.

Biskop Mathias i Strengnäs var den utsedde nye
erkebiskopen. Utsände domherrar från Upsala kapitel
infunno sig i April på Tynnelsö »och afhandlade
med biskop Mathias om den postulation, som skedde
vid distingen». Saken bedrefs dock icke med den
kraft, som riksföreståndaren ville. Han misstänkte
hemligt förstånd mellan den afsatte erkebiskopen och
domkapitlet och att det senare på grund deraf drog
ut på tiden. Han skref flera bref härom. »Jag menar
att I hafven förstått» -- skref han den 15 April --
»att Sveriges rikes inbyggare hafva med lif och makt
omintetgjort och vilja än vidare omintetgöra allt det
eder erkebiskop och hans medhållare gjorde, så länge
han på Stäket var. Jag hafver tvänne resor tillförene
tillskrifvit eder, hvad I mågen eder fullkomligen
efterrätta. Den heliga kyrkans bästa vill jag gerna
veta, så länge jag lefver, efter min yttersta förmåga,
men beskydda och försvara dem som äro i råd och dåd
med dem, som riket och menige man förderfva vilja,
står mig ingalunda till görande.»

Något nytt val blef dock icke af, och vigtiga
händelser, som kommo emellan, togo riksföreståndarens
uppmärksamhet helt och hållet i anspråk.

Redan detta år, 1518, började konung Christian åter
kriget.

<b>Konung Christians andra försök att vinna Sverige.</b>

Det första försöket, som Danmarks nye konung
gjorde att vinna Sverige, hade misslyckats. Han
hade väl afbidat -- må hända äfven påskyndat --
den stund, då Sverige skulle vara sönderslitet af
inre strider, liksom hans fader på sin moders, den
erfarna drottning Doroteas, råd afbidade osämjans
utbrytande mellan gamle herr Sten och erkebiskop
Jacob, innan han försökte med våld drifva sina
förhoppningar igenom. Men den unge konung Christian
skulle ännu mer än hans fader erfara följden af en
förändrad tid och nya förhållanden. Utan tvifvel får
man nemligen i riksföreståndarskapets utveckling och
den fasthet, som det alltmera vann, söka orsaken till
de försvårade möjligheterna för Danmarks konung i
hans unionssträfvanden. Deras framgång berodde på
unionspartiets styrka i Sverige. Men detta parti
försvagades i samma mån, som riksföreståndarens
makt och styrda förökades. Och följer man med
riksföreståndaren från Carl Knutssons strider med
Christer Nilsson och Jöns Bengtsson, Sten Stures och

Svantes med Jacob Ulfsson till den unge herr Stens
strider med denne Gustaf Trolle, lärer man lätt
finna, huru småningom hufvudenas antal förminskas på
erkebiskoparnes sida, hvilka nu voro från början och
till slut unionskonungens och Danmarks bästa vänner
och pålitligaste stöd.

Hvad Jöns Bengtsson genomdref af egen kraft, Jacob
Ulfsson med tillhjelp af den missnöjde Svante Nilsson,
det hade Gustaf Trolle också försökt. Men hans arbete
blef ett blott och bart försök, som endast tjenade
att visa hans goda vilja.

Emellertid var från dansk synpunkt isen
bruten. Skymfen af nederlaget vid Vädla och harmen
öfver att hafva misslyckats brände häftigt konung
Christians sinne. Han brann af begär att hämnas
och brydde sig ej mera om att dölja, hvad som
länge varit de danska konungarnes syfte, allt sedan
Danmark fick sin egen konungaätt i Oldenburgarne, det
nemligen att det egentliga målet för alla deras stora
uppoffringar icke var något annat än att tillintetgöra
Sveriges rike och lägga det som en provins under det
danska. Det vill säga, det var ej längre fråga om att
»verkliggöra den kärliga bebindelsen», utan det gälde
helt enkelt att utvidga den danska riksgränsen, så att
den kom att omfatta äfven Sverige och Norge. Hvad det
sistnämnda riket beträffar, var detta redan så godt
som en afgjord sak. Det återstod att vinna samma syfte
i afseende på Sverige. Detta ville konung Christian.

Frampå sommaren 1518 hade han sin här och flotta i
ordning. Hären bestod till största delen af legda
trupper, men äfven af danskt uppbud, och många danska
riddare och herrar voro med. Denna gång steg han äfven
sjelf ombord på flottan och seglade uppåt Östersjön
rakt på Stockholm. Han landsatte sitt folk först norr
om Stockholm, men efter ett par dagar drog han öfver
till Södermalm, der han slog läger.

Härifrån gjorde han dels anfall på staden, dels
företog han härjningståg inåt landet. Dermed vans dock
föga. Ett anfall på yttersta tornet vid söder port
aflopp olyckligt och kostade icke litet folk. Staden
försvarade sig kraftigt, ehuru riksföreståndaren sjelf
icke var der närvarande. Han kom dragandes inifrån
landet att möta den å nyo anfallande fienden. Konungen
drog honom till mötes till <i>Bränkyrka.</i>

Strax invid kyrkan på Örby egor finnes en väg, der
man skall se spår af vallar och grafvar, och på ett
annat ställe en nästan fyrkantig upphöjning. Denna
upphöjning kallas ännu i dag »vallen» och det
förra stället »hofmanslägret». Dessa lemningar
af vallar och grafvar torde böra tillskrifvas
Sten Sture och den svenska bondehären. Dermed
öfverensstämmer äfven rimkrönikans uppgift, att
det danska fotfolket kom dragande tyst en morgon,
ämnande öfverraska svenskarne, hvilka lågo vid
en »skogsnabb». Sådant låter äfven förena sig med
antagandet, att riksföreståndaren kommit dragande med
en mindre styrka, då han väl här slagit läger och
uppkastat förskansningar för att invänta antågande
förstärkningar, hvilket konungen må hafva velat
förekomma

och genom ett plötsligt anfall sökt öfverraska de
fåtaligare svenskarne<footnote>
Då rimkrönikan börjar sin skildring om slaget
vid Bränkyrka med en utmaning af konung Christian
till herr Sten, »att denne måtte bida honom på öppen
mark för att genom en strid med ens afgöra saken,
så att den som kunde drifva den andre af marken
skulle blifva rådande öfver Sverige», behöfver detta
icke strida emot konungens beslut att öfverraska,
ty sådant hörde just till hans sätt att gå till väga.</footnote>.
Det var den 22 Juli som detta anfall skedde.

Men riksföreståndarens ringa skara utgjordes af
pålitligt och tappert folk. De sågo den anryckande
fienden och mottogo honom på ett sätt, som genast
från början gjorde stridens utgång tvifvelaktig.

Detta var nu väl en missräkning för konungen,
men många gånger kan under stridens dag lyckan
skifta. Och konungens folk gingo oförfäradt fram i
striden. Det såg en stund ut, som om de verkligen
skulle segra. Det visade sig emellertid här, liksom
vid så många andra tillfällen, hvilken stor skilnad
det är mellan den frie krigaren, som strider för sina
heligaste rättigheter, och den legde, som endast
drifves fram af snöd vinning. Konungens legofolk
kunde ej hålla ut mot de svenske. Snart inträdde
en allmän flykt. »Men marken var full af mannablod,
och få voro de som undkommo».

Bland dessa voro konungens ryttare. De redo allt
hvad tygen höllo undan för de häftigt förföljande
svenskarne, hvilka anfördes af riksföreståndaren
sjelf, och under den vilda flykten märkte de icke
att marken började vika undan för hästhofvarne,
förr än de befunno sig midt i ett moras.

Förföljarne undgingo faran. Riksföreståndaren lät
blåsa halt och insamlade sitt folk.

Det var den andra segern som den ädle herr Sten vann
för Sveriges land. Vi kunna föreställa oss båda hans
egen glädje och hans mäns, när de nu med de tagna
fångarne intågade i Stockholm. Mod och krafter växte;
men med ödmjukt sinne skyndade man till templen att
tacka Gud, som »hjelpt af nöden och stillat fiendens
hätskeliga trug». Genom krigarnes berättelser,
genom sång och sägner spridde sig underrättelserna
om striden och dess enskildheter bland folket. Månget
ett loford talades då om herr Sten och tillika om den
unge ridderlige herr Gustaf Eriksson (Vasa), som i
slaget fört svenska hufvudbanéret. Folkvisan sjöng:
<poem>
Den visan hon lyder och quäder så,
att danske män det väl kände,
att herr Sten Sture var höfvidsman då,
när det i sanning hände.
Han gaf sig både makt och sinne
att stånda emot; med svenske mans hjelp
de danske skulle ej vinne.
</poem>

Men log hoppet mot Sten Sture och hans svenska folk,
hoppet att en gång vinna fred med denne »hätskelige
fiende», så var deremot konung Christian mörk till
sinnes. Harmen och förbittringen kokade

inom honom, när han om natten red bort från slagfältet
och räddade sig inom sitt befästade läger. Han kunde
svårligen fördraga -- säger rimkrönikan -- att han
lidit sådan skada, och sent kunde han på den bida
bot. Säkert rann under nattens timmar farfaderns ofärd
för honom, då han måste efter slaget på Brunkeberg
för alltid lemna Sverige. Dock var det den skilnaden
mellan den förste och den andre Christian, att
denne icke drog sig tillbaka for något medel, om än
så ohederligt, blott det ledde till afsedt mål.

Emellertid höll han sig ännu någon tid i sitt läger,
fast han derifrån intet kunde uträtta. Detta jemte
den omständigheten, att sommaren började förlida,
förmådde honom att bryta upp sitt läger och låta
folket åter inskeppa sig på flottan. Sten Sture
skall dervid hafva gjort ett utfall från staden och
tillfogat honom betydlig skada, jagat en hop i sjön
och tagit trehundrade fångar.

Utkommen på skeppen, uppblåste mot konungen en så
häftig motvind, att han ej vågade gå till sjös, utan
måste ligga stilla i skären. Han ville emellertid
begagna tiden, så godt sig göra lät, och landsatte
derför en del af sitt folk, som drog ända fram emot
Upsala, härjande och brännande. Något annat kunde icke
på detta tåg uträttas, och de utsände vände snart om
igen till konungen på flottan. Här fortfor motvinden,
ingen tillförsel var att vänta eller få från land och
den senare villan syntes blifva värre än den förra. En
stor hop af konungens folk lemnade flottan och begaf
sig till herr Sten. Så stor var hungersnöden derute.

»När då konung Christian såg, att både Gud och
menniskor voro emot honom, så begynte han slå på en
annan sträng och gaf det så före, att han ville handla
vänliga med herr Sten och göra en evig fred rikena
emellan». Antingen nu herr Sten verkligen trodde, att
motgången fört hans fiende på bättre tankar, eller att
hans milda sinne rördes till medlidande öfver den nöd,
som rådde hos konungen -- han lyssnade med välbehag
och förtroende till konungens fredsförsäkringar och
sände till och med till honom ett tillräckligt förråd
af lifsmedel.

Konungen önskade äfven ett personligt samtal med herr
Sten, och denne, som framför allt hade rikets gagn i
sigte och hoppades mycket för fredens upprättande af
ett sådant möte, var villig att efterkomma konungens
önskan. Han rådgjorde derom »med sitt herrskap» --
säger rimkrönikan -- det vill säga med de närvarande
herrarne eller med Stockholms borgmästare och råd,
såsom Olaus Petri säger. Desse satte sig dock med
bestämdhet emot denna riksföreståndarens afsigt. »Fore
han ut» -- sade de allvarligen till honom -- »så ville
de genast välja en annan herre, efter de väl visste,
att han aldrig skulle komma i sådan måtto tillbaka
igen, som han utreste.»

Något personligt sammanträffande blef till följd deraf
icke den gången. Men den 12 September uppsattes ett
fördrag mellan konungen och herr Sten, enligt hvilket
ett möte skulle hållas i Juli 1519 i Varberg, der 12
ombud från Danmark och Sverige skulle afgöra

huruvida Sverige skulle betala den årliga penningesumman
till Danmarks konung, och tillika bestämdes nu
innan konungens afresa ett möte mellan honom och
riksföreståndaren i Öster-Haninge kyrka.

Som gisslan utsändes till den danska flottan Gustaf
Eriksson (Vasa), Lars och Göran Siggessöner (Sparre),
Bengt Nilsson (Grip), Olof Ryning och Heming Gad. På
utsatt dag red herr Sten till Öster-Haninge, men
konung Christian kom icke. I stället inberättades
det, att konungen med de utsände svenske herrarne
lyftat ankar och seglat ut i öppna sjön på väg till
Danmark. Vinden hade med ens slagit om och blifvit
gynnande för konungen, och dermed ändrades hans
sinne. I stället att låta utvexla gisslan, såsom
aftaladt var, kom vid Kungsholmen en starkt beväpnad
båt seglande de svenske herrarne till mötes. De
togos ombord och fördes till den kungliga flottan,
som i samma ögonblick lättade ankar och lemnade den
svenska kusten.

Så aflopp konung Christians andra försök att vinna
Sveriges krona. Svek och förräderi från början, och
till slut en ärelös rättskränkning. Allt var dock
endast en inledning till hvad som komma skulle.

Innan vi öfvergå till skildringen af detta, må
vi kasta en kort blick på de inre förhållandena
under den tid, som de vårdades af Sveriges siste
riksföreståndare.

<b>Om Sten Sture den yngres regering.</b>

Sten Sture den yngres tid var liksom faderns
till största delen upptagen af strider för landets
oberoende. De, som fördes med Danmark, känna vi. Äfven
på ryska gränsen voro strider att möta: De kunde
icke undvikas, oaktadt fred skulle råda. Dock voro de
till stor del en följd af stämplingar från Danmarks
sida. Ingen af Oldenburgarne underlät att söka en
bundsförvandt mot Sverige i Ryssland. Emellertid
förblefvo dessa strider endast gränsstrider och
sålunda på det hela taget af mindre betydenhet, men
förbittringen i Sverige var icke desto mindre stor.

Oaktadt oron och bekymren, som i rikt mått kommo herr
Sten till del, vårdade han sig dock med ifver äfven
om landets inre angelägenheter. Stor omsorg egnade
han åt städerna och deras handel, men framför allt
lågo honom bergverken om hjertat. Märkeligt i detta
afseende är stadfästelsen på kopparbergsmännens
privilegier, som Sten Sture utfärdade kort tid
efter sedan han blifvit riksföreståndare. Vi anföra
hufvudinnehållet. »Jag Sten Sture etc. gör alle
veterligt, det jag af synnerlig gunst och god vilja
hafver tagit och nu med mitt öppna bref tager mina och
riksens älskelige tromän och undersåtar, bergsfogdar
och bergsmän och menige allmoge, som bergsrätt
och privilegier nytja vela på Kopparberget i Dalom,
med deras hustrur, barn, tjenande hjon, legofolk,
gårdagods, rörligt och orörligt, hvad det helst är
eller nämnas kan, uti mitt och riksens hägn, fred,
försvar, värn och beskydd. -- -- -- Hafver jag ock af
samma gunst och god

vilja tillåtit och stadfäst och nu med detta samma
bref tillåter och stadfäster alla deras friheter
och privilegier, som dem af framlidne Sveriges rikes
fullmäktige, konungar och höfvidsman mildeligen
förundta, gifna och stadfästade äro. -- -- -- Ty
förbjuder jag alla, eho
de helst äro eller vara kunna, att förenämnda bergsmän
till personer, gods, frihet och privilegier hindra, hindra låta,
möda, qvälja -- -- --
eller i någon måtto förfång göra vid min och riksens
stränga hämnd och vrede.»

Det är mindre med afseende på sitt hufvudsakliga
innehåll, som detta bref väcker ens uppmärksamhet,
än genom sin form och sina uttryck. Det är till alla
delar hållet i en ton, som påminner om konungen,
och skiljer sig i detta afseende föga från de
privilegiibref, som utfärdades af konung Hans, men
deremot så mycket mera från Sten Sture den äldres,
hvilken här liksom alltid uppträder omgifven af
rådet. Detta gjorde visserligen också Sten Sture
den yngre, men man kan likväl icke underlåta att
märka olikheten i riksföreståndarens ställning till
riket nu och för tjugufem år tillbaka. Tager man
derjemte i betraktande, att detta bref skrefs samma
år som herr Sten efter så mycket motstånd blifvit
riksföreståndare, finner man, att det alldeles icke
får tillskrifvas hans personlighet, utan helt och
hållet den värdighet, han beklädde.

Detta leder oss in på riksföreståndarvärdigheten,
som sålunda vid första påseendet visar sig hafva
antagit en helt annan natur, än den från begynnelsen
egde. Man finner det alldeles icke underligt att
den, som intager en sådan ståndpunkt och talar ur en
sådan ton inom sitt rike, af utlandet betraktas och
tilltalas som vice-konung. »Vår herre vice-konungen»,
»vår furste och herre» -- kallas riksföreståndaren af
da svenska herrarne sjelfva i underhandlingarna med
den ryske storfursten, och ibland dessa underhandlare
befunno sig dock en Åke Göransson (Tott) och en
Christer Bengtsson (Oxenstierna). I allmänhet är tonen
äfven hos herrarne af rådet numera en helt annan än
förr. Afståndet mellan riksens höfvidsman och dem är
märkbart större. Naturligtvis skulle denna höghet
ännu mera ökas efter den seger, som herr Sten vann
öfver erkebiskop Gustaf, och det här ofvan omnämnda
brefvet till den gamle Jacob Ulfsson var till sin anda
något helt annat, än hvad denne varit van att höra
från föregående tider. Sjelfva herr Erik Trolle, den
ifrågasatte motriksföreståndaren, som för herr Sten
måste vika, ödmjukar sig inför honom. »Min ödmjuka,
kärliga helsning alltid försänd med vår herre! Käre
herre, täckes eder gifva etc. . . .» Så begynner den
gamle herren ett bref till sin unge frände, medan
dennes riksföreståndarskap ännu icke var årsgammalt.

Naturligtvis måste dock riksföreståndarens
personlighet i detta afseende vara af mycken
betydelse. Ingen af de tre -- Sten Sture, Svante och
Sten Sture den yngre -- var sådan, att han genom sin
personlighet retade de mäktige herrarne. Må hända var
det just derigenom, som riksföreståndarvärdigheten
under dem så småningom höjde

sig, tills den växte herrarne öfver hufvudet, utan
att dessa sjelfva märkte det. Man finner också,
huru både anfallslystnaden och motståndskraften
inom herrekretsen aftager. Vid sidan af de häftiga
och bittra striderna mellan Carl Knutsson och
Christer Nilsson, är redan striden mellan gamle
herr Sten och Jacob Ulfsson en obetydlighet; ännu
mera då de följande förvecklingarna mellan Svante
och samme Jacob Ulfsson samt mellan unge herr Sten
och Gustaf Trolle. Jemför man å en annan sida dennes
störtande med Jöns Bengtssons och följderna af båda
tilldragelserna, så visar sig riksföreståndarens makt
vida fastare än konungens.

Denna riksföreståndarens makt hvilade på säker
grund -- på folkets kärlek. Och i afseende på denna
omständighet står denne riksföreståndare fullkomligt
lika högt som den förste. Bönderne och framför andra
dalallmogen, köpstäderna och bergsmännen -- se der
maktens både grund och vilkor för hela raden af dessa
riksföreståndare, hvilka allt sedan Carl Knutssons
död varit vårt lands regenter. Den kärlek, hvarmed
de följde sina höfvidsman, kom icke minst »den unge
herr Sten» till godo. Enkelt framhåller rimkrönikan
både kärleken och det helsosamma inflytande, som
den utöfvade på herrarne eller adeln, såsom man en
och annan gång i denna tidens dokument finner dem
kallade.
<poem>
De<footnote>Herrarne.</footnote> räddes för allmogens vrede och hat,
de ville då ej göra dem emot.
Sedan jag detta riket fick,
i det första allt efter min vilja gick,
all Sveriges allmoge unte mig väl,
hvarken ung eller gammal gjorde jag oskäl.
</poem>

I allmänhet rådde mellan riksföreståndaren och
allmogen samt köpstadsmännen ett förhållande af
innerlighet och, om vi så få säga, omedelbarhet,
som var en naturlig följd af den kraft och den
sjelfständighet, hvarmed dessa samhällsdelar
under unionstiden uppträdt, allt ifrån Engelbrekts
dagar. Bland städerna är det förnämligast Stockholm,
som står i en förtrolig beröring med herr Sten, bland
de särskilda landskapenas allmoge dalkarlarne och
framför allt bergsmännen. Derutinnan var det lika
som under faderns tid. En mängd bref tyda härpå,
och vi kunna göra oss ett godt begrepp derom,
när man äfven från en jemförelsevis så aflägsen
landsände som Österbotten får läsa i fogdebref till
riksföreståndaren: »Hafver jag låtit uppläsa edra bref
för allmogen i landet, tillskrifvit dem och låtit
dem förstå eder vilja, och voro de ganska glade åt
eder skrifvelse, att I villen låta dem förstå, huru
eder var gått i denna vinter utöfver och flera gode
riksens herrar; och är allmogen eder ganska välviljog
här uti denna landsända, så att de vilja lefva och dö
med eder, hvar I dem tillsägandes varde.» Vi påminna
derjemte, om den här ofvan anförda brefvexlingen

mellan Stockholms borgmästare och råd och herr Sten,
strax denne blifvit riksföreståndare och medan han
befann sig i Finland.

Till följd af det ständiga krigstillståndet voro
dock utlagorna dryga och tryckande, så att missnöje
yppades här och der bland allmogen. Vi hafva anfört
ett och annat derom under Svante Nilsson. Förhållandet
fortfor under sonen, men alltid gick fosterlandet
framför allt, och när allmogen fick saken utredd,
voro alla villiga att offra gods och lif för riket
och dess målsman, den käre riksföreståndaren. Det
ligger i sakens natur, att riksföreståndaren skulle
utöfva en noggrann tillsyn öfver kronoegendomen och
kronoinkomsterna.

De ständiga penningebehofven -- störst naturligtvis
hos den som stod i spetsen för riket och som måste
äfven för egen räkning hålla ett större antal svenner
till rikets tjenst än äfven den mäktigaste och rikaste
herreman -- gjorde det för riksföreståndarne nödvändigt
att äfven i afseende på sin enskilda egendom vara
nogräknade. Gamle herr Sten sökte öka sin och är
icke alldeles fri från beskyllningar för girighet
i detta afseende; angående Svante Nilsson hör man i
detta afseende icke någon klagan, men att han icke
släppte efter på sitt, det känna vi. I afseende på
förvärfvande af fastighet synes han hafva varit helt
olik sin företrädare, att döma af den fullkomliga
frånvaron af hvarje bref rörande sådant.

Unge herr Sten var mera mån om att öka sin enskilda
egendom och liknade derutinnan gamle herr Sten;
dock med den skilnaden att man aldrig finner någon
förebråelse för girighet eller orättrådighet höjas
unge herr Sten emot. I detta afseende må vi särskildt
nämna förvärfvandet af Hörningsholm, emedan det leder
oss in på ett familjförhållande, som må belysas.

Detta gods, som vi redan känna sedan folkungatiden
och striderna mellan konung Birger och hans bröder,
tillhörde en tid i början af 1300-talet tyska
riddareorden. Det kallades då Simonsö. Derefter
kom det mot slutet af 1300-talet till olika ätter
(Örnefot, Ulf), hvarpå man icke känner egarne,
förr än i de första åren af 1500-talet Svante
Nilsson visar sig som förste egare till detsamma och
gifver det 1504 i morgongåfva åt sin husfru Märta
Ivarsdotter. Hon innehade det till år 1514, då det
genom en öfverenskommelse mellan henne och herr Sten
inför riksens råd i Telje kom i den senares ego.

Rörande denna öfverenskommelse eller »dagtingan»
utfärdade herr Sten från Upsala vid Eriksmessan 1515
ett öppet bekräftelsebref. »Jag Sten Sture» -- heter
det här -- »gör veterligt, att jag hafver lofvat
och tillsagt de värdige fäder och ärlige herrar
riksens råd här nu församlade äro i Upsala, att den
dagtingan, jag gjorde med ärlig och välbördig qvinna
fru Märta, min faders efterlefverska, hvars själ
Gud nåde, i förenämnde fäders och herrars närvaro i
Telje i höstas nästförliden, den vill jag fast och
obrottsligt hålla. Hvilken dagtingan i sådana måtto
ändad och besluten var: först och främst efter hon
välvilligt upplät mig den gård Hörningsholm med de
egodelar derunder

ligga, hvilken gård henne vederlagd var för den
morgongåfva, min käre döde fader henne gaf, lofvade
jag förnöja henne de 1,000 rhenska gyllen, som min
fader henne till morgongåfva på rätt hindersdag gaf,
och dertill qvitta henne från all gäld efter hans
död. Och yttermera att redeligen antvarda henne
tredingen af fataburen som föll på Göksholm, och
dertill lofvade jag att vilja besörja henne med
ett stycke län med riksens råds råd och samtycke,
der hon kunde redeligen och beqvämligen hafva sitt
uppehälle utaf.» Yttermera lofvar han att vara henne,
hennes son Axel och dotter fru Christina till vilja
och kärlek, hvarpå han slutar: »och dertill hafver
jag tillsagt dem frihet och säkerhet, att hon och de
måge och skole vara här i riket, hvar dem täckes,
frie och säkre för mig och alla dem, som för min
skull vilja och skola göra och låta, med sådana skäl,
att de på mig eller de mig tillhöra intet annat på
stämpla antingen med ord eller gerning, utan det som
redlighet och skäl medföljer.»

Brefvet visar oss, att någon tvist varit å bane om godset, som 
måst biläggas inför riksens råd. Men till något mera synes man icke 
af detsamma vara berättigad att sluta. Endast slutorden tyckas syfta 
på något allvarsammare än en blott och bar arfsuppgörelse. Man har 
också påbördat fru Märta svåra beskyllningar. Vi påminna oss 
förgiftningshistorien vid gamle herr Stens död. Efter Svantes död gick 
mycket ondt tal om henne. Hon skulla hafva stått i hemlig brefvexling 
med rikets fiender, och särskildt skall hon hafva låtit borttaga det 
skepp, som tillhörde herr Sten och låg på Traven utanför Lybeck 
samt »uti Danmark tillhulpit att praktisera på Sveriges rikes argaste». 
Beskyllningar fortforo långt efter både herr Stens och hennes död, 
och voro för hennes slägt så besvärande, att de ingingo en öppen 
förlikning med herr Stens son, hvari å ömse sidor all gammal tvist skulle 
vara glömd och dödad.

Den hårda domen öfver Svante Nilssons efterlefverska
synes dock vara förhastad. Hvad de anförda
beskyllningarna beträffar, så har ingen af dem
blifvit bevisad. Fartyget, som hon skall hafva tagit,
togs, såsom vi här ofvan omnämnt, af danskarne, och
när saken sedan höll på att föranleda fredsbrott,
förklarade fru Märtas brorssöner och Danmarks råd,
att det skett på hennes vägnar -- en uppgift som väl
knappast af någon kan tagas som bevis för förräderi af
henne. Hvad åter beskyllningen för hemlig brefvexling
beträffar, så kan man mer än väl antaga, både att
hon brefvexlat och att detta skett i hemlighet, utan
att derför behöfva antaga förräderi. Fru Märta hade
nemligen med sin första man Knut Alfsson utom den
i herr Stens bref omnämnda sonen Axel Knutsson ännu
sonen Carl Knutsson, som var konung Christians man,
och som vi sågo anföra en del af danska hären vid
Dufvenäs. Att hon brefvexlade med denne sin son, må
under då rådande förhållanden hafva varit ett fel,
men man behöfver icke genast tänka på förräderi,
förr än sådant blifvit fullt bevisadt. Sten Stures
bref härofvan innehåller intet, som rent ut tillvitar henne förräderi, 
och det enda som deruti kan ingifva misstanke om,
att han kunnat hafva något i detta afseende att
beklaga sig öfver, är slutet på hans bref. Men det
kan hafva afseende endast på hennes förhållande till
sonen Carl. Herr Sten, som med sådan kraft uppträdde
mot förrädaren Gustaf Trolle, skulle visst icke låtit
något undseende för sin faders efterlefverska bestämma
sig, om han i fru Märta sett en förräderska mot land
och rike. Och han lofvar dock att ihågkomma henne
med ett län, hvaraf hon kunde lefva.

Återstår sålunda endast den tvist om morgongåfvan,
som varit före och blifvit bilagd. Sådana tvister
voro dock ingalunda ovanliga för dessa tider och
kunde föras med mycken bitterhet. Det berättas äfven
att fru Märta under herr Stens sista krig med konung
Christian skall hafva återigen satt sig i besittning
af Hörningsholm, men det är blott att betrakta som en
obestyrkt sägen, enär icke längre än 21 år efter herr
Stens död i det öppna förlikningsbrefvet mellan hans
och fru Märtas anförvandter det säges helt obestämdt,
att »fru Märta skall hafva annammat Hörningsholm med
all sin tillbehöring i konung Christians tid».

Vi hafva svårt att tänka oss den qvinna, som under
hela Svante Nilssons tid stod så verksam och kraftfull
för hans och Sveriges väl -- vi hafva svårt att tänka
oss henne på de anklagades bänk vid sidan af en Gustaf
Trolle.

Men vi skynda till de sista åren af Sten Stures
regering!

<b>Året 1519.</b>

Trenne saker höra till detta årets historia: den
påfliga legaten Arcimboldus och hans vistande i
Danmark och Sverige; konung Christians rustningar
och den fångne Gustaf Erikssons (Vasas) flykt från
Danmark.

Rörande Arcimbold veta vi, att han befann sig i Norden
vid tidpunkten för Gustaf Trolles afsättning. Han
kom hit från Danmark, i hvilket rike han vistades
under året 1517. Der drog han fram med mycken pomp
och ståt, och hans talrika följe utmärkte sig genom
yppighet och vällefnad samt nedsölade sig i hvarje
last, endast hafvande för syfte att tillfredsställa
sina lustar. Man klagade också med skäl, »att
denna påfliga beskickning utsläckte all fromhet,
i motsats till forna tiders beskickningar, hvilka
varit till uppbyggelse och nytta». Hufvudändamålet
med beskickningen var att insamla pengar till
Peterskyrkans byggnad i Rom. Stora skatter samlade
han också både i Danmark och hos oss.

Konung Christian skall hafva vidtalat legaten att
verka för honom i Sverige, när han 1518 begaf sig
till detta land från Danmark. Huruvida han verkligen
gaf något löfte i detta ärende, eller om han, efter
erhållen närmare och bättre kännedom om förhållandena,
fann sig föranlåten att ändra sin mening och derför
lemna konungens uppdrag

utan afseende, det vet man icke. Men mellan honom
och Sveriges riksföreståndare var förhållandet godt,
att döma af bref från den senare till Arcimboldus;
och till förmån för den afsatte erkebiskopen uppträdde
han alldeles icke. Tvärt om återgaf han formligen
åt erkebiskop Jacob de erkebiskopliga rättigheter,
som denne nedlagt.

Om man ock här i landet icke synnerligen fruktade
bannstrålen, ville man dock undvika att bryta
med påfven, helst under den pågående striden med
konungen. Man gjorde derför allt att vinna det
påfliga sändebudet. När Arcimbold från Strengnäs
kommit till Stockholm -- det var i November 1518 --
uppvaktades han af riksföreståndarens gemål, fru
Christina Gyllenstierna och alla närvarande förnäma
herrar, och presterne ledsagade honom i högtidlig
procession från Gråmunkeklostret, der han bodde,
till stadskyrkan. Mindre dock utöfvade väl dessa
yttre ärebetygelser något inflytande på legaten,
än de verkliga fördelar han här vann genom att utan
något afdrag få utföra vinsten af sin indrägtiga
aflatshandel, hvartill kom förespeglingen -- såsom det
påstås -- af Upsala erkebiskopsstol, i händelse
afsättningsdomen öfver Gustaf Trolle vann bekräftelse
af påfven.

Det var sålunda under legatens vistande i Sverige som
konung Christian vågade sitt andra försök att vinna
vårt land. Förbittringen öfver misslyckandet af detta
företag ökades af de underrättelser som inflöto om
legaten och hans beteende. Denne betraktades rent
af som delaktig i »det svenska upproret», och både
Christian och Gustaf Trolle klagade hos påfven öfver
hans förräderi. Konungen gaf tillika befallning att
anhålla legatens folk och varor. Till följd deraf
tog Severin Norrby ett fartyg med rik laddning af
jern och smör, ett annat togs i Köpenham, der äfven
en betydlig penningesumma -- enligt lägsta uppgift
20,000 dukater -- fråntogs legatens broder.

I Lund hos erkebiskop Birger fick Arcimbold genom
bref från drottning Isabella underrättelse om dessa
konungens åtgärder. Han var då stadd på hemresa från
Sverige och sökte genom bref förmå konungen till
eftergift, hvarpå han återvände inom svenska gränsen
och skyndade till Kalmar, der han inskeppade sig till
Lybeck. Det var i slutet af April år 1519. Men de
insamlade medlen, hvilka voro ganska betydliga, behöll
konung Christian, och de kommo honom synnerligen väl
till pass för de rustningar mot Sverige, hvarmed han
nu var sysselsatt.

Under sådana förhållanden väcker det ens förundran,
att påfven verkligen gjorde allvar med den
bannlysning, hvarmed Sten Sture hotats allt sedan
Gustaf Trolles störtande. Väl hotades äfven konungen
med bann fram pä sommaren 1519, men han förstod att
framhålla de svenskes förseelse i en bjertare dager,
och så kom verkligen bannlysningen öfver Sten Sture
och interdiktet öfver Sverige att utfärdas.

Båda dessa omständigheter, så väl de röfvade skatterna
som brytningen mellan påfven och Sverige, leda
oss alldeles osökt in på kapitlet om konungens
rustningar.


Dessa bedrefvos med största ifver, och vi kunna lätt
göra oss ett begrepp om dem af de ansträngningar,
som gjordes för att förskaffa penningar. Utom dem,
som han röfvade från Arcimbold, utfordrade han af
sin drottnings broder, kejsar Karl V, hela hennes
brudskatt, hvilken uppgick till 300,000 gyllen. Vidare
pantsatte han kronogods och pålade tunga gärder både
i Danmark och Norge. Tiondedelen af all inkomst af
egendom, vare sig presters eller lekmäns, skulle
erläggas; likaså en afgift för hvarje kreatur, ända
till höns och gäss, hvilken af bönderna fick namnet
»rumpeskatten».

Med de sålunda sammanskrapade penningarna började
konungen värfva krigsfolk i snart sagdt alla Europas
länder. Från Tyskland kommo 4,000 lansknektar; konung
Sigismund i Polen tillät honom att i Preussen värfva
folk, och anfördes detta af en Sigismund von Sychen;
konung Frans I i Frankrike sände till honom 2,000 man
under anförande af en prins Gaston de Brezé. Genom
en mängd främmande krigare, som sålunda strömmade
till att strida under den danske konungens banér och
genom det myckna talet om de bedrifter, som skulle
utföras och det byte man hoppades vinna, blef begäret
att få deltaga i krigståget så stort, att man till
och med genom envig måste afgöra, hvilken som skulle
få en ledig beställning vid krigshären. Sådant var
förhållandet med en nederländare Jörgen Tuknagel och
Ivar Lunge. Konung Christian skall sjelf hafva befalt,
att de skulle afgöra saken på nämnda sätt. Ivar
Lunge blef dervid på platsen, och Jörgen Tuknagel
fick beställningen vid hären. Naturligtvis togs
dock största delen af folket från Norge och Danmark
sjelft, hvars hela sjömakt tillika utrustades. För att
derjemte beröfva Sverige all tillförsel, förmåddes
hansestäderna både med lock och pock till den
förbindelsen att icke under två år handla på Sverige,
icke ens i Riga och Reval med dem inlåta sig i någon
samfärdsel.

Till öfverbefälhafvare öfver hären sattes Otto Krumpe
och under honom Heintz von Ahlefeld, Carl Knutsson,
den af oss sedan striden vid Vädla bekante styfbrodern
till riksföreståndaren, samt Reinwald von Heidersdorf
och Claus Bille.

Det ligger i sakens natur, att rykten om den stora
utrustningen och om de många krigskunnige herrarne
och riddarne, som längtade efter att genom utförda
krigsbedrifter göra sin lycka i Sveriges land, skulle
sprida sig hit. Dertill bidrog äfven den framgång
konung Christian hade under loppet af året, då hans
män lyckades taga Borgholm och Öland. Detta egde rum
i Juli månad, och Christian befalte Carl Knutsson
att draga öfver till Finland för att taga denna del
af Sveriges rike i besittning samt förblifva der till
påföljande vår. Äfven Severin Norrby erhöll befallning
att vara Carl Knutsson följaktig på detta tåg. Men
som konungen ej kunde sända behöflig förstärkning af
krigsfolk och fältöfverstarne ansågo det omöjligt att
med den styrka de hade hos sig på Öland kunna hålla
sig längre än ett par månader i ett
land, der de hade fyra vidt skilda fästen att
belägra och dessutom

icke trodde sig fullt kunna lita på Skottarne, som
funnos i deras härafdelning, blef intet af med detta
tåg till Finland. På hösten -- den 25 September --
skref Severin Norrby till konungen, att han borde
tillskrifva czaren i Ryssland om undsättning och,
om detta icke vore till fyllest, skicka bud till
högmästaren i Preussen och härmästaren i Lifland
för att hos dem få 1,000 ryttare och motsvarande
antal fotfolk. Han slutar sitt bref med att omtala
sina kryssningar i Östersjön och sina strider med
svenskarne i Kalmarsund och på Öland samt föreslår
afsändandet af en större krigsstyrka till nämnda ö
för att afbränna och ödelägga den.

Från Öland försökte man att öfverrumpla Kalmar. Detta
misslyckades och fienden ville våga en storm samt
»sköto muren till storms», men derpå skördade
de endast manspillan och uppgafvo slutligen
företaget. Konung Christian lät 700 ryttare rida
dit till förstärkning, men innan de hunno fram, hade
belägringsstyrkan lemnat Kalmar och blefvo anfallna
af Sten Stures folk och småländingarne samt rönte ett
sådant mottagande, att endast några få undkommo. Bland
fångarne, som vid detta tillfälle togos, var herr
Åke Brahe, en frände till den Johanna Thorkilsdotter
(Brahe), som blef gift med Magnus Larsson och
hvars son Peder Magnusson först antog Brahe-namnet i
Sverige. Men Sten Stures försök att återtaga Öland och
Borgholm misslyckades. Vid Nargön deremot utanför
kusten af Estland föreföll en sjöstrid, som utföll
till herr Stens och Sveriges fördel, så att tvänne
af konungens skepp togos.

Om det icke kunde undvikas, att mycken oro uppstod i
Sverige för hvad som komma skulle, så var dock denna
ett intet mot hvad de svenskar kände, hvilka på nära
håll hade tillfälle att taga kännedom om danskarnes
rustningar, såsom fallet var med dem, hvilka den
samvetslöse konungen mot tro och lofven fört med sig
bort från Sverige, föregående hösten. Om en af dessa
svenskar, Gustaf Eriksson (Vasa), hafva vi till följd
af den betydelse, han sedermera fick för vårt land,
utförliga underrättelser från hans fångenskapstid,
och knappast tjenar något i så hög grad att belysa
detta ödesdigra år, ej blott med afseende på fiendens
öfvermod utan äfven fosterlandsvännens oro, som att
ur synpunkten af denne enskildes ställning öfverse
förhållandena.

När de svenske herrarne blifvit förda till Danmark,
insattes de under sträng bevakning på hvar sitt
slott. Herr Gustaf kom till Kallö slott på Jutland,
som hades i förläning af hans frände Erik Eriksson
(Banér). För frändskapens skull behandlade denne
sin fånge väl, lät honom äta vid sitt bord och
fritt vandra omkring i trakten eller gå på jagt,
endast åtföljd af en sven. Men efter någon tid
befriades Gustaf äfven från denna följeslagare --
en frihet, som gjorde herr Erik Eriksson all heder,
då han måst förplikta sig till ett högt vite, om
hans fånge undkom. I detta afseende var sålunda allt
godt och väl, äfven om kosthållet var något magert,
enär vid herr Erik

Erikssons bord i hvardagslag vankades salt kött, surt öl,
härsk sill och svart bröd.

Detta kunde dock smältas, men icke den föda, som hans
själ dagligen och stundligen undfägnades med. Många
unga danska ädlingar kommo litet emellan till Kallö
slott dels från konungen, dels från kringliggande
orter, dels vistades ock några för jemnan hos herr
Erik på slottet -- och deras tal sins emellan var det
bittraste, den svenske fången hade att lida. Med stora
och stolta ord utmålade de storleken af den krigshär,
som konungen sammandrog, och hvilken oemotståndligt
skulle lägga det uppstudsiga Sverige till konungens
och Danmarks fötter. »Man skulle nu», heter det,
»bättre iakttaga sin fördel, än hvad man fordom gjort,
och leka med svenskarne en sådan lek, att så väl
af ridderskapet som af andra mäktige och rike män
icke många skulle blifva igen. En gödd och fet oxe
kunde man lätt finna orsak att döda, och sedan kunde
fattige danskar gifta sig med de rika svenska fruarna,
både frälse och ofrälse.»

Slikt tal fördes ständigt i den fångne svenske
herrens närvaro, och det var som om man bemödat sig
att riktigt håna Sverige, som nu ändtligen efter så
många års gensträfvighet skulle tuktas och i grund
qväsas samt komma under skatt eller blifva ett lydrike
under Danmark, liksom Norge hade blifvit.

Hvad den unge Gustaf Eriksson led vid allt
detta tal, kan man lättare föreställa sig, än
det kan beskrifvas. Ofta under sina vandringar i
skogarne omkring slottet föll han på knä och bad
innerligen till Gud om nåd och kraft för Sveriges
riksföreståndare, den ädle herr Sten, och för Sveriges
folk att kunna motstå den fruktansvärda fara, som nu
hotade. »Af ängslan», heter det, »blef han öfvermåttan
betagen, så att hvarken mat eller dryck kunde honom
väl smaka, om han ock hade blifvit bättre spisad,
än som skedde; hans sömn var honom hvarken rolig
eller söt.» Hans lidanden tilltogo i mån som den
tidpunkt nalkades, då ovädret skulle bryta löst
öfver fosterjorden. Han brann af längtan att bryta
sin fångenskaps band och skynda hem för att vid herr
Stens sida kämpa till seger eller död.

Till i slut kunde han icke uthärda längre. Äfven det
band, som låg i hans frändes förtroende till honom,
måste slitas för det, som med obetvinglig kraft drog
honom åter till fosterjorden. Det var om hösten
1519. Gustaf kunde hafva varit vid pass ett år på
Kallö, då han beslöt att fly från slottet. Tidigt
en morgon satte han sin plan i verket. Klädd i
bondekläder, tillryggalade han första dygnet 12
mil. Kallö låg i norra delen af Jutland nära staden
Aarhus, så att vägens längd försvårade hans flykt. Han
hade beslutat att söka smyga sig fram genom hela
halfön ned till Lybeck, der han visste att Sverige
tillgifne män funnos. Han sökte helst skogen och de
mest obanade stigar, och mötte han någon, gaf han
sig ut för en pilgrim. När han så nalkades staden
Flensburg, var det middag, och medan folket satt vid
sitt middagsmål, lyckades han smyga sig genom staden,
Här var han dock i

fara att blifva upptäckt, men strax utanför staden
träffade han några saxiska köpmän, som voro på väg
med en oxdrift från Jutland till Tyskland, och med
dessa gjorde han nu sällskap vidare, och kom så --
det var den sista September 1519 -- till Lybeck.

Här på den fria riksstadens område kunde
flyktingen andas ut efter sin farliga och mödosamma
vandring. Många vänner till Sverige funnos bland
stadens borgare, och han kunde hoppas att genom
dem vinna skydd af staden mot de fordringar på hans
utlemnande, som otvifvelaktigt skulle framställas,
så fort hans tillflyktsort blifvit känd. Bland desse
svensksinnade borgare voro köpmännen Cord König
och Herman Israel samt borgmästaren Nils Bröms de
förnämste. Den förstnämnde, som redan under Svante
Nilssons sjökrig på det verksammaste uppträdt mot
Danmark och på egen bekostnad utrustat kapare,
hvilka uppbringat icke mindre än 40 danska fartyg,
mottog med synnerlig välvilja den flyktige svenske
ädlingen, herbergerade honom i sitt hus, klädde honom
å nyo i en klädebonad som anstod honom<footnote>
De kläder, som Gustaf Eriksson bar vid sin
ankomst till Lybeck, förvaras ännu i stadsbiblioteket
i Lybeck.</footnote> och visade
honom vid alla tillfällen en trofast vänskap.

Snart behöfdes också stödet af trogna och pålitliga
vänner. Bref ankom till rådet från konung Christian,
hvari denne fordrade Gustaf Erikssons utlemnande,
och i slutet af November infann sig herr Erik
Eriksson från Kallö jemte en annan herre vid namn
Volf Pogvisch. Konung Christian hade upptändts af
den häftigaste vrede vid underrättelsen om Gustafs
flykt och befalt slottsherren att åter bemäktiga sig
rymmaren. Väl kännande sin konungs lynne och att det
skulle kosta mera än blotta böterna, om han icke finge
sin frände herr Gustaf i sitt våld, uppbjöd herr Erik
alla krafter att kunna bemäktiga sig fången. Men denne
höll sig undandold, och herr Erik begärde derför af
rådet att få anställa en husundersökning i staden,
hvilket dock afslogs. »Staden Lybeck», svarades det,
»var en fri kejserlig riksstad, och om man villfore
herr Eriks begäran, skulle stadens rätt och värdighet
kränkas.»

Dermed nöjde sig dock icke herr Erik. Han uppträdde
inför det församlade rådet och omtalade allt, huru
Gustaf Eriksson kommit i hans vård, men missbrukat sin
frändes godhet, och att han lofvat konungen en dryg
penningesumma, om fången skulle undkomma, men att han
nu äfven lopp fara för sitt lif. Han vände sig till
de gode herrarnes känsla af rättvisa och billighet,
spörjande, om de ansågo honom böra blifva så lönad
för sin välgerning och goda mening. »Dessutom»,
tillade han, »skall eder stad, om I vägren, drabbas
af konungens vrede, och om I kränken de afhandlingar,
hvilka blifvit ingångna mellan konungen och eder
och enligt hvilket ingendera skall skydda den andres
fiender eller rymmare, skall eder handel och sjöfart
lida stort afbräck och förfång.»


Riddarens tal gjorde intryck på rådsherrarne. Många
funno de af herr Erik anförda skälen billiga
och fruktade för att öppet bryta med konung
Christian. Gustaf Eriksson uppkallades inför rådet och
infann sig mot erhållen försäkran om säker lejd. Här
gaf rådet honom tillkänna, att det icke kunde finna
annat än att han var konung Christians fånge och
derför borde till herr Erik Eriksson utlemnas. Med
ädel värdighet blickade flyktingen omkring sig i
rådssalen och med en lågande vältalighet tilltalade
han rådsherrarne. »Det skall ingen ärlig man med
något skäl bevisa», sade han, »att jag är en fånge,
utan en gisslan. Jag liksom de andre gode herrar,
mina medbröder, kommo till konungen i Danmark efter
hans egen begäran på de heligaste eder och löften,
gifna bref och insegel, att vi utan fara och utan
förhinder skulle komma tillbaka igen till vår herre
herr Sten. Stige den fram, som rättvisligen och
med sanning bevisa kan, uti hvad skärmytsel eller
på hvilket annat rum jag eller de andre gode herrar
och svenske män, som med mig så svikligen bortförde
blefvo, stadde voro, den tid vi blefvo fångade, eller
hvilka de voro, som oss angrepo. Men alldenstund
ingen oss detta kan, böra vi icke kallas fångar,
utan öfverfallne, öfverraskade, besvikne. Med hvad
rätt, I ärlige män, kan den vara en fånge, hvilken
aldrig fängelse förtjent hafver, eller hvilken hvarken
förpligtan, lag eller rätt fängslat hafver?»

»Nu befinner jag mig», tillade han derefter, »i
en fri stad under en oveldig och rättvis styrelse,
som beskyddar de förföljde, och hoppas jag, att jag
derutinnan icke hafver bedragit mig. Ingen trolöshet
kan förebrås mig af den, som aldrig hållit löften och
försäkringar och intet är billigare, än att frälsa
sig ur en fångenskap som man ådragit sig endast
genom att sätta tro till en konungs ord.» Slutligen
vidrörde han de böter eller den penningesumma, som
hans frände förbundit sig att utbetala, och utfäste
sig att efter sin återkomst till Sverige öfversända
henne, på det han ej måtte blifva sin värd, gynnare
och frände till skada.

Detta Gustaf Erikssons manliga uppträdande och hans
förtroende till hansestadens utlofvade lejd, må
hända ännu mera bemödandena af hans vänner räddade
honom från att blifva utlemnad, och dermed var då
den andra faran öfverstånden. Men ännu återstod att
lyckligt och väl komma öfver till Sverige. Och äfven
härvid mötte svårigheter, först och främst genom det
utbrytande kriget, hvarunder seglatsen till Sverige
för hanseatiska skepp var ytterst farlig, och vidare
i följd af de underrättelser, hvilka inlupo från
Sverige, och hvilka voro af den beskaffenhet, att
rådsherrarne i Lybeck ångrade sin åt herr Gustaf
gifna lejd och åter ville uppsäga den. Vid pass tre
månader voro då gångna af året 1520.

Dessa underrättelser rörde tilldragelserna i Sverige
under början af det nämnda året.


<b>Sten Sture den yngre dör.</b>

I Januari 1520 lemnade Otto Krumpe med danska
krigshären Helsingborg och drog genom Halland norr
ut till gränsen af Vestergötland. Det var stark
vinter, så att alla kärr och sjöar buro, och detta
underlättade i betydlig mån framtågandet. Utmed Ätran
synes hären hafva dragit in i Vestergötland och der
först slagit läger vid Kalfs prestgård.

Mot den mäktiga, krigskunniga och i många strider
profvade hären hade Sveriges riksföreståndare icke att
uppställa någon annan här än densamma, som stridt och
vunnit seger vid Holaveden, i skogen vid Harraker, på
Brunkeberg -- Sveriges allmoge. Men med samma mod och
förtröstan som gamle herr Sten en gång drog fram mot
Brunkeberg och den väldiga danska riddarehären, med
samma mod och samma förtröstan uppbådade nu unge herr
Sten Sveriges allmoge att gripa till vapen och rycka
ut mot fienden, och lika varm brann ännu i bondens
bröst kärleken till hans och rikets höfvidsman. Med
10,000 bönder och frälset tågade herr Sten ned åt
Vestergötland.

Rimkrönikan klagar öfver förräderi. Sådant är
icke osannolikt, då det är alldeles gifvet att
danskvännerne i Sverige nu skulle uppbjuda all sin
förmåga för att vinna sitt mål, hvilket väl aldrig
haft så stora utsigter för sig som nu. Herr Sten hade
dragit ned till Bogesund vid Åsunden.

Vid nordöstra ändan af Åsunden strax söder om den
här norrifrån infallande Ätran ligger den nuvarande
staden Ulricehamn, som fordom kallades Bogesund. Vid
denna tid var här ingen stad, men Bogesund var dock
sannolikt en icke obetydlig ort, emedan af gammalt
här en väg gick fram utefter Ätran nedifrån Halland
och vidare uppåt Falköping. Trakten är vacker och
höjderna sydost ut från staden äro rikt beklädda med
löf- och barrskog.

Nu låg snö öfver skogen och Åsundens is utbredde
en jemn plan för den svenska bondehären. Herr
Sten var som vanligt outtröttlig i omsorgen om de
sina och i vaksamhet mot fienden. Han lät upphugga
isen framför hären och på flyglarne uppförde han i
hamnarne förskansningar<footnote>
En gård strax norr om staden bär ännu namnet Skansen.</footnote>.
På detta sätt hoppades
han förekomma öfverrumpling från sidorna eller anfall
bakifrån.

Enligt rimkrönikan synes det hafva varit
riksföreståndarens afsigt att här endast invänta
förstärkning för att sedan tåga fienden till
mötes. Men denne lemnade Kalfs prestgård och drog
inåt landet samt visade sig snart framför den svenska
hären. Det var den 19 Januari 1520. Från en stor ek å
hemmanet <sp>Skotteks</sp> egor skall riksföreståndaren hafva
åsett fiendens framtågande. Eken är för längesedan
omkullfullen, men man utvisar ännu stället, der eken
stått, och sägnen vill veta, att

fienden upptäckt herr Sten och skjutit på honom med
sina kartover, ett slags smärre kanoner, hvaraf eken
och stället fått sitt namn Skottek.

Om sjelfva striden äro fa underrättelser i behåll. Det
synes, som om Otto Krumpe genast anfallit, hvilket
äfven öfverensstämmer med andan i den här, som han
anförde. De utländske krigarne, hvilka sågo för
sig idel bönder, väpnade med spjut och bågar, men
deremot en ringa hop ryttare, togo nu såsom alltid
segern öfver en sådan motståndare för gifven. Denna
bondehärs forna segrar voro dels glömda, dels kända
blott genom berättelser, men säkert alltid förklarade
på ett sätt, som ingaf både hopp och visshet om att
de icke skulle förnyas.

Men herr Sten kände i grunden dessa bönder, hvilka
tillförene i så många strider trotsat faran och
afgjort fosterlandets öde. Med gladeligt mod och sann
förtröstan red den käre höfvidsmannen framför hären,
ordnande och uppmuntrande. Han red en yster häst,
en skäck, som var inöfvad att under striden både bita
och slå omkring sig. Som nu herr Sten red fram öfver
isen, kastade sig djuret oroligt åt ömse sidor, men
ryttarens säkra hand tyglade det och tvang det att
lyda hans vilja. Då kom en kula i hvinande fart öfver
isen -- och de bestörta krigarne sågo herr Sten falla
till marken med sin springare. Kulan hade träffat
honom i låret, men också gått igenom hästen.

Häpnad och sorg grepo alla sinnen. I förstone trodde
man, att den älskade herren var dödskjuten, och man
skyndade till att draga honom fram under hästen. Då
fann man väl, att han ännu lefde, men han var alldeles
maktlös: en släde anskaffades, och den sårade fördes
i hast undan.

Blixtsnabbt spridde sig emellertid underrättelsen
om hvad som timat, och alla tankar på striden och på
fienden försvunno med detsamma. Hären upplöste sig och
drog sig i förvirring tillbaka, lemnande Vestergötland
öppet för fienden. Blott en tanke fylde hvarje bröst,
den att rädda den älskade riksföreståndaren.

Denne fördes uppåt Örebro, så skyndsamt, som det
kunde låta sig göra. Herr Otto Krumpe och danskarne
underläto icke att begagna sig af sin plötsliga seger
vid Bogesund, utan förföljde den undantagande svenska
hären. På Tiveden stannade denna, och der höggs en
bråte på skogen vid Ramundaboda och försvaret ordnades
af herr Sten, så mycket som det farliga såret tillät
honom att deruti deltaga. På kyndelsmessoafton
kom herr Otto tågande mot bråten och vågade en
storm. Det var fransmännen som fått uppdraget att
storma, och de gingo modigt fram, men blefvo så
emottagna, att hälften af dem stupade jemte tvänne
deras anförare. Prinsen de Brezé klagade hos konung
Christian, att hans folk blifvit lemnadt i sticket,
men då konungen icke fäste något afseende dervid,
lemnade fransmännen hans här och drogo hem.

Det såg mörkt ut för danskarne att här slippa
igenom. Tiveden tycktes för dem blifva ett annat
Holaveden, och vissheten om att

riksföreståndaren var i säkerhet fördubblade modet hos de
svenske krigarne. Då kom en svensk herreman till herr
Otto Krumpe och erbjöd sig att föra honom och hans
här omkring bråten. Det var rådsherren, lagmannen
öfver Vestmanland och Dalarne, Erik Abrahamsson
(Leijonhufvud). Tusendens förhoppningar skuros med
ens af genom en endes lömska förräderi.

Under tiden hade herr Sten kommit till Örebro. Han
vistades der några dagar, men hans sår förvärrades
derunder allt mera och gaf honom ingen ro hvarken
natt eller dag. Bekymmer för riket, hvilka förstorades
med farorna, gjorde sitt till att öka det onda.

Från Örebro begaf han sig, trotsande smärtorna,
till Strengnäs, ty han ville framför allt till
Stockholm. Det var kyndelsmessodagen den 3 Februari
som han befann sig i Strengnäs. Här fick han
underrättelsen från Tiveden, och det fosterländska
sinnet greps djupt, när det berättades, huru herr Erik
Abrahamsson fört fienden öfver Tiveden, och huru denne
nu tågade upp i hjertat af landet. Det var klart hvad
allt som skulle deraf följa. Danskvännerne med den
afsatte erkebiskopen i spetsen skulle nu förena sig
med fiendehären, och sedan var det temligen lätt att
förutsäga, hvilket öde som väntade Sverige.

Flere förnäme herrar befunno sig hos den dödssjuke
riksföreståndaren, och med dem rådgjorde han om hvad
som var att göra. Man stannade vid det beslut att
söka beveka erkebiskop Gustaf. Det låter underligt för
våra öron, och stora månde de medgifvanden och löften
hafva varit, som herr Sten var färdig att bjuda. Men
om man kan förklara för sig, att en sådan man som
Sten Svantesson Sture verkligen skulle velat uppoffra
mycket, ja, allt för fosterlandets väl, äfven om den
stolte motståndaren stämt sina fordringar så högt som
en Jöns Bengtsson Oxenstierna -- så blir erkebiskopens
svar ännu mera oväntadt.

Biskop Mathias i Strengnäs och Magnus Gren, en
sonson af den från konung Eriks och Carl Knutssons
tid så beryktade mannen med samma namn -- desse
åtogo sig att besöka erkebiskop Gustaf och framföra
riksföreståndarens ärende. Gustaf Trolle vistades då
i Mariefreds kloster nära Gripsholm, och dit begåfvo
sig de båda herrarne jemte några andra. »Gud förlåte
den» -- gaf erkebiskopen till svar -- »som vållat
denna osämja mellan mig och min frände; vi voro ej så
fjerran skylda att vi skulle sådant skifta mellan oss,
som nu skedt ör. Rikets olycka qväljer mig så högt
som honom; långt ifrån att biträda konung Christian,
vill jag af all kraft stå honom emot». Herrarne
utverkade alltså af erkebiskopen, att oviljan skulle
vederlagd varda och han skulle säga herr Sten manskap
och huldskap till.

Det var fredagen den 3 Februari som denna
öfverenskommelse ingicks. Samma dag lemnade herr
Sten Strengnäs för att skynda till Stockholm. Han lät
sätta sig i en släda, och vägen togs öfver isen. Det
gick lätt undan, och man lemnade snart sunden och
öarna närmast Strengnäs samt vände ut åt den stora
öppna Björkfjärden.


Men det var ej försynens vilja, att den ädle
mannen skulle uppnå Sveriges hufvudstad. Hans tid
var ute. Under farten öfver Björkfjärden utandades
Sten Svantesson Sture sin sista suck.

Sörjande förde hans män sin älskade herres lik
fram till Stockholm till hans enka, fru Christina
Gyllenstierna.

<b>Christina Gyllenstierna.</b>

Så var han borta, mannen med den fria, trofasta,
hoppfulla blicken, han hvars varma hjerta icke lemnade
honom någon ro vid fosterlandets nöd, han för hvilken
hvarje svensk bonde velat gå i döden. Stor och, som
det till en början syntes, oersättlig var förlusten
för Sveriges land, och faran var så mycket större,
som icke blott danskvännerne åter reste hufvudet,
utan äfven den samlade kraften hos fosterlandsvännerna
splittrades i enskilda viljor. Fosterlandskärlek
fans, kraft och duglighet funnos, och ännu glödde
stridslusten lika stark i allmogens bröst, men hvad
som icke fans, det var en öfverlägsen förmåga,
som kunde samla alla de skilda viljorna, all den
spridda kraften och gifva den sin riktning. Hvarje tid
fordrar sin välsmidda lansring för att binda kraften
och gifva den stadga och uthållighet. En sådan ring
hade Sten Sture varit, liksom riksföreståndarne,
hvar efter annan, fore honom.

Det var något dittills alldeles opröfvadt att
stå höfdingalös, när fienden befann sig i hjertat
af riket. Denna omständighet verkade förlamande,
icke på folkhären och dess stridsduglighet, men
på dem hvilka utgjorde det fosterländska partiet
bland herrarne. Dessa voro alldeles rådville,
och ju mer de insågo omöjligheten att under
pressningen af det förhanden varande finna en man
i den bortgångnes ställe, desto mer nödgades de
kasta blickarne öfver till motpartiet. Detta -- det
erkebiskopliga partiet -- hade nu på alldeles oväntadt
sätt fått vind i seglen. Det var dock så till vida
förändradt, som det nu mera icke ens till skenet
tänkte på att upprätthålla det svenska riket, men
deremot sig alldeles likt i sträfvandet efter egen
maktutvidgning. Denna tycktes nu som en fullmogen
frukt hänga färdig att plocka ned från den segrande
danska härens svärdspetsar.

Under dessa skiftningar på höjderna stod det svenska
folket, allmogen och köpstadsmännen, orubbligt och
oförfäradt likt klippan i hafvet, vid hvars fot
vågorna hafva sig och brottsjöarne torna sig upp för
att dränka henne i djupet.

Så fort underrättelsen om riksföreståndarens död hann
sprida sig, samlade sig Sturevännerne än på Tynnelsö
hos biskop Mathias, än på Engsö hos Knut Bengtsson
(Sparre) för att rådslå om hvad som nu vore att
göra. Tvänne saker hade de här att taga i betraktande:
rikets försvar och valet af riksföreståndare. Båda
frågorna stodo på det närmaste i samband med
hvarandra, men den förra var för ögonblicket mest
trängande. Men de kunde icke komma öfverens om den

senare, och derför splittrades hvarje bemödande
i afseende på den förra. Somliga sade rent ut,
att de icke ville strida, förr än de visste sig en
höfvidsman, andra sade, att de ville strida för
herr Stens son, men dertill sade åter andra kort
nej. Några kommo äfven fram med Thure Jönsson (Tre
Rosor). Men Sten Stures son var ett sexårigt barn,
och herr Thure saknade alldeles allmogens förtroende.

Endast en fans nog kraftfull och modig att träda
fram och på fullt allvar bjuda faran spetsen. Det
var den döde riksföreståndarens enka, den ädla fru
Christina Nilsdotter Gyllenstierna. Med en kraft och
en beslutsamhet, som måste väcka alla tiders beundran
och som särskildt nu under den allmänna villervallan
och modlösheten sätter henne i den härligaste dager,
samlade hon omkring sig likasinnade män och förstod
att lifva dem till, ansträngningar, hvilka kröntes
med en oväntad framgång. Af Stockholms borgerskap,
som med lif och själ varit hennes döde herre
tillgifvet, tog hon en helig ed att till sista man
göra fienden motstånd, och med en raskhet och kraft,
som söker sin like, sattes staden med dess murar och
torn i försvarsstånd. Hvarje man greps af en helig
ifver att offra allt för stadens försvar, och fru
Christina ådagalade genom sin omtänksamhet och sina
anordningar, att hon var fullt vuxen det svåra värf,
som hon påtagit sig.

Eldvapen, krut, kulor och pilar anskaffades och
fördelades på särskilda ställen, och bland borgarena
utsagos höfvidsmän för de besoldade bysseskyttarne,
hvilka liksom det öfriga krigsfolket uppmuntrades
genom hennes föredöme, genom hennes tal och äfven
genom utdelade skänker. Utanför bommarne på kransen
eller det åt sjösidan uppförda pålverket lades
pråmar och bevärade fartyg. Dessutom sökte hon skaffa
undsättning så väl från Polen som från Lybeck, från
hvilken stad äfven Staffan Sasse ankom med krigsfolk
och lifsmedel.

Sådan verksamhet utvecklade denna qvinna,
medan herrarne stodo rådlöse och förtviflade om
fosterjordens räddning. Till dem skref hon bref på
bref och förmanade dem i de mest bevekande ordalag
till enighet och till mannamod och framför allt att
välja riksföreståndare. Till följd af dessa bref
kom det till slut derhän, att herrarne samlade
sig i Eldssundet vid Strengnäs för att der möta
fienden. Det var samma ställe, der Carl Knutsson
uppstälde sitt folk, när han väntade ett anfall af
erkebiskop Jöns. Många tusen man samlades här nu,
både herremän, bergsmän och bönder.

Herr Otto Krumpe med danska hären hade hunnit från
Tiveden upp till Vesterås, segerglad och öfvermodig,
såsom lyckans gunstlingar städse blifva. Det var ett
gängse tal bland de danska krigarne att de ville
slåss med bönderna, huru många de än voro, ja, om
de ock regnade ned från himlen. Så fort herr Otto
fick höra, hvar den svenska hären hade samlat sig,
bröt han genast upp och tågade mot Strengnäs. Här var
idel oreda. Villrådigheten vid öfverläggningsbordet
var densamma som på fältet. Ju närmare fienden kom,
desto lifligare insåg en hvar nödvändigheten af att
finna en höfvidsman, men denne

kunde ingenstädes finnas och ingen ville åtaga sig
det ansvarsfulla kallet att ställa sig i spetsen
för hären och riket. Följden blef, att hela hären
förskingrades. Bönderne drogo sina färde med harmen
i hjertat, men största delen af adeln red om aftonen
till Tynnelsö, just som danska hären ryckte in i
Strengnäs. Det skedde om måndagen den 20 Februari.

På Tynnelsö öfverlade herrarne ytterligare med
hvarandra och kommo till det beslut, att man skulle
dagtinga med fienden. Biskop Mats skref genast till
herr Otto Krumpe och begärde och fick lejd, och
på tisdagen red han med några af sitt kapitel in
till Strengnäs att dagtinga med herr Otto. De kommo
då öfverens om ett elfva dagars stillestånd från
den 21 Februari till den 3 Mars, hvarunder fienden
hvarken skulle bränna eller mörda -- »rof kunde ingen
förtaga dem» --; men de svenske herrarne skulle komma
tillsammans och bestämma, antingen de ville slåss
eller gå herr Otto tillhanda på konung Christians
vägnar.

Bud och bref gingo nu öfver alla landsändar att
sammankalla herrarne till ett möte i Upsala. Detta
sammanträdde ock. Erkebiskop Gustaf Trolle infann sig
der jemte biskoparne Mathias från Strengnäs och Otto
från Vesterås, vidare Sten Thuresson, Holger Carlsson,
Erik Abrahamsson, Johan Arendtsson, Bengt Gylta,
Knut Bengtsson och Knut Nilsson. Desse voro bland de
svenske herrarne de förnämste. Men dessutom infunno
sig äfven herr Otto Krumpe och herr Carl Knutsson
med några fänikor krigsfolk. De församlade herrarne,
huru fåtalige de än voro, uppträdde å riksens råds
vägnar. Väl skickade man bud till Stockholm och inbjöd
fru Christina och de riddersman, som voro samlade hos
henne, att infinna sig i Upsala, men denna inbjudning
blef obesvarad och utöfvade intet inflytande på
mötet. Den närvarande Gustaf Trolle betydde mera än
den frånvarande qvinnan, och den danska krigsstyrkan
tjenade att ständigt hålla herrarne för ögat den
främmande konungens makt och krigslycka. Herr Otto
uppvisade äfven sin konungs fullmaktsbref för honom
»att säga alla vilja och vänskap till, som sig till
vänlig dagtingan gifva ville».

De ord, som äldre historieskrifvare inlägga i
erkebiskop Gustafs mun, må vi höra. De kunna väl
tagas som hufvudinnehållet af hvad som denna tid
anfördes för att på svenske män verka till förmån
för den danske konungen. »Nogsamt kunde man finna
förut», sade han, »att oansedt konung Christian
väl ännu en gång skulle kunna drifvas till rygga,
så skulle det föga båta. De danske konungarne hade
redan med några och 30 års envishet låtit skönja,
det de aldrig kunde förgäta sin förmenta rätt till
Sveriges krona. Hade ej Sturarne retat svenske män
till uppror, så hade riket haft en ständig fred. Dessa
nordiska riken voro liksom af naturen ämnade att lefva
under ett hufvud. Samma språk och samma seder visade,
att de tillhörde samma stam. Folken i de tre rikena
voro genom slägtskap och giftermål med hvarannan så
invecklade och sam manbundne, att äfven sjelfva

blodsbandet fordrade deras förening, och de skulle
af hela Europa blifva fruktade, så länge de voro
uti en kropp. Äldre tiders krönikor visade, att
de kufvat sjelfva det stolta Rom. Hvad hindrade,
att de icke nu bibehöllo samnia myndighet? Riket
skulle nödvändigt hafva en konung, och sedan den
gamla svenska konungaätten blifvit utdöd, kunde ingen
svensk ädling utan afund och osämja upphöjas till
det ärestället. Konung Christian var af ett gammalt
furstligt hus afkommen. Såsom en telning af de gamle,
svenske konungarne kunde han äfven hafva någon rätt
till riket. Man kunde ju antaga honom med betingning
och förse sig med all möjlig säkerhet».

Knappast kunde den danske konungens sak föras på ett
lyckligare sätt. Den svenska tapperheten och makten
smickras, medan å en annan sida freden och en gyllene
tid framhålles, visserligen såsom hindrad och fördröjd
genom Sturarne, men nu efter deras försvinnande
såsom en naturlig följd. Att desse män nämndes såsom
upprorsmän, skedde icke nu första gången, och under
de rådande förhållandena kunde ett sådant ord väl
oanmärkt halka öfver lapparne. Framför allt väckte
prelaten förtroende genom den oveld, som hans tal
genomandades. Han nämnde intet om sig sjelf och det
öde han undergått. Det var det lugna och fördomsfria
åskådningssättet af en man, som ur klostercellens
frid trädde fram bland de öfverläggande herrarne.

Härunder kom äfven underrättelsen att junker Simon,
grefve von der Lippe, kom antågande genom Småland och
Östergötland med en förstärkning af 1,500 ryttare till
danska hären. Det syntes äfven för dem, hvilka ännu
velat sluta sig till fru Christina, omöjligt att
vidare tänka på upprätthållandet af Sveriges rike. Man
uppdrog åt erkebiskop Gustaf och de härofvan nämnde
svenske herrarne att underhandla med Otto Krumpe och
de öfriga danske fältöfverstarne. Desse å sin sida
lofvade guld och gröna skogar. Så kom det derhän, att
de församlade svenska herrarne å egna och Sveriges
rikes vägnar tillsade konung Christian trohet och
manskap.

Af de danska herrarne utlofvades å konung Christians
vägnar, »att han skulle styra riket efter Sveriges
lag och gammal god sedvänja med räds rade, att hålla
rådsherrarne och alla andra, andlige och verldslige,
vid deras privilegier och friheter, och ingen man,
fattig eller rik, af landet försända att bo i andra
land mot deras vilja, utan bevisad förbrytelse;
alla bref och recesser rörande de tre rikena skulle
vid makt hållas och efterlefvas; alla slott och
län skulle hållas kronan och rikets råd till handa;
Elfsborg och Borgholm, som konungen redan innehade,
skulle för rådets välvillighets skull jemte alla
andra slottslofvar antvardas till Sveriges rikes
råds hand och kronan sedan konungen blifvit krismad
och krönt i Sverige; ingen ovanlig tunga eller skatt
skulle påläggas utan rådets och adelns samtycke,
och på det alla klarligen skulle förmärka att de hade
en gunstig herre, som allas bästa gerna ville veta,
skulle hans nåde mildeligen återgifva åt hvar och
en det gods, som han i denna fejd mist; en stadig
och evig fred skulle råda de tre rikena emellan och

alla fångar på båda sidor lösgifvas. Ville Stockholms
stad eller någon annan i Sveriges rike icke tillträda
denna dagtingan, så skulle de stå sin egen fara och
alla tillhjelpa att straffa dem till lif och gods
såsom uppenbara fiender». De danska herrarnes bref
är dateradt Upsala den 6 Mars 1520.

Löftena voro, som man finner, ett upprepande af de
gamla, och herremännen eller adeln, såsom inbegreppet
af dem i detta bref kallas, kunde genom den makt, som
här lades i deras hand, väl hoppas på återvinnandet
af forna dagars makt, då konung Albrekt öfverlemnade
med slotten hela regeringsmakten i rådsherrarnes
händer. Det är märkligt nog, att ingen enda
af dessa herrar tänkt på, huru fafänglig hvarje
uppgörelse i detta afseende varit, och huru många
gånger deras räkning blifvit öfverkorsad af en
makt, som så hastigt stigit inom skranket med adeln
och densammas främmande konung. Men de gångna tiderna
hade icke lemnat dem någon lärdom. Man kan äfven om
dessa tiders ädlingar säga, »att de hade intet lärt
och intet glömt!»

Konung Christian skyndade att bekräfta allt, hvad
hans herrar i Upsala utlofvat. Innan månadens slut
öfversvämmades riket af bref om kunglig nåd och
bevågenhet. Enskilde män, ej blott af adeln, utan
äfven bönder erhöllo sådana. Särskildt namnes en rik
och ansedd bonde vid namn Erik i Nårdavar, hvilken af
bönderna kallades »konung Erik» såsom en, hvilken fatt
mottaga ett sådant bref. »Näppeligen hade», skrifver
Olaus Petri, som var samtida med dessa händelser,
»någon tid tillförene så många bref på en gång af
någon konung utgått, och mera gjorde bref än svärd.»

Emellertid var det nödvändigt att vinna fru Christina
och med henne Stockholm. Både de danska och de
svenska herrarne beslöto derför, att man borde draga
ned mot hufvudstaden för att komma till orda med henne
och de män, hvilka befunno sig omkring henne. När
de kommo till Spånga, stannade de med krigsfolket,
och erkebiskopen sände en upsalaprofessor, mäster
Henrik Sledorm, och biskop Mathias sin kansler Olaus
Petri<footnote>Historieskrifvaren.</footnote>
till Stockholm med bref till fru Christina
och herrarne, att de måtte komma till Spånga till
orda med de der församlade.

Mäster Henrik och mäster Olof drogo sina färde,
men när de kommo på Norrmalm, funno de yttersta
bron uppdragen, så att de icke kunde komma in i
staden. En af stadens rådmän, som såg dem, frågade
hvad de ville, och då de hade redogjort för sig,
lofvade han dem att gå till fru Christina och anmäla
dem samt återkomma med hennes svar, om de skulle
komma in eller icke. Rådmannen aflägsnade sig, och
sändebuden stodo qvar vid broänden, väntande på det
svar, som han skulle föra till dem. Då small ett skott
från Helgeandsholmen, och de sågo, huru »skerpentinor»
och hakebyssor riktades mot dem från muren. Sändebuden
skyndade bestörte från bron, föga väntande, att de
skulle komma derifrån med lifvet. De fingo sedan veta,

att det var herr Magnus Gren, som för tillfället
befunnit sig på Helgeandsholmen och låtit skjuta på
dem, menande detta vara det bästa svaret på hvarje
uppmaning till dagtingan. Men sändebuden skyndade
allt hvad de kunde till Spånga, der de berättade
hvad som inträffat; och funno så herr Otto Krumpe
och de danska herrarne, att om de förut träffat män,
hvilka handlat som qvinnor, så funno de nu en qvinna,
hvilken handlade som man.

De skildes åt. De danske drogo till sitt läger, och
de svenske till sina hem. Isarne började nu gå upp,
så att det var omöjligt att tänka på någon belägring
af Stockholm, förr än flottan anlände från Danmark,
och som det tillika var svårt att hålla folket
tillsammans af brist på lifsmedel, förlades hären
dels vid Upsala, dels i Vesterås och Strengnäs. Till
den sistnämnda staden sändes Claus Bille och Mickel
Block. Den gamle Sturevännen, biskop Mathias, var nu
outtröttlig att verka för konung Christian. Med de
danska herrarne och deras ryttare drog han ständigt
omkring i Södermanland och talade till allmogen och
dagtingade på konung Christians vägnar. Och dermed
höll han oförtrutet i hela fastlagen.

Men från Stockholm spridde sig snart tidender kringom
landet, huru manligt herr Stens efterlefverska vågat
bjuda landsfienden spetsen, och öfver allt visade
sig bönderne färdige att gripa till vapen. Till
dessa underrättelser hörde äfven ankomsten af några
lybska skepp. Fru Christina hade icke lyckats få
någon undsättning från Polen, emedan dess konung
Sigismund var förbunden med konung Christian, men
Staffan Sasse hade ankommit från Lybeck och låg
utanför Elfsnabben. Der hade danskarne försökt att
öfverrumpla honom, men misslyckats. Staffan hade lagt
ut med skeppen och isat omkring sig, så att hvarje
anfall var omöjligt.

Dessutom blefvo icke fru Christina och hennes män
overksamma i Stockholm, utan sökte på allt sätt
göra konungens folk afbräck. Utom den ofvannämnde
Magnus Gren, som var en afsvuren fiende till konung
Christian och nu befann sig i Stockholm, voro äfven i
landet flere, såsom herr Erik Pedersson<footnote>
Påstås vara en Ribbing.</footnote>, herr Olof
Valram<footnote>Var gift med en Märta Leijonhufvud.</footnote>
och herr Mats Larsson (Kafle), hvilka höllo
med fru Christina och sökte på allt sätt arbeta för
henne. Dessa lyckades genom sina bemödanden samla
allmogen och på flera ställen ankom äfvenledes
undsättning från Stockholm.

Vid Vesterås lågo 3,000 man af konungens här, och
mot denna styrka skedde första anfallet. Kaptenerne --
så kallas i denna tidens offentliga bref höfvidsmannen
vid den kungliga hären -- fingo dock på förhand spaning
om hvad som förehades samt bröto upp och begåfvo
sig på väg till Upsala, der hufvudstyrkan låg. De
hunno dock icke längre än till Badelunds ås, en af
de sandåsar hvilka sträcka sig i nordlig riktning
från Mälarängden upp genom Vestmanland och

Dalarne, då de öfverföllos af bönderna, och ehuru Erik
Pedersson blef slagen, tillfogades dock konungsfolket
stort manfall, och en af höfvidsmannen stupade.

Framgången lifvade bönderna och de fortsatte sitt
tåg efter den undanryckande fienden till Upsala. Här
var danska hufvudlägret, och man kunde således
här gifva ett dråpslag åt hela konung Christians
inkräktningsförsök. En mängd bergsmän slöto till och
från Stockholm kom äfven undsättning under anförande
af Lambrekt Matsson. De utgjorde till slut en väldig
skara, som lifvades af det bästa hopp. Engelbrekts
och Sturarnes anda lefde qvar hos folket, men ledaren,
ordnaren var försvunnen.

Det var om långfredagen den 6 April 1520. Det var
ett förfärligt väder med snö och isslagg om dagen,
men bönderne vände sig så, att de fingo vinden på
ryggen och gingo så mot fienden med samma mod och
samma dödsförakt som fordom. Vinden dref snön i
ögonen på danskarne och förskämde krutet, så att
de icke kunde bruka sina eldvapen, hvarjemte snön
klumpade sig under hästhofvarna, så att både häst och
ryttare vid en hastig vändning föllo till marken. Af
allt detta voro bönderne oförhindrade. Deras pilar
foro hvinande genom luften, och när de kommo fienden
in på lifvet, kunde intet motstå den gamla välkända
pålyxan. De utländske krigarne, som med sådant förakt
utlåtit sig om de svenska bönderna, gjorde stora ögon
vid denna hårda strid, och helt visst togo många af
dem sina ord tillbaka.

Ropen af sårade och döende blandade sig med
stridsropen från de segrande bönderna. Junker Simon
låg döende på slagfältet. Så ock Sivert von Mehlen
jemte flera af den kungliga härens höfvidsmän. Herr
Otto Krumpe sjelf blef sårad af tvänne pilar. »När
Gud drager sin hand från krigsmannen, är en arm bonde
så god som han.» Något motstånd tycktes icke vara
vidare att tänka på. Sveriges bönder hade ännu en
gång besegrat en stolt och öfvermodig fiende.

»Men efter det bönderne», säger Olaus Petri, »icke
hade sådana regerare, som de väl behöfde, de som måtte
hafva hållit dem tillhopa, derför förskingrade de
sig, en part for in i staden efter byte, och de som
ute på marken blefvo, togo saken ovisliga före.» De
flyende danskarne märkte snart, att deras besegrare
underlät att fullfölja sin seger. De samlade sig
då åter och anföllo med häftighet de skingrade
bondehoparna. Dessa voro nu ett lätt byte; en
del nedgjordes, en hop, som tagit sin tillflykt i en
tegellada, innebrändes, en del drunknade i Fyrisån. Så
slutade slaget vid Upsala. Det hade kunnat blifva
ett annat Brunkebergsslag, som med ens gjort slut på
konung Christians framgång, men lyckan var oss ej nu
så blid som ett halft århundrade förut.

Likväl förlorade man icke modet. I Stockholm talade
man om ett nytt anfall på fienden vid Upsala, och en
tapper skara drog verkligen ut derifrån, men kom ej
längre än till Arnö, der gamle

erkebiskop Jacob ännu bodde. Denna gård brändes, och den
gamle erkebiskopen fördes till Stockholm samt derefter
till klostret vid Gripsholm. Man fruktade honom till
följd af hans sedan gammalt kända välvillighet mot
de danske. Sådan fruktan hyste man äfven mot biskop
Otto i Vesterås och biskop Hans Brask, hvilken senare
tillträdt beslutet i Upsala. Den förre blef annandag
påsk gripen i sin egen domkyrka och förd upp på
slottet och hans biskopsgård utplundrad. Biskop
Hans blef belägrad af östgötabönderna på sin
biskopsgård. Äfven mot biskop Mathias och hans
resor i Södermanland sökte fru Christina att finna
medel. Hon utsände krigsfolk från Stockholm, och vid
Telje utkämpades en strid mellan hennes och biskopens
folk, hvarvid Johan Helbregda, fru Christinas sven,
stupade och Gunnar Galle och Lasse Göthe blefvo
tillfångatagne. Allt utvisar, oaktadt en och annan
motgång, att mod och förtröstan bodde fortfarande
i den svenske bondens barm -- men fru Christina,
den enda som var dem jemngod i dessa stycken, hon
var innestängd i Stockholm, och de kunde endast visa
sin goda vilja, »ändå att lyckan och makten gick icke
efter viljan».

Så stodo sakerna, då konung Christian
sjelf med flottan ankom till Sverige.

<b>Fru Christhia och Heming Gad.</b>

Med ljusare förhoppningar än konung Christian II den
gången hade ingen af de föregående Oldenburgarne
någonsin lemnat Köpenhamn för att segla till
Stockholm. Hans krigshär hade segrande genomtågat
Sverige, hans farligaste motståndare hade fallit --
hvad som återstod att taga, borde vara en lätt sak
för honom sjelf. Vi veta, att han redan hade stadfäst
sina höfvidsmäns löften på herremötet i Upsala. Nya
bref till de särskilda landsorterna i Sverige,
innehållande de heligaste försäkringar och de rikaste
löften, sändes så väl ifrån Köpenhamn (den 1 April)
som från Kalmarsund (den 3 Maj).

Här framför Kalmar fick han först erfara, att icke
allt var så alldeles tillredt efter hans önskan. Herr
Johan Magnusson (Natt och Dag) var här slottshöfding,
och på Christians uppmaning att öfverlemna slottet
gaf denne redlige, svenske riddersman ett tvärt
afslag till svar. Konungen förtörnades och hotade,
men det hjelpte icke. Slottet stod der med sina
stängda portar och sina höga murar och torn, som om
det velat påminna honom om fåfängligheten af hvarje
anslag mot Sveriges rike, så länge redlige män der
funnos. Emellertid vågade han icke fördröja sig med
en belägring, men i de bref, som härifrån utsändes
kringom allt Sverige, ser man tydligt, huru förbittrad
han var på den djerfve herr Johan. »Vi kunna ej annat
af de kalmarske förmärka, än att de vilja detsamma
som de stockholmske och afvog sköld föra mot menige
riket och sin rätte herre.» Om denna genstörtighet
ville han öfverväga med rådet och ständerna på ett
möte i Stockholm

S:t Eriks dag (den 18 Maj), till hvilket möte de
uppmanades att infinna sig. Dermed lättade han ankar
och seglade frän Kalmar.

Vid pingsttiden anlände han framför Stockholm. Här
i skärgården uppsattes nya bref med upprepade
försäkringar till de svenska landskapen. »Så äro vi
nu sjelfve personligen hit i landet komne», heter det
häri, »i den akt och mening, det Gud vet, att vi all
skada och förderf vilja afställa, den menige man i
Sveriges rike till nytta, gagn och bestånd, att de nu
efter denna dag skola lefva med fred och rolighet,
njuta lag och rätt och god gammal sedvänja och få
all den del, de behöfva kunna, som oss möjligt är
dem tillskicka både med humla, salt och kläder. Och
tacka vi eder alla gode män och allmoge, som våra
kaptener och höfvidsmän gått tillhanda och huldskap
och troskap tillsagt på våra vägnar och det ärligt
och redligt hållit hafva som dandemän bör att göra.»

Man talar vidare om de onda och vrånga menniskor, som
brukat lögnaktigt tal och osanning mot honom. »Dock
ej förty den menige och fattige allmoge är snart
förvillad och vi ej akta i någon måtto veta deras
argaste eller dem förderfva, äro vi dock ännu af vår
synnerliga gunst och nådiga välvilja böjde att öfverse
med dem som sådan uppresning gjort hafva mot deras
egna löften och tro.» Han sammankallar allmogen till
en riksdag i Stockholm till helga trefaldighetsdag
»att pröfva och besluta en evig fred, som han aktade
att göra mellan de tre rikena, dem till evigt gagn,
det Gud visste».

De kungliga brefven uträttade dock föga i och för
sig. Man var så van att mottaga runda löften från
de danska konungarne, att man föga fäste sig dervid,
och konung Christian skulle hafva vunnit lika litet
genom sina, som hans fader och farfader vunnit,
om icke förhållandena varit sådana i Sverige nu,
att ingen höfvidsman fans. Så fort konungen anländt,
kom den danska hären tågande från Upsala, och man
började på fullt allvar belägra Stockholm.

Erkebiskop Gustaf, biskop Mathias och alla de andra
herrarne af riksens råd och menige adeln, som svurit
honom trohet, skyndade att infinna sig hos konungen,
och här förnyades och stadfästes med hand och mun
och svåra eder och förpligtelser det som i Upsala
af konunges höfvidsman blifvit utlofvadt. Konung
Christian lofvade personligen att vilja det
obrottsligen i alla artiklar och punkter hålla utan
all arga list vid sin ära och sanning och kristliga
tro. Allt det framfarna skulle vara glömdt, och med
afseende på det som herrarne tillåtit sig efter mötet
i Upsala, medan man väntade på stadfästelsebrefven
från konungen, så var det som det skulle så vara. De
hade nemligen utdelat en mängd förläningar sins
emellan, så att till och med de, hvilka tillföre
aldrig haft sådana, nu blifvit hugnade dermed. På
samma gång som konungen på detta sätt sökte fästa
vid sig de svenska herrarne, vinnlade han sig äfven
om att få på sin sida bönderna, och i första rummet
dem som bodde närmast Stockholm. Så väl han sjelf
som hans utskickade talade med uplandsbönderna och
försäkrade dem att

konungen icke hade någon önskan kärare än att hålla
dem vid Sveriges lag och gamla goda sedvänjor. När
bönderne kommo till lägret framför Stockholm, blefvo
de vänligt mottagne, och aldrig drogo de derifrån,
utan att de fingo en tunna salt med sig i föräring
af konungen, »och der lockade han många till sig med,
som eljest intet hade kommit till honom».

Bland de svenske herrarne var det företrädesvis biskop
Mathias, som var verksam för konungen i att vända
folkets sinnen till honom; mycket derför att han var
mera trodd än någon af de andra prelaterne. Dock
var det ingen, som på böndernes sinne verkade så
mycket som Heming Gad. Det förefaller otroligt att
nödgas nämna detta namn vid sidan af den danske
konungen -- den gamle Sturevännen och danskhataren
ett verktyg mot fosterlandet i fiendens hand. Och
likväl var det så. Han befann sig på den danska
flottan vid konungens ankomst till Sverige. Sannolikt
skall det alltid förblifva en gåta, huru den gamle
mannen -- han skall nu hafva varit närmare 80 år --
så kunnat förändra sinne, och, helt underligt månde
den munnen hafva talat, som gjorde honom till den
danske konungens man. Man påstår, att konungen
smickrat honom med hoppet att komma i besittning af
den så länge och så mycket omtvistade biskopsstolen
i Linköping; men sådant är otroligt. Icke heller
vore misströstan och förtviflan om riket och om
möjligheten att efter herr Stens död upprätthålla
dess sjelfständighet en tillräcklig förklaringsgrund
för denna förändring. Att den åstadkommits under
hans vistande såsom fånge i Köpenhamn, faller af
sig sjelft. I Sverige blef den snart nog bekant och
förskaffade honom här, synnerligast i Stockholm,
beskyllningen för landsförräderi. Under Mars månad
1520 kom bref från honom till Stockholms borgare,
hvari han sökte försvara sig för de beskyllningar,
man gjorde honom, men hvari han tillika börjar sin
verksamhet för konung Christian, i det han uppmanar
Stockholms borgare att gifva sig under honom, prisande
hans goda vilja.

Vi finna lätt, med hvilka känslor de tappre borgarena
och fru Christina skulle mottaga detta bref, som
tjenade att bekräfta i stället för att upphäfva de
gjorda beskyllningarne. Men bönderne stodo längre från
fru Christina och voro lättare att leda, synnerligast
för honom, från hvars läppar så mången gång i
ljungande vältalighet fosterlandskärleken flödat.

Länge dröjde det emellertid icke, förr än konungen
sjelf skulle erfara, huru tomma och ihåliga hans
förhoppningar varit. Öfver allt i landet fortfore
fiendtliga rörelser mot honom och hans män,
ofta med framgång. Synnerligast utmärkte sig Nils
Eskilsson (Banér) och fogden på Vesterås slott Måns
Jönsson samt den ofvan nämnde Mats Larsson, såsom
de der oförtrutet motarbetade konungen och hans
vänner. I spetsen för östgötabönderna, som belägrade
biskopsgården i Linköping, stodo Sven Höök och Peder
Smed. Derunder reste sig nerikesbönderne och togo herr
Erik Abrahamsson till fånga, och Måns Jönsson ryckte

i spetsen för en skara från Vesterås mot Strengnäs,
hvilken stad han »lät skinna och plundra».

Och medan konungens sak led sådant afbräck inne i
landet, gick det honom sjelf icke bättre framför
Stockholm. Väl blef han icke slagen på öppna fältet,
men han hade icke heller den minsta skymt af framgång,
och de täta utfallen från staden retade honom till det
yttersta. Det stod också så illa till med tillförseln
till konungens läger, ehuru han gjort allt för att
vinna den angränsande allmogens välvilja, att matvaror
funnos vida rikligare inom staden, som han belägrade,
än hos honom. Det artade sig till, att detta hans tåg
skulle få samma utgång som det förra, eller som hans
farfaders 1471. Och ständigt inlupo underrättelser
från landsorterna, huru manligt allmogen höll
sig. Äfven i Finland rönte konung Christian icke på
långt när den framgång han väntat. Så väl biskopen
i Åbo Arvid Kurck, en gammal Sturevän, som Tönnes
Eriksson (Tott) gjorde allt hvad på dem ankom att
stå den behjertade fru Christina bi. Ännu en Tott,
herr Åke Göransson, förtjenar härvid nämnas. Han var
herr Johan Magnussons (Natt och Dag) i Kalmar måg
och liknade denne i fosterländsk tro och i hat till
danskarne.

Måns Jönssons företag mot Strengnäs förmådde konungen
att försöka ett anfall på Vesterås slott för att
om möjligt, beröfva sina motståndare denna fasta
plats. Han utrustade en hop jakter och båtar med
folk och byssor och lät dem segla till Vesterås. Vi
känna intet närmare om hvad som här föreföll, blott
det att slottet blef öfverrumpladt, beskjutet och
bestormadt. Den gamle Måns Jönsson sjelf blef fången
och förd till konungens läger. Konungen dröjde
icke att på allt sätt begagna sig af den vunna
framgången. Framför allt lät han genast förkunna
för Stockholms borgare, att Vesterås fallit i hans
händer.

Men hans syfte dermed blef alldeles förfeladt. De
tappre borgarena visade sig lika modfulla på stadens
murar, och dag gick efter dag, vecka efter vecka,
utan att konungen kom sitt mål närmare. Det var
i början af Juli som han tog Vesterås, men så väl
denna månad söm den nästföljande förflöto, utan
att hans läge i någon mån förbättrades. Han gjorde
alla möjliga försök att i godo vinna sin önskan, när
våld och makt icke hjelpte, men alla hans anbud till
dagtingan förkastades lika käckt. Konungen blef till
slut alldeles förtviflad. Hösten var i annalkande
och bristen i lägret tilltog med hvarje dag. Komme
vintern, måste han upphäfva belägringen och med
skam och nesa draga tillbaka till Danmark igen
utan att hafva något skördat af hela den dyrbara
utrustningen. Och hans ställning var så mycket
svårare, som äfven från Danmark underrättelser
inlupo, hvilka omförmälde stort missnöje med de
dryga skatterna i och för den stora utrustningen mot
Sverige.

Christian klagade högt och förbannade dem, som rådt
honom att företaga denna fejd. »Jag är vorden en
förderfvad herre!» -- ropade

han. Slutligen gaf man honom det rådet att bruka de
svenska herrar, som voro hos honom och hvilka väl
kände de ädlingar, som befunno sig i staden. Konungen
beslöt att följa detta råd och sände biskop Mathias,
och Erik Ryning jemte flera, men framför alla Heming
Gad, in till staden att samtala med fru Christina
och hennes män samt med borgarne och rådet.

De kommo och fingo företräde för fru Christina. Det
är svårt att säga, hvad den gamle Heming kände, när
han vandrade genom gatorna i staden och när han stod
ansigte mot ansigte med enkan till sin bortgångne
vän -- svårare ännu att kunna förklara, huru han
inför denna qvinna och dessa män, inför dessa murar,
sedan femtio år tillbaka stumma vittnen till hans
varma, fria, kraftiga, manliga sinnes sträfvanden
för Sveriges väl -- huru han här kunde uppträda med
främlingens tal på sin tunga, bjudande med åttioåriga
läppar sitt fosterland en judaskyss.

Fru Christina ville till en början knappast tro sina
egna öron, när hon hörde denne man tala om den danske
kungens mildhet och nåd och om fred och ro under hans
spira. Hon blef bestört, och allt som talet fortgick,
förvandlades bestörtningen till vrede och afsky. En
helig förtrytelse brann på hennes panna och kind,
när hon vände den kunglige förespråkaren ryggen och
lät bortvisa hela beskickningen. Sådant blef också
mottagandet nere i staden. Borgarena ville icke höra
talas om någon dagtingan, och förbittringen hos dem
blef så stor, att gamle Heming Gad så när fått sätta
lifvet till. En som hette Peder Fredag lopp till och
hade slagit ihjel honom, hvar så icke doktor Heming
lyckats rädda sig. Men likväl gick det icke som fru
Christina och borgarena ville.

Heming Gad gaf icke saken förlorad, och hur han
lade sina ord, så lyckades han efter upprepade
samtal förmå herrarne i staden att lyssna till sin
framställning, och till slut förenade sig äfven en del
af de inflytelserikaste borgarena med dem. Christina
och den öfriga menigheten måste gifva vika.

Sedan saken å ömse sidor var aftalad, begåfvo sig
några utsedde från staden ut till konungen på flottan,
och den 5 September 1520 undertecknades dagtingan
mellan konung Christian och Stockholms stad samt fru
Christina på en holme nära Valdemarsön.

»Med hand och mun, bref och insegel, eder och
förpligtelser» -- säger Olaus Petri -- »blef dagtingan
der så beslutad, att allt skulle blifva en aftalad
sak och till en fullkomlig ända förlikt, så att nu
skulle intet annat vara än nåd och gunst, och allt
det de af staden, ja, icke allenast de af Stockholm,
utan jemväl det alla svenskar begärde vardt genast
jakadt och samtyckt och bebrefvadt, och än deröfver
lofvade konungen sjelf med hand och mun, att han icke
allenast ville samtycka och stadfästa det, utan ville
ock förbättra det i alla sina punkter och artiklar.»


Konungens huldrika förskrifningar uppsattes i tvänne
särskilda bref, ett till Stockholms stad och ett
till fru Christina. Utom erkebiskop Gustaf samt
biskoparne Mathias och Otto, äfvensom Heming Gad, voro
följande svenska rådsherrar närvarande hos konungen,
nemligen riddaren Erik Trolle, Nils Bosson, Peder
Thuresson, Erik Johansson, Holger Carlsson och Erik
Abrahamsson, hvilken sålunda sluppit ur sin fångenskap
hos nerikesbönderna, samt svennerne af vapen Johan
Arendtsson (Ulf), Erik Ryning, Knut Bengtsson
(Sparre) och Knut Nilsson (Sparre). Dessa rådsherrar
anföras i båda brefven, såsom de der med hvilkas
råde konungen ingått på förlikningsvilkoren. Af de
båda brefven må läsaren känna hufvudinnehållet af
det till fru Christina.

»Vi Christian med Guds nåde etc.» -- heter det häruti
-- »göre veterligt, att vi i den heliga trefaldighets
namn äro nu efter vårt älskeliga Sveriges rikes råds»
-- hvilkas namn uppräknas -- »råde vänligen förlikta
med den ärliga och goda qvinna, fru Christina, herr
Sten Stures efterlefverska, och med slottslofvarne på
vårt slott Stockholm, hvilka äro Bengt Arendtsson
(Ulf), Magnus Gren, Erik Kuse, Michel Nilsson
(Krumme), Peder Erlandsson (Båt), Clas Kyle och Olof
Bröms, så att hon och de samfäldt med borgmästare,
råd och menighet i Stockholm nu på torsdag eller
fredag vilja och skola intaga oss och öfverantvarda
oss vårt slott och stad Stockholm.»

Och derför utlofvade nu konungen: »först att hvad som
skett i detta långliga örlig i vår käre farfaders,
konung Christians, vår käre herr faders konung Hanses
tid och nu mot oss och våra tillhjelpare, andelige
eller verldslige, med mord, brand, fängsel och
annan skada och förderf af fru Christina, hennes döde
husbonde herr Sten Sture och begges deras tillhjelpare
innan riket och utan, skall vara en klar aftalad sak
i alla rätter, andeliga och verldsliga. Desslikes
vilja vi gerna förse de gode män, som nu äro inne i
Stockholm när fru Christina och häradshöfdingedömen
eller andra förläningar i riket hafva, med dessa
eller andra kronans län, hvar eftersom han oss och
riket kan tjenst afgöra.»

Fru Christina sjelf hugnades med följande
förläningar: Tavastehus slott och län i Finland med
all kunglig ränta och rättighet; vidare Kymmenegård
med tilliggande, för hvilket hon skulle göra riket
tjenst, när hon tillsades; desslikes fick hon behålla
Mörkö socken till Hörningsholm, och till Ekesjö gård
-- hvilken liksom Hörningsholm var hennes döde herres
enskilda egendom -- Vestra härad och södra Vedbo härad
samt Askers socken i Nerike, »som hon säger hafva
varit hennes döde husbonde herr Sten för kronans pant
af långlig häfd påärft». Den del af kronans ränta och
afrad på Kopparberget, som fallen och uppburen var
före herr Stens död, skulle hon oförhindradt hafva,
hvarhelst det ännu funnes oskingradt på hennes gårdar
eller hyttor, och hvad hennes fogdar redeligen köpt
och betalat i Norrbotten eller annorstädes, skulle de
göra henne räkenskap för. Desslikes när inventarium
på Stockholms slott blifvit upprättadt och kronans
tillhörigheter blifvit

öfverlemnade åt rådet, skulle fru Christina ega rätt att
afföra det som tillhörde hennes man elter henne,
skepp, bössor, fetalier och annat.

»Vi hafva ock af samma vår gunst och nåde» -- heter det
ytterligare -- »efter fru Christinas begäran indragit
i den vänliga kontrakt och recess, som i vintras i
Upsala gjordes, den värdige fader biskop Arvid i Åbo,
Åke Göransson (Tott) riddare, Tönnes Eriksson, Nils
Eskilsson, Gustaf Eriksson och alla andra, fattiga
och rika, som med hennes herre och henne i detta örlog
inlåtit sig, så att de skola vara inneslutne i samma
recess. Desslikes hafva vi lofvat fru Christina att
beskydda och beskärma henne, hennes barn, vänner,
tjenare, gods och egodelar. Vi lofva den ärliga goda
qvinna, fru Sigrid, fru Christinas moder, att vilja
henne med det första förse med ett kronans län,
så att hon skall oss tacka. Och vilja vi i alla de
ärenden, som fru Christina anröra, låta oss mot henne,
hennes barn och vänner i allo måtto välviljoge finnas,
så att hon och de skola oss tacka.»

Brefvet visar tydligt nog, hvilket solsken nu rådde
i konungens sinne. Hans rundeliga frikostighet på
löften kan blott mätas efter måttet af den afund bland
svenske män, som bragt det så vida, att en del var
nog blind, en annan mot sin vilja tvungen att sätta
tro till dessa löften.

Såsom aftaladt var, höll konungen sitt högtidliga
intåg fredagen den 7 September 1520. Borgmästare
och råd kommo honom till mötes på Södermalm
och öfverräckte till honom stadens nycklar,
hvarpå processionen satte sig i rörelse in till
staden. Konungen red i spetsen för 1,000 ryttare
och 2,000 fotknektar in i staden och fördes först
till Bykyrkan<footnote>Storkyrkan.</footnote>
och derifrån till slottet. Han tog
dock icke sin bostad der, utan hos Gorius Holst<footnote>
Denne nämnes af några som borgmästare i
Stockholm, en titel som han dock icke bär i konungens
försäkringsbref till Stockholms stad, ehuru han var en
af de utsände. Desse anfördes af borgmästaren Anders
Olofsson och utgjordes utom honom af tvänne rådmän
och fem borgare, bland hvilka denne Gorius. Först
efter konungens återkomst från Danmark i borgerskapets
förnyade hyllningsbref af den 11 November förekommer
Gorius som borgmästare.</footnote>,
der en festmåltid intogs, medan trumpeternas
smattrande förkunnade den återvändande freden öfver
hela staden. Följande dagen öfverlemnade Stockholms
borgare sitt hyllningsbref till konungen. Men midt
under glädjen uppfördes på Stortorget och Jerntorget
tvänne galgar, en på hvardera torget, och några
dagar derefter fördes den tappre slottshöfdingen på
Vesterås, som råkat blifva konungens fånge, upp på
Stortorget och sönderstyekades i fyra delar, hvilka
lades på stegel.

Sedan konungen derefter vidtagit några anordningar --
bortgifvit embeten, skickat gamle Heming Gad med
krigsfolk till Finland och uppdragit åt biskop
Mathias att draga inåt Sverige för att hålla sig
allmogen tillhanda -- begaf han sig åter till Danmark,
förkunnande i bref till främmande makter sin lycka,
sin seger och sin förökade makt. Men i Stockholm
qvarlemnade han den kloke och honom tillgifne

biskopen i Odense Jöns Andersson, som af sin samtid
erhöll spenamnet Beldenacke, den skallige.

<b>Stockholms blodbad.</b>

Nu skulle egentligen konungaval och kröning följa,
om allt skulle tillgå i vedertagen ordning, såsom
skedt var, då Christians fader och farfader blifvit
konungar i Sverige. Men det förra var något, som
denne Christian aldrig ville medgifva och aldrig
kunde, emedan det stått i strid med och i viss
mån tillintetgjort hans planer. Vi få nemligen
icke glömma, att han velat och framför allt gaf sig
utseende af att hafva eröfrat Sveriges rike, samt att
hans hufvudsakligaste syfte var att göra vårt land
skattskyldigt under Danmark -- en politik som var helt
naturlig, då han var företrädesvis Danmarks konung
och denna tanke och detta sträfvande var årsbarn
med den danskvordna Oldenburgska ätten. Derför kunde
han på inga vilkor tillstädja, att han valdes till
Sveriges konung. Men att hans eröfring af Sveriges
rike emellertid var af sådan art, att han icke
kunde åberopa den inför detta rike -- det visste
ingen bättre än han sjelf, och derför måste saken
kringgås. Detta kunde ske, om åt hans tronbestigning
i Sverige gåfves färgen af ett besittningstagande,
som väl blifvit länge förhindradt, men derför
icke desto mindre var berättigadt. Den rätt,
hvarpå ett sådant besittningstagande skulle
stödja sig, var -- <i>arf.</i> Onekligen var också detta
ärftlighetssträfvande -- som icke är något nytt från
de danske unionskonungarnes sida, och som redan
föresväfvade unionens stiftarinna med afseende på den
konungaätt, som hon hoppades skapa för de tre rikena
gemensamt -- ur dansk synpunkt ett godt medel för
att försäkra den Oldenburgska ätten om det så mycket
efterfikade Sverige, liksom ock ur svensk synpunkt
en ärftlig svensk konungaätt var det enda medlet
att afskära de danska konungarnes aldrig slocknande
anspråk. Men lång tid fordrades och många försök måste
ske, innan en utkastad tanke så genomtränger ett folk,
att den kan öfvergå till verklighet.

Men för att vara fullt berättigad måste denna arfsrätt
af Sverige sjelft erkännas, och det blef det första
målet, som konung Christen uppstälde för sig. Ett
annat var att försäkra sig om sitt vunna rof. Dervid
hade Christian i den föregående tiden, i sin faders
och farfaders öde, den bäste rådgifvaren. När han
öfverskådade denna och de orsaker, som skilt honom
och dem från Sveriges rike, föll helt naturligt hans
tanke på Sveriges adel. Utan tvifvel hade han äfven
härutinnan rätt. Utan riksföreståndarne och deras
vänner hade sannolikt den föregående tiden fått en
helt annan skepnad. Men konung Christian liksom alla
de, hvilka stodo omkring honom, glömde den mäktiga
kraft, hvarpå dessa män stödt sin makt. Han såg blott
det stolta skeppet på hafvets yta, men glömde hafvet
sjelft. Han ville taga bort det förra, men besinnade
icke att samma vågor, som burit detta, kunde

krossa den byggnad han ville sätta i dess ställe. Han
besinnade icke, att en nationalitetskänsla, som stått
segrande och lifskraftig och som närts af nära ett
århundrades strider för sin tillvaro, icke dör för
maktbud och våld. Växtens blomkrona kan väl afhuggas,
men dess stam näres af rötter så djupa, att de af
våldet icke kunna nås.

Sveriges förkrossande, Sveriges död såsom
sjelfständigt rike -- det var nu det arbete, som konung
Christian föresatt sig, och för att utföra detsamma
återvände han till Stockholm i slutet af Oktober. Om
han rörande sitt förestående arbete rådgjort med mor
Sigbrit, sin älskade Dyvekas moder, vet man icke,
men det påstås och är alldeles icke osannolikt. Hon
var i de vigtigaste statsärenden hans rådgifverska,
och ofta måste Danmarks förnämsta herrar och män
utanför hennes port på »Amagertorv» vänta på att
konungen skulle komma ut, var det ock midt i vintern,
så att de skälfde af köld -- något som Holländskan
gerna såg, enär för henne adeln betydde intet,
borgarena och köpstadsmännen allt. Att hon icke
skulle hysa ett mildare sinnelag mot den svenska
adeln, faller af sig sjelft, och hon kan väl hafva
haft sin hand med i de rådslut, som nu fattades i
Köpenhamn om de svenska ärendena, liksom man spårar
hennes inflytande i det mesta -- både det onda och
det goda -- som konung Christian utförde. Det påstås
äfven att konungen under sitt vistande i Köpenhamn
blifvit varnad med afseende på sina företaganden i
Sverige. En lärd man vid namn Kristofer af Ravensberg
skäll hafva förelagt honom en förutsägelse ur den
heliga Birgittas uppenbarelser, enligt hvilken af sex
konungar i Norden den sjette skulle utgjuta mycket
blod och derefter sjelf råka i den största olycka. Den
lärde mäster Kristofer uttydde spådomen så, att
med de sex konungarne menades de fem, hvilka före
Christian regerat i Danmark och att han sjelf var den
sjette, på hvilken spådomen skulle gå i fullbordan.

Ett riksmöte var sammankalladt till Stockholm
till den i November, som var allhelgonadag. Äfven
underordnade prester från stiften samt köpstadsmän,
bergsmän och bönder från hvarje härad voro kallade
till detta möte. De synas hafva anländt till
Stockholm ungefär samtidigt med konungen. Strax
efter konungens återkomst hade rådet ett sammanträde
i Gråbrödraklostret för att afgöra arfsfrågan. Der
uppträdde ett sändebud från konungens svåger kejsar
Karl, en doktor Johan Suckot och biskop Jöns Andersson
å konungens vägnar och på hans befallning för att
utreda frågan. De åberopade Sanct Eriks skrifna
lag och fordrade, att konung Christian såsom son af
konung Hans skulle erkännas för arfberättigad konung
i Sverige. Rådet öfverlade om saken och hade sedan
den 30 Oktober ett sammanträde med dem som samlat sig
till mötet, både frälsemän, borgare och bönder. Äfven
här beslöts, att Sveriges rike borde tillhöra konung
Christian »i rätt arf och lagligt efterträdande och
icke efter något val», och beslutet härom uppsattes
skriftligen.


Andra dagen derefter, som var en torsdag och på
hvilken dag allhellgonadag det året inföll, öppnades
riksmötet under bar himmel på Brunkeberg. Konungen,
som nu bodde på det för honom iordningstälda
slottet, hade på Brunkeberg låtit uppföra »en
borg», och på sluttningen af berget der nedanför
samlades mötets medlemmar, men omkring dem upptågade
konungens krigsfolk, bildande en krets omkring
riksförsamlingen. Här uppträdde åter biskop Jöns
Andersson och höll ett tal, som gick derpå ut,
att konung Christian hade fullkomlig rätt till
Sveriges krona, emedan han blifvit korad dertill
under sin faders tid, hvarpå han hade riksens råds
bref. Men han var ock bördig till riket efter Sveriges
lagbok, som innehöll, att om konungen hafver son,
som till regemente dogse är, så skulle han vara
honom näst. Denna punkt i lagboken<footnote>
Landslagen, konungabalken kap. 3.</footnote>
blef uppläst,
och biskopen fortsatte derpå, sägande »att ingen
skulle med rätta föra konung Christian det uppå,
att han med orätta hade trängt sig till riket, men de
gjorde orätt, som ville tränga honom ifrån sin rätt,
det honom icke väl stode till lidandes. Biskopen
slutade sitt tal med det spörsmålet: »Viljen I känna
honom god för eder herra och konung, alldenstund han
sådan rätt hafver till riket?»

Efter allt hvad som timat och utan att vidare
tänka på, hvilken betydelse spörsmålet egde, samt
tillika under intrycket af det ovanliga i hela denna
tillställning, svarade den församlade menigheten
»ja», och dermed var saken afgjord. Riksmötet gaf
konungen sin ed och mottog konungens, och »lofvade
och utropades ock då allt det, som tillförene med
bref och insegel utlofvadt var».

På söndagen, som var den 4 November, förrättades
kröningen. Den egde liksom faderns rum i bykyrkan
och verkstäldes af erkebiskop Gustaf och de öfriga
biskoparne samt kaniker från Upsala. Alla löften
och eder upprepades här, och konungen anammade
sakramentet derpå inför högaltaret. Sedan messan
var lyktad, framlyftades konungens tron midt för
högaltaret. Konungen intog den, och nu följde
utdelandet af riddarevärdighet. Otto Krumpe, Clas
Bille, Nils Lycke och Severin Norby och ännu några
andra blefvo slagna till riddare, men de voro alla
danskar. Ingen svensk vann denna utmärkelse, och
konungen lät utropa, »att den äran icke den gången
kunde ske någon svensk man, emedan riket var med
svärd öfvervunnet».

Med tanken på hvad som sedermera timade stannar man
i tveksamhet, hvad man här mera skall förundra sig
öfver, konungens glömska af sina löften eller hans
plötsliga granntyckthet rörande en värdighet, hvars
kränkande väl icke hade betydt mera än kränkandet af
de besvurna löftenas helgd. Helt visst får alltsammans
betraktas som ett ytterligare uttaget steg i den
bestämda riktningen efter den lättvunna segern med
afseende på arfsförklaringen. Konungen kände sig
nog mäktig att offentligen våga skymfa de svenska
herrarna, hvilkas

lystnad efter riddarkedjan väl icke får antagas varit
mindre nu, än den var för 23 år sedan.

Sedan denna högtidlighet var fullbordad, steg
konungen upp från sin tron och stälde sig invid
altaret, stödjande sig deremot. Då framträdde det
kejserliga sändebudet, doktor Suckot, hållande i
båda sina händer en guldkedja »med ett gyllene fliss
(Vliess)». Det var utmärkelsetecknet för gyllene
skinns orden. Doktorn höll ett tal på latin och hängde
sedan kedjan omkring konungens hals. När derpå allt
var slutadt i kyrkan, begaf man sig upp till slottet,
der ett präktigt gästabud var anrättadt, och detta
fortsattes öfver både måndagen och tisdagen. Konungen
var derunder sjelfva glädjen och vänligheten. »Han lät
sig med sitt ansigte svåra lustig och glad förnimma»
-- heter det -- »undfångandes en part med skrymtaktigt
kyssande, somliga med famntagande, slog händerna
samman, log och lät allahanda vänlighetstecken
påskina.»

Men snart började ett annat gästabud. Det var om
onsdagen vid middagstiden. I stora salen på slottet
var en stor samling af riksens råd och andra förnäma
män och qvinnor äfvensom af ansedda borgare. Alla voro
glada till sinnes, såsom naturligt var efter all den
vänlighet, som konungen visat, och ingen tänkte på
något ondt, då plötsligen dörrarne till salen stängdes
liksom äfven slottets portar, så att visserligen
en och annan insläpptes, men ingen fick gå ut. Man
undrade, hvad detta hade att betyda och den ene sporde
den andre till om orsaken, då konungen inträdde och
tog plats på sin tron. Spänningen blef allt större.

Stunden var inne, då konung Christian ville rikta
ett hugg mot Sveriges hjerta. Han hade på förmiddagen
haft ett hemligt sammanträde med sina förtrogne, bland
hvilka voro den ofvannämnde Jöns Andersson och Didrik
Slagheck. Båda desse män hade från ringa stånd bragt
sig upp till betydenhet: den förre var skomakareson,
den senare skall hafva varit barberare och varit
bekant med mor Sigbrit, genom hvilken han vunnit
insteg hos konungen. Om hvad som borde ske hade man
under denna öfverläggning varit alldeles ense, men
om sättet huru det skulle ske hade meningarna varit
delade. Ty man ville dock i det längsta bibehålla
skenet af att hålla de gifna löftena. En del föreslog
derför, att man borde söka uppväcka strid mellan
krigsfolket och borgarena, hvarunder man lätt kunde
blifva i tillfälle att undanrödja hvem man ville;
andra ville, att man skulle lägga krut under slottet
och anklaga de svenska rådsherrarna för mordförsök
emot konungen. Intetdera af dessa förslag hade dock
vunnit konungens bifall. Då hade Didrik Slagheck
uppträdt och sagt, »att här icke behöfdes någon
förevändning eller något omsvep, eftersom konungen
hade påfvens bannbref i händerna; som konung kunde
han hålla sina ord, men som verkställare af den
helige faderns dom borde han utöda kättare med eld
och svärd». Detta öfverensstämde med konungens tanke,
och erkebiskop Gustaf hade derpå blifvit inkallad
och tillsagd

att uppträda som anklagare. Erkebiskopen gick in
derpå. Äfven hans sinne brann af hämndlust, men vi
kunna antaga som mer än sannolikt, att han dock ej
anade hela djupet af den grymhet, som konungen stod
i begrepp att utföra.

Erkebiskop Gustaf var ett nödvändigt verktyg för
konungen. Ingen kunde bättre än han gifva sken af
oveld åt det som komma skulle, då konungen ville
svänga Sanct Peters hämnande svärd öfver kättarnes
hufvuden. Men det är alldeles otroligt, att Gustaf
Trolle skulle velat låna sin hand åt en handling,
som genast visade sig vara riktad mot den svenska
adeln i allmänhet. Det stridde emot hans ställning
som herreman och hans uppfattning af saker och
förhållanden. Lika litet skulle någon annan herreman,
icke ens de danske, hafva i detta dåd velat stå
på konungens sida. De kunde väl vilja hämnas på
sina motståndare och stäcka vingarne på dem, men de
kunde icke vilja utrota hela herreståndet. Det hade
varit att uppträda mot eget kött och blod. Också
se vi konung Christian i detta ärende använda
hufvudsakligen uppkomlingar och lycksökare. Hvarken
de danske stormännen eller danskvännerne bland de
svenske tänkte sig nu, att sakerna skulle taga ett
annnat skick, än som de togo eller rättare skulle
tagit under Christian och konung Hans, om motpartiet
icke funnits. Nu fans i sjelfva varket icke något
sådant, och derför borde under den här inträdande
»kärliga bebindelsen» en herreregering begynna, hvars
främste man erkebiskop Gustaf skulle blifva. Så tänkte
erkebiskopen och så hela hans parti.

Konungen och hans närmaste omgifning tänkte dock
annorlunda.

Det var nu efter denna hemliga öfverläggning, som
slottets portar och dörrarne till stora slottssalen
stängdes. Oron hos de församlade efterträddes af djup
tystnad, då konungen tagit plats på sin tron och de
sågo erkebiskop Gustaf framträda. Denne lät genom
en Upsalakanik uppläsa en skrift, hvari han klagade
öfver den stora oförrätt och det våld, som blifvit
kyrkan och honom tillfogadt af den döde herr Sten,
hans nu närvarande efterlefverska fru Christina
och flera här närvarande riksens råd och män,
i det de brutit kyrkans frid och våldfört hennes
personer -- gamle erkebiskop Jacob och biskop Otto
i Vesterås -- och egendom, hvarför de ock kommit
under kyrkans bann. Till bevis derpå upplästes
äfven bannlysningsbrefvet. På grund häraf voro de
omnämnde uteslutne ur den heliga kyrkan och att
anse som kättare, hvilka konungen i kraft af den ed,
han svurit vid kröningen, uppfordrades att straffa.

På konungens fråga, hvilket straff erkebiskopen
fordrade, skall denne hafva begärt en billig
förnöjelse och Stäkets återuppbyggande. Men
konungen skall då hafva låtit hviska honom i örat,
»att erkebiskopens eget hufvud icke sutte säkrare än
någon annans, om han ej angrepe saken med större ifver
och fordrade de brottsliges lif» -- och den bestörte
biskopen skall hafva låtit skrämma sig och uppfylt
konungens begäran. Nu börjades ett slags ransakning.


Då framträdde fru Christina. Hennes hållning var
ädel och värdig. Hon förde konungen till minnes
innehållet af Upsala beslut och alla de heliga löften
och försäkringar, som han gifvit, hon besvor honom
vid det sakrament, han anammat, att lemna hennes döde
herre i ro och visa mildhet mot en qvinna, som icke
hade annat öfrigt än sina tårar. Konungen antog ett
utseende, som om fru Christinas ord trängt till hans
hjerta: »han ville för sin del ingen oroa», sade han,
»men detta mål måste han öfverlemna till de andlige
fädernes dom.» Fru Christina framvisade det ständernas
beslut, enligt hvilket Gustaf Trolle såsom förrädare
förklarats förlustig sin erkebiskopliga värdighet
och det erkebiskopliga slottet blifvit nedbrutet --
ett beslut, hvarför alla undertecknarne iklädt sig
gemensam ansvarighet. Den ädla qvinnan, som framför
allt ville rentvå sin älskade makes minne, hoppades
genom framvisandet af detta ständernas beslut till
fullo ådagalägga så väl hans som sin egen och alla
de anklagades oskuld. Det föll henne icke in, att
någon skulle kunna dömas till lif och gods för något,
som gjorts i ett helt folks namn.

Men det framlemnade dokumentet blef i stället för
konungen den bästa anklagaren. Hvad svenska folket
gjort den 29 November 1517, det var ett brott, och
alla som underskrifvit beslutet hade derigenom sjelfve
lemnat beviset om sin brottslighet i sin domares
händer. De uppropades att erkänna sina underskrifter
och afgifva svaromål. Dervid åberopade biskop Hans
sin »skriftliga protestation», att han varit nödd och
tvungen att underskrifva sitt namn. Det berättas, att
biskopen undan vaxkupan af sitt sigill framdragit en
sedel, hvarpå dessa ord varit skrifna. Han frikändes
ock. Men ingen af de andra, ehuru äfven flere af dem
sökte ursäkta sig. Efter en stund aflägsnade sig
konungen, men ransakningen fortsattes långt ut på
aftonen, sedan det blifvit mörkt.

Då inträdde i spetsen för en skara krigsknektar
Clas Bille och Severin Norby i salen. De förde med
sig lyktor och bloss och gingo rundt omkring salen,
letande efter dem som skulle föras till tornet. Dit
släpades en mängd både män och qvinnor, de öfrige
instängdes i ett trångt rum, »liksom en fårahop
utskickad till döds», säga samtida vittnen. Desse
voro trenne kaniker från Upsala, domprosten Göran
Thuresson, en son af Vestgötalagmannen Thure Jönsson,
Erik Geting och Peder Galle. De utgjorde tillsammans
med åtta andra andliga från olika stift och kloster,
bland hvilka erkebiskop Gustaf, biskop Hans Brask och
biskop Otto i Vesterås, den domstol, hvilken utfärdade
domen öfver de anklagade. Huru dermed tillgick, kan
man lätt föreställa sig, då man af de tre kanikernes
berättelse ser, att de liksom alla andra betogos af
en sådan räddhåga, när anklagelseskriften upplästes,
att de deraf förnummo intet, och att de sedan jemte
många andra instängdes i ett trångt och mörkt rum,
der de förblefvo tills efter middagen den följande
dagen. Allt var blott och bart sken och meningen med
hela ransakningen och domen endast att bemantla

hufvudsaken -- Christians beslut att göra sig qvitt
sjelfsvåldiga herrar. Vi behöfva knappt påpeka
det olagliga deruti, att de förnämste domarne --
Gustaf Trolle och biskop Otto anklagare, Hans Brask
egentligen anklagad -- dömde i egen sak.

Så gick onsdagen den 7 November till ända.

På morgonen den 8 November, som var om torsdagen,
fördes de fångne åter till stora slottssalen, der
domen förkunnades dem. Under tiden redo konungens
trumpetare omkring staden och en härold utropade,
att ingen skulle få lemna sitt hus, förr än det
blåstes andra gången med trumpeterna. Stadsportarne
höllos fortfarande stängda, så att ingen fick slippa
ut och sålunda i trakten omkring förkunna hvad som
förehades i staden. Men hvem som helst fick slippa
in. Starka hopar af krigsfolk tågade fram genom
gatorna, synnerligast mellan slottet och Stortorget,
der äfven kärrebyssor uppfördes.

Fram emot middagstiden redo åter igen konungens
trumpetare genom staden, och nu förkunnades det,
att en hvar skulle komma till torget och se,
hvad konungen ville företaga. Och folket strömmade
tillsammans. Men hjertat ville brista i bröstet på
mången gammal borgare, då han såg slottets portar
öppnas, och derifrån utföras fängslade prelater och
riddare, gråhårsmän, som han från unga år varit van
att se upp till såsom de ypperste och mäktigaste i
riket. På Stortorget framför rådstufvans burspråk
bildade konungens knektar en spetsgård, inom hvilken
bödeln stod med draget svärd. Der stannade det
sorgliga tåget.

Konungen skall sjelf hafva befunnit sig på
rådhuset och bakom ett fönster åskådat uppträdet. På
burspråket stodo några af hans män och bland dem herr
Nils Lycke. Han höll ett tal till den församlade
menigheten. Han bad, att man ej skulle förfära sig
öfver det som skulle komma att ske. De fängslade
voro kättare, hvilka måste straffas. Det skedde mot
konungens vilja, men han måste verkställa påfvens
bannlysning, och erkebiskop Gustaf hade trenne gånger
med knäfall och tårar derom anhållit, hvarförutom
de brottslige hade låtit strö krut under konungens
rum att derom bringa honom om lifvet. -- Herr Nils
afbröts i sitt tal af den gamle Sturevännen, biskop
Vincentius i Skara. Han ropade med hög röst, »att
konungen fore med osanning och förräderi emot svenske
män, och han begärde att få ställas inför laglig
domstol och få veta för hvad sak han och de andra dö
skulle». Biskopen talade många mäktiga och hårda ord
mot konungen och sade, att Guds hämnd skulla drabba
honom för sådant öfvervåld och tyranni. Sedan han
tystnat, började tvänne af stadens råd, Anders Rut
och Anders Carlsson, der de stodo i ringen, ropa till
menigheten och förmana, »att svenske män måtte taga
varning af deras förderf och icke låta så skamligen
bedraga sig med falsk lofven, bref och dagtingan, som
nu skedt var, och skulle de sådant tyranni hämnas».

Men mycket af hvad som sades kunde icke höras för de
kringståendes suckar och tårar, och krigsknektarne
bullrade så med sina

vapen, att ljudet deraf förtogs. På befallning af
konungen börjades nu afrättningen. Den förste som
måste framsträcka sitt hufvud för bödelssvärdet var
biskop Mathias i Strengnäs. Just som svärdet blänkte
i luften öfver biskopens hufvud, blef det en rörelse
bland den utom stående menniskomassan, och tvänne
män trängde sig fram emot spetsgården. De voro Olaus
Petri, biskopens kansler, och Laurentius Petri, Olai
broder. De skyndade till för att få tala med sin
biskop, men hunno icke längre än till spetsgården,
då bödelssvärdet blixtrade och biskopens hufvud
föll. Olaus kunde dervid icke tillbakahålla sin harm,
utan ropade med hög röst: »Detta var en omensklig
gerning!» Men denna oförsigtighet höll på att kosta
både honom och hans broder lifvet. De inrycktes
innanför spetsgården, och hade ej en tysk, som sett
och känt dem i Wittenberg i Tyskland, förklarat dem
vara tyskar, så hade ofelbart deras hufvuden fallit.

Efter biskop Mathias framfördes biskop Vincentius
och undergick samma öde, och derpå de öfriga svenska
herrarne, först herr Erik Abrahamsson (Leijonhufvud),
och så herr Erik Knutsson (Kurck), dernäst herr Erik
Johansson (Vasa), så Erik Bengtsson Ryning, herr Erik
Nilsson (Gyllenstierna), fru Christinas sambroder,
herr Eskil Nilsson (Banér)<footnote>
Eller <sp>Gregersson,</sp> då han var en Lillie.</footnote>,
Joachim Brahe, Magnus
Gren, Erik Kuse, Olof Björnsson, Gunnar Galle och
Bengt Eriksson<footnote>
Menas ock hafva varit en Gyllenstierna och broder
till Erik Nilsson.</footnote>.
Alla dessa tolf voro riksens råd
och hörde till de yppersta slägterna i riket, äfven
om en och annan af dem icke intagit en så framstående
plats, att deras namn blifvit uppburna af minnet. Men
namnen Magnus Gren, Erik Kuse och Olof Björnsson
böra vid sidan af Christina Gyllenstiernas gå till
efterverlden för den oförskräckthet och det mod,
hvarmed de, hvilka buro dem, vågade trotsa fienden,
då alla andra förtviflade om fäderneslandet.

Efter biskoparne och rådsherrarne kom ordningen
till Stockholms borgmästare och råd. Äfven deras
namn må här anföras, mindre för den ofärds skull,
som här drabbade dem, än för den trohet och den
fosterlandskärlek, som de ådagalade, innan de
förleddes att tro på konungens löften. Borgmästarne
voro tre: Jöns Gudmundsson, Anders Olofsson och Anders
Henriksson; rådmännen Olof Hansson, Måns Budde,
Baggaus Björn, Anders Rut, Anders Carlsson, Mickel
Nilsson, Knut Öning (Öländing), Erik Helsing, Peder
Ersson, Asmund, Mats Krone, Jakob Pedersson, Nils
Birgersson och Heming Grönskalle; inalles fjorton.

Af menigheten uppräknar Olaus Petri, från hvilken
vi hemtat denna namnförteckning, endast dem »som
namnkunnige äro». Dessa äro till antalet femton:
Henrik Stråbock, Hans Weser, Simon Skräddare, Långe
Nils, Svarte Sven, Peder Staffansson, Påfvel Skinnare,
Gudmund Skinnare, Erik Smältare, Peder Budde, Anders
Köttmånglare, Mats Tunnbindare, Nils Matsson, Lambert
Bårdskärare och Lasse Hass.

Utom dessa föllo många, hvilkas namn aldrig blifvit
upptecknade. Många rycktes ur sina hus och från sina
sysslor till stupstocken. Det

var fallet med Lambrekt Bårdskärare. Han stod
och rakade, när knektarne kommo och ryckte honom
bort. Andra måste undergå samma öde blott derför
att de icke kunde återhålla sina tårar vid alla
dessa gräsligheter. Den ofvannämnde Lars Hass befann
sig på torget, der en af knektarne fick se honom
gråta och derför drog honom inom spetsgården, der
hans hufvud genast föll. Och icke nog med att dessa
mord skedde utan dom och ransakning, ingen enda af
dessa olycklige, från biskopen till den obetydlige
borgaren, fick tid att bereda sig till döden och
åtnjuta sakramentet. »Konungen» -- säger Olaus Petri --
»undte dem icke en klerk, som dem till deras själars
salighet undervisa kunde, det man dock uppenbara
mördare, tjufvar och röfvare i deras yttersta förgynna
plägar, att ändå kroppen varder förderfvad, må dock
själen behållen varda.»

Ännu ett svek af konung Christian berättas från denna
blodsdag. En mängd hade dolt sig undan i källare
och på andra undangömda ställen, och när det kom
till konungens kunskap, lät han förkunna en allmän
tillgift. Men knappt hade de godtrogna menniskorna
låtit häraf framlocka sig, förr än de grepos och
dödades. Flere tjenare, hvilka kommo inridande till
staden till sina herrar, blefvo ryckta af sina
hästar och med stöflar och sporrar upphängda. Inalles
skola nittiofyra män denna dag blifvit afrättade.

Följande dagen fortsattes slagtandet. Kettil Skrifvare
och sex eller åtta med honom fingo då sätta till
lifvet. De döda kropparne lågo då ännu qvar upplagda
i trenne högar, de andlige för sig, rådsherrarne
och borgarena för sig. Och ständigt ökades de
dödes antal. Att räkna dem, som hängdes i galgen på
Stortorget, var omöjligt, säger åsynavittnet Olaus
Petri, »ty galgen var ofta full och sällan tom.» Det
var icke mera fråga om att ens till skenet spörja,
hvad den eller den hade gjort, utan konungen sade
genast: »han skall hänga!» och dermed var saken
afgjord. »Det var en ynkelig och jemmerlig syn» --
säger samma åsyna vittne -- »huru blodet med vatten
och träck, som så års vara plär, rann i rännstenarne
ned af torget, der alla fruktade och gåfvo sig vid,
ty ingen visste, huru länge han behöll sitt lif.» Men
icke blott de arme borgarenas lif, äfven deras egendom
var till spillo gifven. Deras hus utplundrades;
allt guld och sifver, alla penningar och alla varor
af något värde borttogos såsom förbrutet gods,
och det betraktades som en handling af kunglig nåd,
att hustrurna fingo behålla de tomma husen.

Så kom då lördagen den 10 November. De förflutna
dygnen hade blidväder rådt, så att en förfärlig stank
från liken hade utbredt sig öfver hela staden. De
oerhörda gräsligheterna synas derjemte hafva hos
konungens omgifning ingifvit fruktan för ett vaknande
hämdbegär hos desse borgare, hvilka, om de retades
till en uppresning, lätt nog kunde blifva farligare,
än man förestälde sig. Biskop Jöns Andersson rådde
derför konungen att skaffa liken ur folkets åsyn,
och det beslöts att låta bränna dem. Derför uppfördes
på Södermalm ett stort bål,

dit liken utfördes och uppbrändes. Äfven
riksföreståndarens, herr Sten Stures lik, som redan
nio månader legat i sin graf, uppgrofs och kastades på
bålet tillsammans med liket af en son, som dött kort
fore fadern. Det säges att konungen vid åsynen af herr
Stens förmultnade qvarlefvor i öfvermåttet af sitt
vilddjurslika hat och sin hämdelust bitit i dem.

Det berättas äfven att konungen låtit till sig
upphemta fru Christina och, sedan han utfarit mot
henne i de hårdaste ord och tillmälen, förelagt henne
att välja mellan trenne dödssätt: att brännas, dränkas
eller lefvande begrafvas. Den unga frun skall dervid
hafva fallit afdånad till golfvet, men konungens
omgifning, som rörts af hennes olycka och skönhet,
hade utverkat, att hon sattes i fängelse. Visst är,
att hon jemte sin moder fru Sigrid Banér och sin
halfsyster fru Cecilia af Eka samt hennes dotter
Margareta, den mördade Joachim Brahes enka och den
undflydde Gustaf Erikssons syster, blifvit insatt
i fängelse. Deras bortförande till Danmark skedde
först 1521. Gamla fru Sigrid -- säges det -- skall hafva
blifvit kastad i en säck för att dränkas, men blifvit
genom mellankomna böner derifrån befriad.

Dagen förut eller den 9 November uppsatte
konungen ett öppet bref till landsorterna, hvari
tillkännagafs hvad som skett i Stockholm och hvarför
det skett. Erkebiskopens anklagelse -- så ock biskop
Ottos och en Upsalakaniks rörande våldet på erkebiskop
Jacob och Arnö -- anföres och hans uppfordran till
konungen vid hans konungsliga ed och ära att döma
öfver så uppenbara kättare och bannemän. »Då läto
vi tillhopakalla» -- heter det vidare -- »biskopar,
prelater, doktorer och lärde, de visaste i Sveriges
rike, att de skulle döma en rättfärdig dom, som den
heliga skrift utvisar.»

Derefter upprepas domen; »och derför hafva vi nu»
-- fortsätter konungen -- »låtit strax öfvergå dem,
hvad S:t Eriks konungs lag innehåller och utvisar,
att kättare och bannemenniskor böra straffas. Och
hade vi icke låtit sådant straff öfvergå dem, så vore
fruktandes att bannbref af Romarekyrka skulle hafva
gått öfver allt riket och besynnerligen öfver dem af
våra kära undersåtar, som med lögnaktigt tal blifvit
lockade att nedbryta Stäkets slott. Nu hoppas oss,
att alle våra undersåtar skola vara fria för, att vi
sådant straff hafva låtit gå öfver dem, hvilka i så
ohörliga gerningar varit de ypperste. Och vilja vi
dermed i fred och rolighet styra och regera Sveriges
rike och hålla eder alla vid Sanct Eriks konungs lag
och rätt!»

Man ryser vid den krönte mördarens hyckleri, och när
man ställer vid sidan af hvarandra detta bref och
dem som skrefvos innan han ännu fått Stockholm och
Sveriges krona, instämmer man lifligt i Olai Petri
ord om de så kallade bannemännen: »intet räknade
konung Christian dem för bannemän, när de hyllade
honom för sin konung; icke heller räknade han biskop
Vincentius och biskop Mats för bannemän, då de med
erkebiskopen krönte honom, men nu måste de brännas
som bannemän! Dock Gud hafver denna öfverdådigheten icke förgätit!»


Sveriges rike fick inom kort se prof både på konungens
vördnad för den »Romarekyrka», som han åberopar,
och på den »fred och rolighet», hvarmed han ville
regera. I första rummet blef Finland skådeplatsen
för ett fortsatt dödande af Sveriges stormän. Der
föllo Åke Göransson och Tönnes Eriksson (Tottar),
Kils Eskilsson (Banér) och sjelfve Heming Gad,
och konungen skref till sin fogde på Tavastehus,
att de som vägrade honom undergifvenhet skulle
undergå samma kättarestraff som de svenske. På de
lediga biskopsstolarne insatte han sina gunstlingar
och medverkare i mordgerningen. Didrik Slagheck blef
biskop i Skara efter Vincentius och Jöns Andersson
Beldenecke i Strengnäs efter Mathias. Men om den
lagliga ordningen vid tillsättandet bekymrade han
sig icke.

Dessa båda förordnades äfven af konung Christian att
jemte erkebiskop Gustaf och dennes fader Erik Trolle
förestå regeringen i Sverige, när han de sista dagarne
i November lemnade Stockholm för att begifva sig till
Danmark. Han tog landvägen och tillbringade julen hos
biskop Hans Brask i Linköping. Medan han ännu vistades
der, kom bref från erkebiskopen med underrättelse om
att oro yppat sig i Dalarne, men konungen fäste ingen
annan vigt dervid än att han eggades till förnyade
grymheter. Flera af hans egna tjenare hängdes. Under
ett gräsligt väder kom han nyårsafton till Vadstena,
och der lät han lefvande uppskära Sven Hök och Peder
Smed, de båda anförarne för östgötabönderna, när de
stormade till Linköping om sommaren. Ännu gräsligare
for han fram i Jönköping, dit han begaf sig från
Vadstena. Här halshöggs Lindorm Ribbing och hans
tvänne små söner, af hvilka den ena var 8, den andra
litet öfver 5 år gammal. Barnens långa hår hopknöts i
en knut, hvarpå de upphängdes på en stång och höllos i
luften tills bödelssvärdet nådde dem. När femåringen
såg den äldre broderns blodiga skjorta, sade han till
bödeln: »Käre, fläcka icke så mina kläder; då får jag
bannor af min mor!» Bödeln rördes af barnets bön och
bortkastade svärdet, men en annan bödel framkallades,
som först halshögg barnet och sedan den medlidsamme
bödeln. I Nydala kloster, ett af de rikaste och
anseddaste i riket, låg konungen öfver natten på
resan från Jönköping. Abboten Arvid och munkarne
mottogo konungen med all hederbetygelse. Men tidigt
på morgonen dagen derpå, som var kyndelsmessodagen
(den 2 Februari), lät konungen framför altaret gripa
abboten och fem munkar<footnote>Antalet uppgifves olika.</footnote>.
De blefvo illa slagne och
bundne med rep till händer och fötter samt utförde
till en närbelägen sjö att dränkas. De nedkastades
också i sjön och då abboten, som var en stor och
stark man, slet sönder repen och sökte rädda sig med
simmande, stötte en af knektarne ett spjut i ryggen
på honom och höll honom så länge under vattnet tills
han drunknade. En munk räddade sig genom att springa
in i rummet, der konungens skrifvare sutto, och
der den menniskovänlige kansleren

mäster Jesper Brochman kastade en kappa öfver honom
och lät honom sätta sig bland skrifvarne.

Man väntar icke att bland konungens blodbesudlade
omgifning finna män med hjerta i bröstet. Men sådana
funnos dock. Sjelfva Otto Krumpe, öfverbefalhafvaren
för den danska hären, som i Storkyrkan i Stockholm
erhöll riddareslaget och fick Helsingborgs slott i
förläning, förklarade sin afsky för det våld och den
rättskränkning, som konungen tillåtit sig, och lemnade
konungen samt begaf sig åter till Danmark. Severin
Norby, den tappre och oförtrutne sjöhöfdingen,
nämnes äfven bland dem, som visade någon skymt af
rättskänsla, och mången svensk man skall under dessa
blodsdagar hafva fått en tillflykt och en fristad
hos honom.

Hittills hade dock förföljelsen gält hufvudsakligen
de höge herrarne, dem som man kunde hafva motstånd af
i en framtid, dem som kunde få lust att ställa sig i
spetsen för Sveriges allmoge och träda i Sturarnes
fotspår. Det var dock ej nog med hufvudet, äfven
kroppen skulle försvagas, och om det äfven ligger
öfverdrift i det tal, som var gängse bland konungens
folk, »att den svenske bonden väl kunde gå vid plogen
med en hand och ett träben», så ligger dock häruti
en hänsyftning på framtiden och hvad som ytterligare
komma skulle. Ty att konung Christian alldeles skulle
förbise den svenska allmogen, låter icke tänka
sig. För ögonblicket var emellertid nog med den
rensning, som skedde. Mer än sexhundra menniskolif
spildes under dessa månader i Sveriges rike.

Så drog konung Christian genom Sveriges
land. Segerdrucken och blind skådade han omkring sig,
och hvart hans blick föll, såg han bleka, fruktande
anleten, och han frossade i tanken på att ändtligen
en gång hafva lagt detta stolta rike under sina
fötter. Och likväl -- medan hans öga ännu log åt de
skälfvande offren i Jönköping och Nydala, stod redan
på nytt en bondehär färdig att draga ut till landets
befrielse. Och åter var det folket från Engelbrekts
bygd, som gjorde början -- detta folk som tycktes
skickadt att i handling utföra Engelbrektsvännens
uppmaning i visan:
<poem>
O! ädle svensk, du statt nu fast
och bättra det som förra brast,
du låt dig ej omvända!
du våge din hals och så dina hand,
att frälsa ditt eget fädernesland!
Gud må dig tröst väl sända!

En fogel han var sin egen bur,
sva gör ock alla villena djur;
nu märk hvad dig bör göra!
Gud hafver gifvit dig sinn' och själ,
var hellre fri än annans träl
ä medan du kan dig röra!
</poem>

<chapter name="14. Öfversigt af Sveriges medeltid.">
<h2>14.

Öfversigt af Sveriges medeltid.</h2>

Liksom vid midsommartiden afton- och
morgonrodnad sammansmälta, så sammanflyter i
det blod, hvari konung Christian dränkte

sin kungliga mantel, en dag, som varit, med en dag,
som blef. Den gångna dagen med sina två och två
tredjedels hundraden af år är den, öfver hvilken
vi må blicka tillbaka från de grafvar, hvari dess
välden sjönko. Och dessa välden hette herre- och
prestvälde. Ur brytningen mellan dem å ena sidan och
konungamakten och Sveriges allmoge å den
andra, efter de förras seger och sedan konungadömet blifvit
ett samt tomt namn, ur den fortsatta kampen mellan samma andliga och
verldsliga herradöme och samma allmoge, som nu hade sina
riksföreståndare i den forne conungens stad -- ur denna
brytning framgick lifskraftigt och segerstarkt
det svenska folket, hvars siste riksföreståndare inleder
den nya dagen, i det han sätter konungakronan på sitt hufvud.

Urskiljer man inom hvarje lifsföreteelse en tid af tillväxt,
en tid af full kraftutveckling och slutligen en tid af småningom
skeende förminskning i kraft, så ligger skedet af tillväxt för det
venska herradömet innom den tid, som vi kallat
inledningen till vår medeltid. Jarlen, den
förnämste bland herrarne, blir med deras tillhjelp
konung, och ett kraftfullare herradöme än det, som uppbars af
en Birger jarl, en Magnus Ladulås och en Thorkel Knutsson, ser
man icke vidt omkring hvarken före eller efter deras tid. Men då
vänder sig herremakten mot konungamakten och inkallar främmande
konungar. Det är herremaktens segerdagar. Herrarne handla
och vandla med riket, som om det vore deras egendom, tills
de främmande konungarne frammana ur samhällets djup en kraft,
som både konung och herrar hunnit glömma -- Sveriges allmoge.
När denna med Engelbrekt i
spetsen vaknar ur sin sekellånga sömn till handling, då inträder
det tredje skedet för herremakten, som fortfarande söker sitt
skydd hos de främmande konungarne, hvilka nu uppträda under det
förledande namnet »unionskonungar». Herremakten måste gå försvarsvis
till väga.

Under detta skede af fortsatt strid är det som den
härliga morgonhymnen sjunges till ett sjelfständigt,
fullt medvetet svenskt samhällslif. Ur herrekretsen
framträder en man, som gör sig till konung, men
dukar under i striden mot herremakten, och efter
honom följa riksföreståndarne, hvilka med konungslig
makt, men utan konunganamn, ställa sig i spetsen
för den fosterländska, den rent svenska saken --
ett konungsarbete det ock! Mot detta var det som
herremaktens siste konung, den siste unionskonungen,
riktade sitt hugg, och de af herrarne, som dervid föllo,
hade varit och kunde blifva en ny svensk riksföreståndares
namn.

Men så kunde icke det svenska folket dödas. Vid klangen
af detta hugg blef det full dag af den morgon, som genom
Engelbrekt och de trenne Sturarne bebådats.

Efter denna allmänna återblick öfvergå vi till
en sammanförande och öfversigtlig framställning
af enskildheterna i afseende på land, folk och
samhällsförfattning och följa dervid samma anordning
som vid öfversigterna af hednatiden och den tid som utgör
inledningen till medeltiden.


<b>Landet.</b>

Det svenska väldet hade under de gångna 270
åren mot söder och vester icke förändrat sina
landamären. Skåne, Bleking och Halland tillhörde
fortfarande Danmark och invånarne i Jemtland och
Herjedalen erlade fortfarande skatt till Norges
konung, hvilken, som vi veta, var alltifrån Margareta
Valdemarsdotters dagar densamme som Danmarks. Till
detta rike hörde äfven Gotland. Men mot öster hade
den svenska gränsen framflyttats. Allt landet omkring
Bottnen eller Bottniska viken var svenskt, och mot
Ryssland gick gränslinjen enligt fredsfördraget af år
1323 från Systerbäck i nordlig riktning till Wuoksen
öster om Saimen samt utefter Maanselkä åt nordvest
upp till Varangerfjord. Gränsbestämmelserna voro dock
ovissa, så att deraf ständiga strider föranleddes.

Vårt lands gamla indelning, som grundade sig på de
särskilda <i>Göta-</i> och <i>Svea-</i>stammarne, hade upphört,
men de stora skogstrakterna, Kolmorden och Tiveden,
hvilka då voro vida mera betydliga än nu, skilde
landet naturligen i tvänne delar, en <i>sunnanskogs</i>
och en <i>nordanskogs</i> eller »ofvan-» och »nedanskog»,
såsom det heter i uppmaningsbrefvet till att befria
den fångne konung Magnus. »Alla klerker och lekmän
ofvan skog Tived och Kolmord boende sända allom dem
som bo och bygga nedan förenämnda skoga etc.» Denna
indelning sammanfaller sålunda med den nuvarande i
<i>Svea</i> och <i>Göta</i> land, i hvilka äfvenledes landskapen
voro desamma som nu, med undantag af att Dalsland,
kanske äfven Vermland<footnote>
I kyrkligt afseende räknades Vermland till Skara
stift; i afseende på lagskipning hörde blott en
del till Vestergötlands lagsaga, men i afseende på
förvaltning och försvarsväsende var hela landskapet
deladt mellan Lödöse och Axevall.</footnote>,
räknades till Götaland. Inom
landskapen qvarstår den gamla <i>häradsindelningen.</i> En
ny indelning, som hufvudsakligen hade afseende på
landets försvar, var <i>länsindelningen.</i> Det blir också
denna, som vi här företrädesvis skola söka framställa,
följande dervid hufvudsakligen samma ordning som i
öfversigten af denna tiderymds början. Dock gäller
i afseende på länen i allmänhet den anmärkningen,
att de både till antal och omfång voro omvexlande,
så att de icke må förliknas med våra nuvarande län.

<i>Vestergötlands</i> gränsskogar voro ännu betydliga
och befolkningen derinvid gles, synnerligast uppåt
Tiveden; mindre invid landhöjden utefter Vettern. Tätt
befolkadt och öfversådt med kyrkor var det inre
slättlandet, <i>Falan</i> och omgifningen kring Billingen
samt strandängden utåt Venern. Landets städer voro
desamma som vid medeltidens början. <i>Skara</i> var den
förnämsta och bibehöll såsom biskopens säte sin
betydelse, äfven sedan det närbelägna slottet,
<i>Gälaqvist</i> eller <i>Skaraborg</i> blifvit förstördt. Näst
Skara märka vi <i>Lödöse</i> såsom vårt lands enda hamn
vid vesterhafvet. Elfvens uppgrundning och tullen
i Bohus förmådde Sveriges regenter att tänka på en
förflyttning af staden närmare

intill utloppet. <i>Sköfde</i> och <i>Lidköping,</i> af hvilka den
sistnämnda är den äldsta staden vid Venern, börja
egentligen först mot medeltidens slut att omtalas som
städer, ehuru visserligen köpenskap och samfärdsel der
egde rum allt från äldsta tider. Lidköping erhöll sina
stadsprivilegier först år 1446. <i>Falköping</i> är icke
blott en af Vestergötlands utan af hela rikets äldsta
städer, men var aldrig af någon betydenhet. <i>Hjo</i> är en
ny stad, som börjar omtalas under Erik XIII:s tid. Här
var den vanliga öfverfartsorten till Östergötland,
och detta har staden att tacka för sin uppkomst.

De förnämsta slotten med tillhörande län voro:
<i>Oppensten</i> och <i>Öresten, Elfsborg</i> och <i>Axevall.</i>

I landskapets södra del lågo de båda
förstnämnda. <i>Oppenstens</i> slott, hvars län omfattade
<sp>Kinds</sp> och kanske äfven <sp>Redvägs</sp> härad inom det
nuvarande Vestergötland samt <sp>Mo</sp> härad inom det
nuvarande Småland, låg på en klippa vid Sämbån inom
Åsarps socken och uppfördes sannolikt något af åren
före 1366, emedan då en strid omtalas vid detta
slott. Må hända var det konung Valdemar Atterdag,
som då anlade detsamma. Det innehades sedan för
dansk räkning först af en hertig Erik af Saxen och
sedan af en Johan List, hvilken öfverlemnade det åt
Bo Jonsson 1383. Huru slottet sedan af Bo Jonssons
testamentsverkställare öfverlemnades till Margareta
och slutligen af Engelbrekt nedbröts känna vi af det
föregående.

Sedan den tiden förekommer icke mera Oppenstens slott,
men sydvest derom vid Ätran i Frölunda socken får man
sedan mot slutet af 15:e århundradet höra talas om
ett <i>Kinnaholm,</i> som också skall hafva haft Kinds härad
till underlydande län. Det skall hafva funnits redan
på Engelbrekts tid, och blifvit förstördt af honom,
men sedan åter på konung Carls befallning blifvit
iståndsatt jemte fyra andra gränsslott.

Ännu vestligare och närmare Hallandsgränsen låg
<i>Öresten.</i> Det anlades samtidigt med Oppensten och hörde
liksom detta till Danmark samt innehades af den danske
fogden Tyke Peterson eller Putter, tills det kom i Bo
Jonssons händer, kanske till följd af den beräknande
Margaretas begär att vinna den mäktige mannen för
att sedan genom honom för sin son vinna Sveriges
krona. Ännu 1382 voro både Öresten och Oppensten
i Margaretas hand, och Johan List var fogde på
Oppensten, äfven sedan Bo Jonsson erhållit det. <sp>Marks</sp>
härad<footnote>
Under folkungatiden var detta härad förlänadt till
den afsatte konung Valdemars son, Erik.</footnote>,
som lydde under detta slott, förlänades
efter segern vid Falköping åt Nils Jönsson Svarte
Skåning. Efter honom innehades slott och län af hans
son, vanligen kallad Svarte Jöns. Slottet förstördes
af Engelbrekt, men återstäldes af konung Carl. Huru
derefter Christian I lyckades bemäktiga sig slottet,
samt huru han der tvänne gånger besegrades af Sten
Sture, är redan omtaladt. Örestens slott qvarstod
vid medeltidens slut. På klippan, der det legat --
hon kallas ännu »Slottsberget» --

synas grundmurarne till slottet. Der finnes ock
en brunn eller cistern, som alltid, håller vatten.

Följa vi Vestergötlands vestra gräns, komma
vi nu till de tvänne härad, hvilka lågo vid
Vesterhafvet. De voro <sp>Askims</sp> och <sp>Säfvedals</sp>
härad och lydde jemte <sp>Vätte</sp> och <sp>Bollebygds</sp> samt östra
Hisingen till <i>Elfsborgs</i> slott. Detta slott börjar
i likhet med Oppenstens och Örestens först omtalas
under strideifna mellan konung Magnus Eriksson och
Albrekt och innehades då omkring år 1363 af en Peder
Porse. På mötet i Aaleholm 1366 afträddes detta liksom
de båda ofvannämnda slotten med tillhörande län till
konung Valdemar. Det pantsattes sedan till en dansk
riddare, men återlöstes af Margareta, och mot slutet
af hennes tid omkring 1409 var den ädle Hans Kröpelin
höfvidsman der. Af de följande slottsherrarne känna
vi ur det föregående Mattis von Kaln eller Koln,
en Snakenborg, en Ture Stensson Bielke, konung Carls
tappre halfbroder och Gustaf Olofsson af den äldre
Stenbockeslägten. Denne öfverlemnade slottet till
konung Christian, som behöll det till 1471, då det
återtogs af Otto Thorbjörnsson. Framför detta slott
var det, som den siste unionskonungen visade första
profvet på sin lömskhet mot svenske män, då han 1502
lät nedhugga besättningen. Han lät uppbränna slottet,
men det iståndsattes sedan åter. Elfsborg låg vid
Göta elf, på det ställe, som nu kallas »Klippan».

Norrut från detta slott med dess län komma vi till
ännu ett gränsslott, hvilket vi af det föregående
lärt känna, och som icke må förbigås. Det är
<i>Ekholmen.</i> Det låg på en holme i Göta elf, som
ännu kallas »Slottsön», ofvanför Trollhättan
mellan nuvarande <sp>Stallbacka</sp> å ena stranden och
<sp>Ladugarden</sp> å den andra<footnote>
Enligt bevis, som blifvit anförda af C. G. Styffe
i »Skandinavien under Unionstiden», hvarigenom
ock rättas hvad som af oss blifvit uppgifvet om
ovissheten af detta slotts läge.</footnote>.
Det var ett af de fem
slotten, hvilkas iståndsättande konung Carl på sin
eriksgata anbefalte, men var sannolikt anlagdt ander
striderna mellan Albrekt och Magnus Eriksson eller
hans son Håkan. Det omfattade <sp>Flundre, Bjerke</sp> och <sp>Väne</sp>
härad samt <sp>Valbo</sp> härad i Dalsland inom det nuvarande
Elfsborgs län och delar af <sp>Åse</sp> och <sp>Viste</sp> härad inom
det nuvarande Skaraborgs län. På detta slott var det
som herr Algot Månsson (Sture) öfverlemnade Öresten
och Oppensten åt drottning Margareta den 5 Januari
1388. Under konung Carl innehades det af Lage Posse,
en farfader till den bekante Knut.

Vända vi oss nu från gränsen åt landskapets inre,
möter oss namnet på ett slott, som vi gjort bekantskap
med allt sedan medeltidens begynnelse -- <i>Axevall.</i> Det
låg öster om den nuvarande exercisplatsen »Axevalla
hed» på en udde i Husesjön invid den nuvarande gården
Husgärdet. Udden var genom dubbla grafvar afskuren
från land, och rundt omkring stranden var en pålrad
nedslagen i sjön.  Sjelfva, slottet var stort och bygdt i fyrkant,
omslutande en borggård, som var 120 fot lång
och 100 fot bred. Axevalla slott, som under

hela medeltiden var ett af de förnämsta i riket,
har till följd deraf en rik historia från konung
Inges tid allt till unionstiden. För så aflägsna
tider måste dock underrättelserna vara ovissa och
sväfvande. Säker historia hafva vi först, då Erik
Glipping tillsammans med Valdemar kom dragande från
Småland in i Vestergötland, der de togo Axevall och
Skara 1277. Peder Porse fick det sedan i förläning
af Magnus Ladulås, och det var här som han aftvang
konungen sin innestående penningefordran. I delningen
mellan Erik och Valdemar i Lödöse 1315 tillföll
Axevall den förre, som bestämde det jemte fem
härad och Vermland till morgongåfva åt hertiginnan
Ingeborg. Efter hertigens död måste dock hertiginnan
afstå slottet och de fem häradena till svenska rådet
1326. Sedan hor man ej talas om det, förr än under
striden mellan Magnus Eriksson och Albrekt, hvilken
fick Axevall genom förräderi af Gerdt Snakenborg
1367. Under den derpå följande striden mellan
Albrekt och Margareta var Axevall af mycken vigt,
och Nils Jönsson Svarte Skåning, hvilken drottningen
skickat att belägra slottet, blef dess höfvidsman,
sedan hon efter sin seger aftvungit Albrekt det
samma. Huru det sedan belägrades af Engelbrekt,
huru det öfverlemnades till Carl Knutsson, känna
vi. Erengisle Nilsson (Natt och Dag på längden) 1437,
Bo Knutsson (Griphufvud) till 1441, Carl Ormsson
(Gumsehufvud) och Knut Stensson (Bielke) voro sedan
slottsinnehafvare. Efter den sistnämndes död 1451 gaf
konung Carl Axevall åt den förrädiske Thure Thuresson,
som måste lemna det åt Thord Bonde, hvarpå slottet om
sommaren 1469 förstördes af vestgötabönderna under
Otto Thorbjörnsson. Axevalla slotts län bestod af
de härad, som lågo i mellersta delen af landskapet,
såsom <sp>Valla, Gudhems, Vilske</sp> och<sp> Laske</sp> härad, men
omfattade äfven tidtals strandhäradena vid Venern,
och Vettern såsom <sp>Kinne</sp> och <sp>Kåkinds</sp>.

»Hungerstenarnes borg», <i>Agneholm,</i> må vi slutligen
nämna. Det anlades af marsken Erik Kettilsson
(Puke) under kriget mellan Albrekt och Håkan på
1360-talet. Dess sorgliga ryktbarhet under konung
Erik äfvensom dess förstöring känna vi. Beläget på
gränsen till Vermland lydde en del af detta landskap
under slottet som län.

Af enskilda slott och sätesgårdar, som vi i det
föregående lärt känna, må vi nämna <i>Gum</i> (Gvin) på
södra sluttningen af Kinnekulle och <i>Aranäs</i> nordost
derom vid stranden af Venern i <sp>Forshems</sp> socken. Båda
tillhörde en gång marsken Thorkel Knutsson. Af
Gum fans på Gustaf I:s tid qvar ett stenhus, som
då beboddes, och enligt en sägen i orten skall den
siste, som bott der, hetat Jakob Hase. Ännu i förra
århundradet funnos grundmurarne och källare af huggen
sandsten i behåll. Aranäs skänktes af konung Albrekt
åt Gerdt Snakenborg, ehuru det var Magnus Erikssons
enskilda egendom; men sedan Magnus blifvit löst ur
sin fångenskap, sålde han det till biskopen i Skara,
hvilken redan dessförinnan egde det i pant. Derefter
räknades det för ett af biskopsstolens förnämsta
gods.


<i>Leckö</i> på nordöstra kusten af Kållandsö tillhörde
ock biskoparne i Skara. Dess läge känna vi liksom
den med Magnus Ladulås samtida Skarabiskopen, den
helige Brynjolf Algotsson, som först skall hafva
bebyggt gården. Dess befästande tillhör slutet af
1400-talet och biskop Brynjolf Gerlaksson, Sten
Sture den äldres samtida och anhängare. Det är också
begynnelsebokstäfverna till hans namn, <i>B. G.,</i> som äro
uppsatta på muren. -- <i>Rackeby</i> sydvest om Leckö och på
nordvestra stranden af den halfö, hvilken bildar norra
delen af <sp>Kållands</sp> härad, var ett gammalt Upsala-öds
och folkungagods.

<i>Ettak</i> och <i>Lena</i> (nu <i>Kungslena</i>) voro tvänne gamla
gårdar i <sp>Vartofta</sp> härad, den förra belägen vid Tidan
i häradets midt, den senare på norra sluttningen
af Hvarfsberget. Ettak sågo vi först omtaladt under
striden mellan Magnus och Valdemar 1277, men det är
mycket äldre. På Engelbrekts tid var här ett befästadt
slott med underlydande län. Ficke Johansson Bülow
hade Ettak sedan i förläning, men det återtogs af Sten
Sture d. ä. Under Svante Sture vistades den tappre
Åke Hansson (Natt och Dag), »Danmarks plågoris»,
på Ettak. -- Lena var ett gammalt folkungagods,
bekant för oss genom striden 1208 och genom Thorkel
Knutssons fängslande. Det tillhörde sedan år 1318
Linköpings biskopsstol, som redan år 1289 erhöll det
af sin biskop, den allt för frikostige hertig Bengt.

Vinstorpa-slägtens stamgods <i>Vinstorp (Vinzathorp)</i> låg
i det sydvest om Vartofta härad belägna <sp>Redvägs</sp>. Det
äldsta Vinstorp låg söder om den lilla Vinstorpasjön
i <sp>Böne</sp> socken, men på 1400-talet flyttades det
vester om sjön till <i>Tumatorp</i> i <sp>Dalums</sp> socken, så att
man då får höra talas om ett »gamla» och ett »nya
Vinstorp». Af slägten äro de mest framstående biskop
Sigge i Skara och dennes brorsson Staffan Bengtsson,
som stupade i slaget på Brunkeberg 1471.

<i>Forstena</i> vid foten af Hunneberg i <sp>Väne</sp> härad må
nämnas, emedan det från slutet af medeltiden egdes
af den slägt, på hvars slägttafla det lysande namnet
<i>Lennart Torstensson</i> står tecknadt.

Från Väne härad och Ekholms län komma vi till de
härad, som utgöra det nuvarande <i>Dalsland</i> eller <i>Dal,</i>
såsom landet under medeltiden kallades. Invånarne
kallades »Vestgötar vestan Venern». Här låg
<i>Dalaborg,</i> hvars län omfattade de tre vid Venern
belägna häradena -- <sp>Sundals, Nordals</sp> och <sp>Tössbo</sp> --
samt Nordmarks härad eller sydvestliga delen af
Vermland. Det anlades under striden mellan Birger och
hans bröder år 1304 på en klippa, som på trenne sidor
var omgifven af vatten och på den fjerde af en djup,
10 alnar bred, insänkning i berget. Slottet skall
hafva utgjort en fyrkant, 70 alnar lång och 50 alnar
bred. Den mäktige marsken Erik Kettilsson bebodde
på sin tid slottet. Under konung Eriks regering
förstördes det år 1434.

I <i>Vermland,</i> der häradsindelningen ännu mot
slutet af medeltiden icke var fullt stadgad,
möter oss <i>Edsholmens</i> slott vid det nu så kallade
»Slottsbro-sundet». Det förstördes 1434. Laxfiske,
jagt och

boskapsskötsel samt i östra delen någon jerntillverkning
-- <i>Persbergs</i> grufvor vid sjön Yngen -- utgjorde
landskapets hufvudnäring. I öfrigt var den
östra gränsen, der befolkningen var ytterst gles,
obestämd. Dalsland ansågs som en del af Vestergötland,
men Vermland utgjorde en egen lagsaga med en lagman,
som dock sällan var medlem af rådet. I kyrkligt
afseende hörde Vermland till Skara biskopsdöme och
utgjorde ett enda prosteri.

<i>Småland</i> är det gemensamma namnet på tvänne landskap,
skulle man kunna säga, om man med landskap förstår
den sammanslutning af härad, hvilka hade gemensam lag
och lagman samt utgjorde ett helt för sig. Egentligen
är det blott Smålands sydvestra och mellersta del,
som sålunda utgör det äldsta Småland med <i>Värend</i>
till hufvudland, hvarför octk lagsagan kallas både
»Värends» och »Smålands», ehuru benämningen <i>Tiohärads</i>
är den vanligaste. De östra häradena utmed Östersjön --
<sp>Tjust, Tuna läns, Stranda, Möre</sp> äfvensom <sp>Sevedes,
Aspelands</sp> och <sp>Hanbörds</sp> -- hade kommit att sluta sig
till Östgöta lagsaga, liksom de i kyrkligt hänseende
lödo under Linköpings stift. Detta stift omfattade
äfven norra och vestra Småland med <i>Njudung</i> och
<i>Finnveden,</i> så att det sålunda alldeles omslöt Vexiö
stift, hvilket utgjordes af Värend ensamt.

Utom de redan vid medeltidens början bekanta städerna
-- <i>Vexiö, Kalmar, Jonköping</i> -- hafva vi hört omtalas
<i>Vestervik.</i> Denna förekommer under namn af stad redan
1275, men var dock af mindre betydenhet. Den låg då
vid inre ändan af Gamlebyviken, men flyttades på
konung Eriks befallning år 1433 till sin nuvarande plats
invid det då starka slottet Stäkeholm. <i>Ekesjö</i> och
<i>Vimmerby</i> börja äfven under denna tid omtalas såsom
städer.

De förnämsta slottslänen i Småland voro <i>Kalmar,
Jönköpings</i> eller <i>Rumlaborgs</i> och <i>Stäkeholms</i> län.

I landskapets sydvestligaste del, Finveden, som
under slutet af Folkungatiden utgjorde ett enda län --
Abraham Brodersson hade både Värend och Finveden i
förläning -- fans i hvartdera af dess trenne härad ett
för medeltiden vigtigt slott: <i>Piksborg</i> i <sp>Sunnerbo,</sp>
<i>Skageholm</i> i <sp>Vestbo</sp> och <i>Trolleborg</i> i <sp>Östbo</sp> härad.

Både Piksborg och Trolleborg äro oss bekanta sedan
befrielsekriget under Engelbrekt, då de af Herman
Berman förstördes. Skageholm var ett af de fem
gränsslott, som enligt konung Carls år 1448 utfärdade
befallning skulle iståndsättas. Om läget af detta
slott äro meningarna delade, men det låg sannolikt
här vid Nissaån<footnote>Enligt C. G. Skyffe.</footnote>.

<i>Bergquara</i> och <i>Sundholm</i> voro de förnämsta slotten,
det förra i Värend, det senare i Niudingen. Det
sistnämndas läge känner man icke, men Bergquara
låg vid Helgasjön strax sydvest om Vexiö. På Svante
Nilssons tid innehades Bergquara i förläning af Erik
Trolle.

»Det är antvardadt herr Erik i rätt slottslofven
till min och Sveriges rikes hand» -- skrifver herr
Svante till biskop Ingemar i Vexiö<footnote>
Handlingar rör. Skandinaviens historia XX,
sid. 188.</footnote>.

<i>Jönköpings</i> eller <i>Rumlaborgs</i> län innefattade under
Folkungatiden ungefärligen samma område som i våra
dagar, men förminskades något under unionstiden, så
att då endast <sp>Tveta</sp> och <sp>Vista</sp> härad jemte Visingsö
samt för en tid <sp>norra Vedbo</sp> hörde dit. Rumlaborg
var anlagdt på <i>Humlarums</i> egor och skall ursprungligen
hafva hetat <i>Humblaborg.</i> Egentligen iståndsattes det
af konung Albrekt, men förstördes af Herman Berman
under Engelbrekts befrielsetåg. Det sattes åter i
stånd af Carl Knutsson, men tjenade blott till en
stödjepunkt för de svenske förrädarne. Benämningen
»Rumlaborgs län» fans qvar ännu vid medeltidens slut,
ehuru sjelfva slottet skall hafva blifvit förstördt
i Sten Sture den äldres tid.

<i>Stäkeholms</i> slott omnämnes först emot slutet af
Folkungatiden och anlades troligen af konung Albrekts
fader, den sluge och mäktige hertigen af samma
namn. Det kom jemte hertigens öfriga besittningar
till Bo Jonsson, och dennes arfvingar behöllo det
som pant af kronan, tills det 1419 måste lemnas
till konung Erik. Huru dennes fogde måste uppgifva
slottet till Engelbrekts underbefälhafvare, känna vi,
liksom huru det under Engelbrekts andra befrielsetåg
belägrades af Bo Jonssons sonson Knut Bosson och
slutligen öfverlemnades åt Carl Knutsson. Gustaf
Carlsson (Gumsehufvud) och Erik Carlsson (Vasa)
hafva vi derefter sett som slottshöfdingar på
Stäkeholm. Sedan Cristian I blef Sveriges konung,
innehades Stäkeholm af hans män ända tills efter
segern på Brunkeberg, då det jemte Kalmar och Borgholm
föll i Sten Stures händer. I Sten Sture den yngres
tid år 1517 blef Stäkeholm jemte Vestervik uppbrändt
af den återvändande konung Christian, men slottet och
staden byggdes å nyo. Stäkeholms län omfattade <sp>Tjust,</sp>
som, innan Stäkeholm byggdes, lydde under Kalmar,
samt <sp>Kind</sp> och <sp>Ydre</sp> härad af Östergötland.

<i>Kalmar län</i> innefattade under folkungatiden samma
område som i våra dagar med undantag af Öland. Under
unionstiden var det förminskadt med Tjust. Kalmar så
väl stad som slott äro införlifvade med de vigtigaste
tilldragelserna i vår medeltids historia, synnerligast
under unionstiden. I häfdaskiftet mellan Erik och
Valdemar tillföll Kalmar den förre, och här var
det som hans efterlefverska hertiginnan Ingeborg
mottog sin dotter Eufemia, då hon jemte sin gemål
hertigen af Meklenburg hitkom för att öfvervara Magnus
Erikssons kröning. Sedan innehades det af utländska
herrar, grefve Henrik af Holstein och hertig Albrekt
af Meklenburg, tills Bo Jonsson öfvertog dennes
förpantningsrätt. Återvunnet till kronan genom
drottning Margareta, blef det näst Stockholm rikets
vigtigaste och starkaste slott.

Af enskilda slott och gårdar i Småland må nämnas det
biskopliga slottet <i>Kroneborg</i> i Värend strax norr om
Vexiö vid Helgasjön, samt <i>Ekesjö</i> i Niudingen, nu
<i>Ekesjöhofgård,</i> som således icke får förblandas

med Ekesjö stad. Det kom med Sven Stures dotter
Karin i Natt och Dag-slägten, då hon gifte sig med
Bo Stensson. Dennes son Nils Sture ärfde morfaderns
egendomar och antog hans namn. Så väl Svante Nilsson
som Sten Sture den yngre kallade sig »riddare till
Ekesjö».

Bielkegodset <i>Krakerum</i> i närheten af <i>Mönsterås</i> och
<i>Vinäs</i> i Tjusts härad norr om Gamlebyn må äfven här
omnämnas. Vinäs tillhörde en gång Sveriges rikaste
man Bo Jonsson Grip. Det kom genom drotsens sondotter
till Nils Erengisleson, hvars son Bo Nilsson skref
sig till Vinäs och utbytte sitt fädernevapen (Natt
och Dag på längden) mot griphufvudet.

I nordöstligaste delen af Tjust låg det gamla
<i>Fogelvik.</i> Denna gård egdes mot slutet af 1300-talet
af den då mäktige Carl Ulfsson (Sparre) till
Tofta. Vi känna gården såsom tillhörande konung
Carl Knutsson, hvilken testamenterade den till sin
dotter Christina. Carl Knutsson hade mottagit gården
1429 af sin styfläder Sten Thuresson (Bielke), med
hvilken Carl Ulfssons dotter Margareta hade gift sig
efter sin förste mans död. Genom Christina kom gården
till Gyllenstierneätten, hvilken egde den ännu vid
medeltidens slut. Den dåvarande egaren, Göran Eriksson
(Gyllenstierna), son af den 1502 dödade Erik Eriksson,
skall vara den, som flyttat gården till sin nuvarande
plats 1/4 mil från gamla slottet. Af detta ser man
ännu lemningar -- källare och löpgrafvar -- vid en
igenvallad vik.

<i>Öland</i> var ett sjelfständigt helt för sig och utgjorde
ett län under fogden af <i>Borgholms</i> slott. Detta
slott, der vi sågo Magnus Ladulås vistas, när han
underhandlade med Gotländingarne 1285, är myckes
gammalt. Hertig Valdemar fick ön och slottet på
sin del vid häfdaskiftet 1315, och efter hans död
vistades hans enka företrädesvis på detta slott. Att
Öland med sitt slott var af mycken betydelse under
de ständiga krigen med Danmark, är naturligt,
och vi hafva ofta sett vapenskiften vid ön och vid
slottsmurarne. Slottet stod qvar vid medeltidens
slut.

<i>Östergötlands</i> förnämsta del var naturligtvis
slättbygden söder om Motala ström. Skogstrakterna norr
och söder derom -- <i>Kolmården</i> och <i>Holaveden</i> -- voro glest
bebyggda, ehuru i sydvest <sp>Ydre</sp> härad, hvilket jemte
Kinda hörde till Stäkeholms län och räknades till
Småland, genom sitt afskilda läge till följd af den
omgifvande traktens oländighet och aflägsenheten af
de större stråkvägarna var fredadt från både fiende-
och vänne-besök och derför valdes till vistelseort
af flera bland de förnämsta och rikaste slägterna. I
östra delen af landskapet sträckte sig en stor skog,
som hette Aspvid, från gränsen af Tjust i nordlig
riktning upp emot Glan, afskiljande från de öfriga
de sex vid kusten belägna häradena, hvilka benämndes
»östan Aspvid».

De gamla städerna -- <i>Linköping, Söderköping,
Norrköping, Skeninge</i> -- hade ökats med en ny:
<i>Vadstena.</i> Denna stad hade uppstått omkring det berömda
klostret och kallades till en början »Lagösa köping»,
men erhöll stadsprivilegier af drottning Margareta
1400 i

December, då hon jemte konung Erik en längre tid
uppehållit sig i Vadstena och der äfven den senare
blef förklarad för myndig. Klostret egde dock
fortfarande sjelfva jorden, så att staden skulle
utgöra tomtören och dagsverksskyldighet till
detsamma.

De förnämsta länen i Östergötland voro under
unionstiden <i>Stegeborgs</i> och <i>Ringstaholms,</i> hvartill
kommer <i>Hofs</i> län i sydvestra delen af landet.

<i>Stegeborg</i> eller hellre <i>Stäkeborg</i> -- ty det förra
uttalet är danskt -- låg på en holme i ett trångt
sund af Slätbaken och beherskade inloppet till
Söderköping. Vi hafva först sett det omtalas i början
af 1300-talet, då konung Birger der höll hof och då
hans son, den unge förhoppningsfulle Magnus, der blef
tillfångatagen. Vid detta tillfälle förstördes slottet
och en underlydande gård <i>Skäldovik,</i> nu <i>Skällvik,</i>
på södra sidan om sundet skänktes af konung Magnus
Eriksson till biskop Carl i Linköping och bebyggdes af
denne, så att det kallades »Skäldoviks slott». Mot
slutet af århundradet börjar åter Stegeborg att
nämnas, då Skäldovik sannolikt å nyo blifvit lagdt
under slottet. Under unionstiden var Stegeborg ett
af de vigtigaste i riket, och der timade händelser
äro så framstående, att vi anse oss blott behöfva
hänvisa till det föregående. Slottet fans qvar vid
medeltidens slut och dess län utgjordes vid denna
tid af hela sydöstra Östergötland söder om Roxen och
Slätbaken samt <sp>Björkekinds</sp> härad norr om sistnämnda
vik. De öfriga häradena i länet voro <sp>Hammarkind,
Skärkind, Bankekind, Hanekind</sp> och <sp>Valkebo</sp>.

<i>Ringstaholms</i> län, som var betydligt mindre än
Stegeborgs, omfattade <sp>Lösings</sp> och <sp>Bråbo</sp> härad
vid Bråviken och Glan samt <sp>Åkerbo</sp> och <sp>Gullbergs</sp>
härad på ömse sidor om Roxen. Slottets läge känna
vi sedan Engelbrekts befrielsekrig. Det omtalas
först mot slutet af 1300-talet; vi hafva omnämnt
det bland Bo Jonssons gårdar. Birger Ulfsson,
en af drotsens testamentsverkställare, dog der
1391. Slottet innehades sedan af drotsens son, Knut
Bosson, som jemte sin moder sålde det till drottning
Margareta 1404. Slottets derpå följande öden allt
ifrån befrielsekrigets början under Engelbrekt äro
oss tillräckligt bekanta. Det förstördes under Erik
Carlssons (Vasas) uppresning mot konung Carl i början
af år 1470.

<i>Hofs</i> län omfattade sydvestra delen af Östergötland
eller de båda vid Vettern liggande <sp>Dals</sp> och <sp>Lysings</sp>
härad samt öster derom <sp>Göstrings</sp> och <sp>Vifolka</sp>
härad. Fogden bodde på <i>Hof,</i> nu <i>Hofgården,</i> vid sjön
Tåkern, en gammal kungsgård, som dock mot slutet af
medeltiden var enskild egendom och då beboddes af
Ebba Krummedik, biskop Kettils moder.

Af de enskilda gårdarna inom Östergötland känna vi
flera. <i>Bro</i> eller <i>Brokind</i> i Kinda härad, som (jemte
<i>Vesterby</i> och <i>Säby</i>) tillhörde Bo Jonsson (Grip) och
genom groft våld kom i hans hand, öfverlemnades af
drotsets sonhustru till hennes bror Ficke Bülow och
dennes dotter, som var gift med Engelbrekts mördare,
förde Bro med sig till

slägten Natt och Dag. Gården kallades Brokind till
skilnad från <i>Biskopsbro</i> (det nuvarande <i>Kungsbro</i>)
vid Roxen. <i>Aspanäs,</i> på en utskjutande udde i Sommen
midtför Malexanders kyrka, tillhörde den mäktige och
ädle riddaren Knut Jonsson (Blå), hvilken var samtida
med konung Birger och egdes sedan af hans son Jon
och af Ulf Jonsson, hvars sonhustru som enka 1461
skänkte det till Vadstena kloster.

<i>Bjälbo</i> strax öster om Hof, Folkungaättens stamgods,
skänktes af Magnus Eriksson till nunneklostret i
Skeninge 1353. <i>Ulfåsa</i> vid Boren, som en gång egdes
af Birger jarls broder, beboddes derefter af S:t
Birgitta, med hvars sonson Carl Hjorthufvudslägten här
utslocknade. På Engelbrekts tid tillhörde Ulfåsa den
Erengisle Nilsson, som fick Ringstaholm i förläning.

<i>Biskopsbro</i> vid Motala ströms inflöde i Roxen och
<i>Munkeboda</i> vid strömmens utlopp ur samma sjö tillhörde
biskoparne i Linköping. Vid medeltidens slut flyttades
den sistnämnda gården till norra stranden och kallades
<i>Noor,</i> hvaraf namnet <i>Norsholm.</i> Vid norra stranden af
Roxen låg gården <i>Aal,</i> som i drottning Margaretas tid
tillhörde en Sten Haraldsson, hvars son Magnus Gren
förändrade gårdens namn till <i>Grensholm.</i>

<i>Hellestadaberg</i> i <sp>Bråbo</sp> härad egde jernhyttor redan
under folkungatiden och sökte förgäfves under konung
Erik att bilda en egen bergslag, medan deremot
kopparbergsmännen vid <i>Åtvidaberg</i> i <sp>Bankekinds</sp>
härad 1413 erhöllo samma privilegier som de vid
Kopparberget.

<i>Rönö</i> var ett gammalt biskopsgods längst ut mot
skärgården i <sp>Björkekinds</sp> härad, men hade kommit i Carl
Ulfssons till Tofta ego, från hvilken det år 1389
inlöstes af drottning Margareta och testamenterades
till Linköpings domkyrka. Nordost om Rönö mellan
Vikbolandet och Arkö låg en mycket besökt hamn, som
kallades <i>Alräckiasund.</i> Kyrkosocknen, det nuvarande
<i>Häradshammar,</i> hette då <i>Herseme.</i>

Under Linköpings biskopsstol lydde äfven <i>Gotland,</i> och
det oafbrutet hela medeltiden igenom, oaktadt alla
skiften som i öfrigt öfvergingo ön. Vid medeltidens
början funno vi Gotland ligga under Svea välde;
ön betalade skatt till Sveriges konung och var
skyldig att hålla ett antal fartyg för härfärder
mot hedningarna. Men landet hade sin egen lag och
sin egen styrelse och var sålunda oberoende. Valdemar
Atterdags eröfring af Visby 1360 bildar en vändpunkt i
landets öde, äfven om staden Visbys förfall icke får
tillskrifvas denna tilldragelse utan handelsvägarnes
genom korstågen förändrade riktning. Mot århundradets
slut blef ön ett tillhåll för Vitalianerna, hvilka
fullbordade det förstöringsarbete, som med afseende på
handeln och rikedomen och anseendet redan var begynt
förut. Fribytarne måste för en kort tid vika för tyska
riddarne, af hvilkas stormästare drottning Margareta
återköpte ön utan att dock återförena den med Sverige
-- som likväl fick vidkännas dryga kostnader för öns
återlösande och underkastade sig dem uttryckligen
endast derför, att ön ej skulle gå alldeles förlorad
för Sveriges krona. Ön intager efter denna tid en
egendomlig ställning

såsom tillhörande de tre rikena, och mera än
någonsin utgör den en undantagsstat under sådana
sjöröfvarhöfdingar, som konung Erik från 1439 till
1449 och Ivar Axelsson (Tott) från 1464 till 1487 samt
vid medeltidens slut, i sjelfva öfvergången till en
ny tid, Severin Norby. Löftet, om återställande till
svenska kronan begagnades alltid som lockbete af de
danska konungarne, men det blef liksom alla andra
löften alltid ouppfyldt.

Under denna tid förlorar staden <i>Visby</i> all betydelse,
och efter konung Eriks vistelse på ön upphör den att
anses som medlem af hanseförbundet. Det närbelägna
slottet <i>Visborg</i> hade begynt uppföras af tyska orden,
men dess egentliga anläggning räknas från 1411. Det
fans qvar vid medeltideris slut.

<i>Södermanland</i> omfattade samma område som nu; dock
räknades <i>Eckerön</i> i Mälaren till <i>Öfra Tör</i> eller
nuvarande <sp>Svartlösa</sp> härad. Den vigtigaste staden
var under medeltiden <i>Nyköping,</i> hvars utanför staden
belägna slott <i>Nyköpingshus</i> under folk unga tiden vann
en så sorglig ryktbarhet. <i>Strengnäs</i> var fortfarande
såsom säte för biskopen en vigtig ort, men i afseende
på handel och folkmängd föga betydlig. <i>Thorshälla</i>
erhöll sina stadsprivilegier redan 1317 och <i>Trosa</i>
nämnes 1413 som köpstad. <i>Telje</i> är bekant genom sina
många möten, hvilka der höllos, emedan man så lätt
sjöledes kunde komma dit. För öfrigt vann staden
aldrig någon betydenhet.

Slottslänen voro under unionstiden <i>Nyköpings,
Gripsholms, Telje</i> och <i>Stockholms.</i>

<i>Nyköpings</i> län innefattade inemot halfva landskapet,
nemligen dess södra del eller häradena <sp>Jönåker,
Röne, Daga</sp> och <sp>Oppunda</sp>. Dess slott höra vi redan
omtalas under början af Folkungatiden, och kanske
har det den kraftfulle Magnus Ladulås att tacka för
sin uppkomst. Dess läge var förträffligt valdt vid
en fjärd af Östersjön och vid utloppet af de stora
sjöarna i landskapets inre. Mörka minnen fästa sig vid
slottet från dessa tider, men äfven för unionstiden
äro de icke mycket ljusare, ehuru de strider, som
dess murar då bevittnade, förde med sig såsom frukt
landets sjelfständighet.

<i>Gripsholms</i> län omfattade landets nordvestra
del eller <sp>Selebo, Åkers</sp> och <sp>Österrekarnes</sp> härad,
under hvilket sistnämnda då <sp>Villåttinge</sp> härad
hörde. Gripsholms slott anlades omkring år 1380 på
gården <i>Näsbys</i> egor, hvilken gård jemte flera andra
blifvit af Bo Jonsson förvärfvad. Slottets namn
härleder sig från hans sköldemärke. Det inköptes af
drottning Margareta 1404, men lemnades af konung Erik
som pant för 24,000 mark svenska penningar åt grefve
Hans af Eversten. Denne innehade länet till sin död
1446, men slottet omtalas föga efter dess förstöring
under Engelbrekts befrielsekrig. Sten Sture den äldre
tillbytte sig slottet från kronan och grundlade sedan
der ett kloster, som kallades <i>Mariefred.</i>

<i>Telje</i> län, hvars fogde dock var beroende af fogden
på Stockholms slott, omfattade <sp>Öknebo</sp> och <sp>Hölebo</sp> samt
vestra delen af <sp>Svartlösa</sp>

härad. Både norr och söder om Telje synas hafva legat
slott. På ett näs vid Linasundet vid Karlholm lära
finnas lemningar efter vallar och grafvar, som anses
hafva tillhört »Telje slott». Men äfven vid det södra
inloppet till staden vid det nuvarande Brandalsundet
skall ett slott hafva stått, som kallats »Telje slott»
eller ock <i>Brandaborg.</i> Det innehades på Engelbrekts
tid af Bengt Stensson (Natt och Dag) och sedan af
Erik Puke. Efter år 1442 omnämnes det icke.

Af det nu så kallade <i>Södertörn,</i> som delades i »öfre»
och »yttre Tör», hörde <i>Bränkyrka</i> och <i>Huddinge</i> socknar
af det förra samt hela det senare eller <sp>Sotholms</sp>
härad till <i>Stockholms</i> län.

Af enskilda gårdar låg i Oppunda härad <i>Tärna</i> vid
Stensundet i <i>Husby</i> socken, som i början af 1400-talet
tillhörde Knut Carlsson (Örnefot), hvars enka Johanna
Thorkilsdotter (Brahe) gifte sig för andra gången
med Magnus Larsson af Finstaslägten. Dennes son antog
moderns namn och kallade sig Brahe<footnote>
Enligt några anses den nämnde Magnus Larsson
vara Brahe-ättens stamfader. Birger Pederssons eller
Finsta-ätten, den till hvilken S:t Brita hörde, skall
hafva utslocknat med hennes brorsson Peder Israelsson.</footnote>.
Vid medeltidens
slut tillhörde Tärna den i Stockholms blodbad omkomne
Joachim Pedersson, en sonson till Magnus Larsson.

<i>Simonsö,</i> det nuvarande Hörningsholm, vid farleden
till Telje och på östra kusten af Södertörn. <i>Hammarsta</i>
och <i>Häringe</i> äro gårdar, som vi känna af det
föregående. Strax nordost om Häringe låg <i>Årsta,</i>
ett gammalt gods som jemte <i>Sandemar</i> och flera gårdar
tillhört tyska orden, men blifvit allesamman inköpta
af Erik Axelsson (Tott). Denne egde bland andra gårdar
äfven <i>Lagnö</i> på Aspön i Mälaren.

Söder om Lagnö i sundet mellan <i>Selaön</i> och <i>Tosterön</i>
låg det biskopliga slottet <i>Tynnelsö</i> och sydost derom
vid den yttre Gripsholmsviken <i>Räfsnäs,</i> ett gammalt
Sturegods, der äfven riksföreståndaren Sten Sture
den äldre i sina yngre år bodde. Genom Brita Stures
giftermål med Johan Christersson (Vasa) kom gården
i denna slägt. Längre åt öster i <i>Botkyrka</i> socken låg
det gamla folkungagodset <i>Hunhammar.</i>

<i>Sundby</i> vid Hjelmarsund var under striden mellan
konungarna Albrekt och Magnus en befästad gård.

<i>Nerikes</i> bördigaste och till följd deraf mest
bebyggda trakt var slätten sydvest och vester om
Hjelmaren. I söder voro de stora skogstrakterna
gräns, i vester Letelfven och i norr Järle- eller
Arbogaån. Landskapet hade en enda stad: <i>Örebro.</i> Dess
läge hade tidigt framkallat samfärdsel och köpenskap,
och på eriksgatan mottogo konungarne här hyllning
af Nerikes allmoge. Magnus Ladulås hade här en af
sina nio myntpressar och här stadfästades de vilkor,
hvarigenom konung Birger frigafs ur sitt fängelse
1308. I stadens kyrka förvarades stoftet af vår
medeltids störste man Engelbrekt Engelbrektsson.

<i>Örebro slott</i> anses hafva blifvit uppfördt redan af
Birger Jarl, men det är osannolikt, emedan ännu konung
Magnus Eriksson i ett bref

af 1347 blott talar om »sin gård vid Örebro». Först
under striden mellan honom och Albrekt förekommer
namnet »Örebro slott».

<i>Vallbygårds län</i> omtalas äfven i början af 1400-talet
inom Nerike, men synes blott hafva omfattat några
socknar i <sp>Grimstens</sp> härad närmast <i>Kungs-Vallby</i>, der
Magnus Eriksson utfärdade privilegier för härvarande
bergslag, som under medeltiden förekommer under namnen
<i>Vestra berget</i> och <i>Stålberget i Nerike</i>.

Af enskilda gårdar märka vi vid Hjelmaren det sorgligt
ryktbara <i>Göksholm</i> och sydost derom <i>Segersjö
(Sigkarsö)</i>, som tillhörde biskoparne i Strengnäs
och dit folksägnen förlagt Hagbards och Signes
saga. Nordost om Örebro på en ö i den af Järleån
genomflutna sjön Väringen låg <i>Kägleholm</i>, som under
folkungatiden tillhörde Hjorthufvudätten.

<i>Vestmanland och Dalarne</i> utgjorde ett lagmansdöme
och liksom i dag ett biskopsdöme. Närmast Mälaren
låg den mest odlade bygden, som tilltog i omfång
ju längre man kom mot öster, eller den väg som
uppodlingen gått. <i>Arboga, Köping</i> och <i>Vesterås</i> äro
landskapets städer för denna tid. Arboga vigtig för
sina många herremöten. Dess handel liksom Vesterås'
afsåg företrädesvis de bakom liggande bergslagerna.

Slottslänen voro under unionstiden <i>Köpings</i> och
<i>Vesterås'</i> län.

<i>Köpings län</i> omfattade endast <sp>Åkerbo</sp> härad. Slottet
uppbyggdes på 1370-talet och förstördes af Engelbrekt
1434.

<i>Vesterås' län</i> omfattade deremot hela det öfriga
Vestmanland och Dalarne. Dess slott är icke äldre än
slutet af 1400-talet och uppfördes sannolikt till
skydd för Vitalianernes härjningar efter konung
Albrekts nederlag vid Falköping, då så väl Enköping
som Vesterås uppbrändes. Först under unionstiden
är det som Vesterås intager ett mer framstående rum
genom de vigtiga tilldragelser som då här timade.

Af enskilda gårdar märka vi först biskopsgårdarna
<i>Grönö</i>, som låg nära Hedströmmens utlopp söder
om Köping, och <i>Fiholm</i> i Stora Rytterns socken
vid Mälaren. På båda gårdarne vistades ofta
Vesteråsbiskoparne. Midt emellan dessa båda gårdar
låg det gamla <i>Davö</i>, nu <i>Dåvö</i>, drottning Helvigs och
hertiginnan Ingeborgs lifgeding.

Sydost om Vesterås framför utloppet af Sagån låg
<i>Ängsö</i>, som tillhörde ätterna Bielke och Sparre, och
vid slutet af medeltiden sågo vi efter Sten Sture
den yngres död de rådville svenske stormännen samla
sig än här på Ängsö hos Knut Bengtsson (Sparre),
än på Tynnelsö. Ett stycke upp vid Sagån söder om
Östens bro, der eriksgatan gick fram, låg <i>Målhammar</i>,
hvilken gård en gång tillhörde Thorkel Knutsson.

Längre uppe vid Sagån i nordöstra delen af landskapet
låg <i>Salberget</i>, hvars höga slaggvarp tala för ett
gammalt bergsbruk, ehuru man ej med visshet vet,
när silfvermalm der först började brytas. Ett nytt
malmstreck upptäcktes der i början af 1500-talet.


I <i>Dalarne</i> bör man skilja mellan det egentligen så kallade 
»Siljansdalarne» (<i>Siglisdalr</i>) eller trakten omkring Siljan och de i landskapets 
södra del belägna bergslagen, hvilka under medeltiden betraktades 
såsom ett för sig, något som vi kunna se af här ofvan anförda 
skrifvelser till och från Dalarne, hvari bergsmännen nämnas vid sidan af 
»menige man i Dala». Mot slutet af medeltiden se vi ett landsting 
gemensamt för hela landskapet hållas i <i>Tuna</i>.

En ort som vi i det föregående sett omtalas är <i>Hedemora</i>, »Hedemora 
by». Den erhöll stadsprivilegier 1459. I närheten deraf anser 
man att <i>Borganäs</i> slott skall hafva legat, ehuru man äfven vill 
förlägga det längre norrut vid Hushagen i Stora Tuna socken.

<i>Upland</i> är sedan slutet af 1200-talet det gemensamma namnet 
för de gamla folkländerna, men begagnades äfven i södra Sverige för 
att beteckna Mälarelandskapen i allmänhet. Landskapet sträckte sig 
från Sagån till hafvet med Ödmorden till gräns i norr och i söder 
omfattande, med undantag af Eckerön, alla Mälarens öar öster om 
Björkfjärden samt den sydöstra skärgården, der <i>Vermdön</i> var den största 
ön. Men knappast har under medeltiden något landskap varit så 
underkastadt en småningom skeende förändring som Upland. Denna 
förändring består i tillökning af land och förminskning af vatten, hvarom 
så väl en mängd ortnamn som bestämda uppgifter i samtida skrifter 
bära intyg. Flera båtleder funnos i äldre tider både i det inre landet 
och i synnerhet närmare kusten, der äfven flera sund blifvit igengrundade 
och många öar sammanväxt med hvarandra, dels med fastlandet.

Utom de gamla städerna -- <i>Stockholm</i>, <i>Sigtuna</i>, <i>Enköping</i> och 
<i>Upsala</i> -- förekommer sedan slutet af folkungatiden en ny: <i>Östhammar</i>.

Slottslänen voro <i>Stockholms</i>, <i>Svartsjö</i>, <i>Stäkes</i>, <i>Upsala</i>, <i>Östhammars</i>.

<i>Stockholms län</i> omfattade sydöstra delen af landskapet eller 
ungefärligen hela den del som hör till det nuvarande Stockholms län med 
undantag af de nordligaste häradena samt <sp>Erlinghundra</sp> härad. Om 
slottets byggande äfvensom om de många vigtiga tilldragelser, hvilkas 
minnen äro förbundna med detsamma och med staden, böra vi på detta 
ställe icke upptaga rum, utan hänvisa till det föregående.

<i>Svartsjö län</i> bestod af <i>Färingsön</i> jemte <i>Munson</i>. Det gamla 
folkungagodset Svartsjö skänktes af Ingeborg, hertig Valdemars enka, 
till Upsala erkebiskopsstol, men återförvärfvades af konung Magnus 
Eriksson mot utbyte af egendomar på fasta landet. Svartsjö var 
enligt en anteckning af Arvid Trolle bland de län, som plägade ligga 
under konungens fatabur, men det utförlänades så väl till Carl Knutsson 
af konung Christofer som sedermera till Sten Sture den äldre af 
konung Hans och af rådet till Svante Nilsson i ersättning för hans i 
Finland lidna förluser. I unge herr Stens hand var det för en tid ett 
»styrbiskop» gent emot Almarstäk.

<i>Stäkes län</i> omfattade de tre häradena <sp>Bro</sp> och <sp>Håbo</sp> vester och 
<sp>Närlinghundra</sp> öster om den från hedenhös bekanta farleden -- 
Görveln, Skarfven, Sigtunafjärden -- från Mälaren uppåt Sigtuna. 
Slottet som fått sitt namn af byn <i>Almarne</i> och sundet, stäket, derinvid, 
känna vi tillräckligt af det föregående, både till dess uppkomst och 
till dess slutliga förstöring.

<i>Upsala län</i> utgjordes af de närmast Upsala belägna häradena <sp>Ulleråker</sp> 
och <sp>Vaxala</sp> samt af de norrut derifrån belägna <sp>Norunda</sp> och 
<sp>Olands</sp>, äfvensom af gamla <sp>Tierps</sp> och <sp>Wendels</sp> härad, till hvilket 
sistnämnda <sp>Våla</sp> härad i Fjerdhundaland hörde ännu vid medlet af 1300-talet.

<i>Östhammars län</i> var helt litet och utgjordes sannolikt af det nu 
varande <sp>Frösåkers</sp> härad. Östhammars slott låg norr om staden och 
omtalas redan på Bo Jonssons tid. Det hörde till drottning Filippas 
lifgeding, uppbrändes af konung Eriks fogde, då roslagsbönderne reste 
sig 1434, men uppbyggdes sedan åter. Erkebiskoparne Nils Ragvaldsson 
och Jöns Bengtsson voro sedan dermed förlänade.

<i>Fjerdhundaland</i> synes med undantag af <sp>Våla</sp> härad hafva hört 
under Vesterås lan.

Af enskilda gårdar märka vi i det gamla <i>Attundaland Lindholm</i> 
i Orkesta socken, som vid slutet af medeltiden egdes af Erik Johansson 
(Vasa), och der dennes son, den tappre och fosterlandsälskande Gustaf 
Eriksson föddes, samt norr derom i Skeptuna socken denna slägts 
stamgods <i>Vasa;</i> vidare <i>Mora äng</i>, der konungavalen eller hyllningarna 
skedde, och slutligen <i>Finstad</i>, Birger Pederssons gård, der S:t Birgitta 
föddes, samt <i>Biskogs-Tuna</i>, erkebiskopsgodset på östra stranden af den 
vik, der <i>Åkers kanal</i> nu utmynnar.

Nordost om Biskops-Tuna i <sp>Frötuna skeppslag</sp> och Länna 
socken låg <i>Penningeby</i>, hvars gamla stenhus ännu är i behåll. Dess 
läge känna vi af striden mellan den ädle Nils Bosson (Sture) och 
erkebiskop Jöns Bengtsson. Herr Nils hade fått gården genom sitt 
gifte med den tappre Thord Bondes syster Birgitta.

I <i>Tiundaland</i> låg <i>Biskops-Arnö</i> i Ekoln strax öster om <i>Ekolssund</i>. 
Gården var befästad och egde äfven ett kapell. Här vistades 
erkebiskoparne vanligen, och gamle erkebiskop Jacob efter sitt nedstigande 
från erkebiskopsstolen ända tills han bortrycktes från Arnö under 
striderna mot Christian II efter herr Stens död. Norr om Låstaviken låg 
den gamla sätesgården <i>Vik</i>, som mot slutet af folkungatiden genom 
giftermål kommit i Bielkeslägtens ego. Thure Bengtssons son var konung 
Carls styffader, och dennes dotter blef gift med en dansk riddare 
Klas Nilsson till Ellingen och kallas vanligen »fru Karin på Vik» liksom 
hennes son: Nils Klasson till Vik.

<i>Gamla Upsala</i> vara numera blott en kungsgård. Nordost derom 
längre upp vid Fyrisån låg den gamla gården <i>Salesta</i>, som från slutet 
af 1300-talet tillhörde Oxenstierneslägten. Ännu längre norrut vid 
nordvestra stranden af Vendelssjön låg en äfvenledes gammal sätesgård 
<i>Örby</i>. Den tillhörde vid unionstidens början Bielkeslägten, men kom 
genom köp till Johan Christersson (Vasa), som byggde det stenhus, 
hvaraf gården fått sitt nuvarande namn <i>Örbyhus</i>.


I <i>Fjerdhundaland</i> märka vi på Alsnön kungsgården af
samma namn, der nu <i>Hofgården</i> ligger, och <i>Tofta,</i> nu
<i>Tyfta,</i> bekant för oss såsom det der alltid åtföljde
Carl Ulfssons (Sparres) namn, ehuru han dock blott
i yngre åren bebodde gården. Tofta tillhörde sedan
Christer Nilsson (Vasa) och Carl Knutsson (Bonde).

Norrut möter oss i Veckholms socken <i>Ekholm,</i> som
tillhörde den ofvannämnde Carl Ulfsson till Tofta
och vanligen af honom beboddes samt sedan tillföll
mågen Sten Thuresson, genom hvars dotter det kom till
Gustaf Carlsson (Gumsehufvud). Dennes enka Ingeborg
Filipsdotter (Tott) gifte om sig med Erik Trolle
och förde så gården in i denna slägt. Nordvest
om Ekholm i Lillkyrka socken låg gården <i>Eka,</i> den
s. k. »Ekaslägtens» stamgods.

I närheten af Enköping lågo <i>Haga</i> och <I>Marieborg,</i> hvilka
af några anses vara ett och detsamma. Den sistnämnda
tillhörde Sten Bengtsson (Bielke), hvilken dog der
1408. Haga var i början på 1400-talet säte för en
fogde med dess län Fjerdhunda.

Norrut från Enköping i <sp>Simtuna</sp> härad ligger <i>Räfvelstad,</i>
hvars läge vi redan omtalat. Det nämnes vanligen
som Vasagods, men har sannolikt tillhört Christer
Nilssons hustru Margareta Krummedik och hennes barn
med Thure Stensson (Bielke), och dennes son, den
bekante förrädaren Thure Thuresson, hade om gården en
långvarig rättegång med Erik Eriksson (Gyllenstierna),
som var gift med hans systerdotter Christina.

<i>Norrland,</i> som ända till slutet af folkungatiden
fortfor att kallas »Helsingland», visar sig under
unionstiden deladt i särskilda landskap, hvilka dock
erkände samma lagman som Upland, ehuru må hända
dennes verksamhet inskränkte sig till att utnämna
underlagmän.

<i>Gestrikland,</i> hvars strandbygd hörde till »norra
Roden (Roslagen)», räknades under medeltiden till
Upland. Der låg vid Valbo-ån erkebiskopsgården <i>Gaddö,</i>
som af Vitalianerna befastades och innehades af Sven
Sture, tills det eröfrades af drottning Margaretas
folk 1398. -- Österut från Gaddöborg låg <i>Gäfle,</i> som
i konung Eriks af Pomern tid omnämnes såsom stad.

<i>Helsingland</i> indelas i <i>Alir,</i> den sydvestra, och
<i>Sundhed,</i> den nordöstra delen. (Må hända utgjorde i
äldre tider den nordvestra under namn af <i>Nordstigher</i>
en tredje afdelning). I Alir låg <i>Faxaholms</i> slott
1/2 fjerdingsväg utanför Söderhamn på en fordom
kringfluten höjd. Slottet skall hafva utgjort en
fyrkant af 70 alnars längd och 60 alnars bredd och
omslutit en liten borggård. -- <i>Norrala</i> kungsgård
var ett Upsalaöds-gods, som i Helsingelagen
kallas <i>Sunnaste högher. Högen i Sundhed</i> nordost
om Hudiksvall, nu kungsgården i Hög, var kronogods
liksom <i>Högher a Nordstigi,</i> sannolikt detsamma som
<i>Husaby</i> i Jättendals socken, men båda dessa försåldes
af konung Carl Knutsson.

<i>Medelpad,</i> eller landet omkring och mellan de båda
<i>Indals-</i> och <i>Njurunda-elfvarne,</i> var i början af
unionstiden utförlänadt till enskilda, men låg sedan
liksom Helsingland under konungens fatabur.


<i>Ångermanland</i> omkring den stora elfven och några
mindre vattendrag längre norrut var under unionstiden
bortförlänadt till enskilde. Sten Sture gaf det åt
Svante Sture. I Ångermanland låg slottet <i>Styresholm,</i>
som först omtalas 1398. <i>Hernösand</i> omnämnes under
unionstiden som handelsplats.

Längre norrut än till <i>Quarken</i> sträckte sig icke svensk
bygd under hela hedendomen att döma af grafhögarne,
som icke förekomma längre norrut än till <i>Ume-elf,</i> om
ens här befintliga högar verkligen äro att antaga för
begrafningsplatser. Norr om Quarken kallades hafsviken
<i>Norra Botten (Norrabutu)</i>, och detta namn öfvergick på
det omgifvande landet. Huru detta kustland började
bebyggas hafva vi sett i konung Magnus Erikssons
historia under hans minderårighet. Synnerligen verksam
härvid synes erkebiskop Olof med tillnamnet <i>den vise</i>
hafva varit. Denne gaf <i>Pite elf</i> med dess område till
Nils Ambjörnsson (Sparre), som 1335 erhöll landet
till evärdelig besittning af den myndig vordne konung
Magnus Eriksson.

<i>Vesterbotten</i> eller, såsom namnet antyder, landet
vester om viken får man först höra omtalas vid medlet
af 15:de seklet.

Norr om <i>Jemtland</i> och <i>Herjedalen,</i> hvilka fortfarande
tillhörde Norge, samt vester om Vesterbotten
kringströfvade qvarlefvan af den ursprungliga
befolkningen med sina renhjordar.

<i>Lappmarken</i> betalade sin skatt till svenska kronan
medelbarligen genom de så kallade »birkarlarne». Det
var svårt att utöfva någon egentlig myndighet öfver
de nomadiserande <i>lapparne</i> eller <i>fjellmännen,</i> för att
nämna dem med det namn, som de sjelfve helst önska
att höra. Derför valde man den utvägen att fordra
en viss afgift af birkarlarne, som med lapparne
drefvo handel, och dessa bildade i Vesterbotten
trenne särskilda handelssällskap med hufvudorter
i <i>Pite, Lule</i> och <i>Torne,</i> hvilka hade sina vissa och
bestämda handelsområden fördelade på vissa stammar af
fjellfolket. Sexton timber gråskinn och 4 mårdskinn
erlade birkarlarne i skatt, och af denna utgjorde de
i Torne hälften.

Men på det att birkarlarne icke måtte tillskansa sig
för stor rätt eller förfara allt för egenmäktigt med
»sina lappar», var en lappefogde tillsatt, som skulle
tillse, att lapparne vederföres rätt. En del af desse,
eller de som räknades till <i>Ume</i> socken, hörde icke
under birkarlarne och kallades <i>konungs-lappar.</i>

För kristendomens utbredande bland dessa var man
under medeltiden alldeles icke overksam, och en
lappqvinna vid namn Margareta utverkade af drottningen
sin namne ett bref till erkebiskopen att befordra
omvändelseverket bland lapparne. Det var erkebiskop
Henrik som erhöll detta uppdrag, och drottningen och
erkebiskopen i Lund sände äfven 1389 en skrifvelse
till lappfolket. Efter drottningens död fortsatte
ännu den fromma lappqvinnan sina bemödanden, och man
har ett bref af konung Erik från år 1419, hvari han
hos domkapitlet i Upsala förordar en prest vid namn
Toste att predika bland lapparne.


<i>Finland</i> eller <i>Österland,</i> såsom det under medeltiden
vanligen kallades, omfattade i vidsträckt mening
landet öster om Botten från denna vik till Finska
viken i söder. Kuststräckorna utefter dessa vikar
äfvensom skärgården vid Åbo och Åländska öarna egde
svensk befolkning. I allmänhet var landet glest
befolkadt och långt mellan kyrkorna, hvarom vi kunna
göra oss begrepp af ett bref från erkebiskop Jacob
till Sten Sture den yngre 1516, der en socken omtalas
med 1400 bönder och hvars kyrkoherde hade ända till
20 mils väg att fara i socknebud.

Landet utgjorde ett lagmansdöme och likaså ett
biskopsdöme, men delades 1435 i tvänne lagmansdömen:
<i>Norrfinne</i> och <i>Söderfinne.</i> Härad fans icke här,
utan lagsagans underafdelningar kallades <i>land,</i>
hvilka hade hvar sin <i>domare.</i> I äldsta tider följdes
här Helsingelagen, tills i början af 1400-talet
Sveriges landslag blef gällande, då äfven de gamla
landen fördelades i härad, hvilkas domare kallas
häradshöfdingar.

<i>Åbo,</i> vid Auraåns utlopp i sydvestliga delen af
landet eller det s. k. <i>egentliga Finland,</i> var landets
äldsta och vigtigaste stad. Dess domkyrka led under
medeltiden så väl af svåra eldsvådor som af fiendtlig
plundring. Strax nordvest om Åbo låg den lilla staden
<i>Nådendal,</i> som först anlades 1443, men som redan 1438
fick sina privilegier, ehuru man ej blef ense om
platsen för bebyggandet förr än fem år efteråt. Det
var omkring ett genom den gamle biskop Magnus Tavast
anlagdt Birgittiner-kloster som staden uppväxte.

Längre norrut vid vestra kusten i landskapet <i>Satakunda</i>
lågo städerna <i>Raumo,</i> som erhöll stadsrätt 1444, och
<i>Ulfsby</i> en half mil ofvanför det nuvarande <i>Björneborg</i>
vid Kumo elf. Denna var vida äldre än Raumo.

Österut från Åbo vid Finska viken i landskapet <i>Nyland,</i>
hvilket egde hufvudsakligen svensk befolkning, låg
staden <i>Borgå,</i> som i slutet af folkungatiden omnämnes
såsom köpstad, men troligen är en gammal handelsort.

I <i>Karelen,</i> Finlands östligaste och sist af Sverige
eröfrade landskap, uppväxte snart nog omkring det
af Thorkel Knutsson anlagda slottet staden <i>Viborg,</i>
hvilken dock icke erhöll stadsrätt förr än 1403,
ehuru den redan i föregående århundrade omtalas såsom
stad. Redan år 1409 omtalas här en skolmästare <i>Jop
Jönsson,</i> hvaraf synes att här då fans en skola.

Slottslänen i Finland voro under unionstiden <i>Åbo,
Korsholms, Tavastehus, Raseborgs, Viborgs</i> och
<i>Kastelholms.</i>

<i>Åbo län</i> omfattade det egentliga Finland eller
hufvuddelen af landet, icke till följd af sitt omfång,
utan emedan det var det förnämsta landskapet, der
biskopen och lagmannen hade sitt säte och som äfven
understundom uppträdde såsom representant för hela
Finland. <i>Åbo slott</i> låg på en klippa i Auraån utanför
staden i sjelfva åmynnet. Bo Jonsson innehade hela
Finland dels i förpantning, dels i förläning. Efter
hans död och efter konung Albrekts besegrande kom
slottet i drottning

Margaretas hand, som der bibehöll den förre fogden
Jeppe eller Jacob Abrahamsson. Huru sedan drotsens
son fick Åbo 1395 jemte flera andra slott i Finland,
känna vi, äfvensom huru det åter kom under drottningen
1398. Af de följande länsinnehafvarne känna vi Hans
Kröpelin, Carl Knutsson, Magnus Gren och Erik Axelsson
(Tott). Under Sturetiden låg det under konungens
fatabur.

<i>Korsholms län</i> omfattade ända till medlet af
1400-talet hela Norrbotten på ömse sidor om viken. På
Sturarnes tid får man höra talas om både Öster-
och Vesterbotten, och under Svante Sture synes det
förra hafva legat under kronans fatabur, då deremot
Vesterbotten varit utförlänadt till erkebiskop Jacob
sedan år 1482. Af »erkebiskopens län i Vesterbotten»
uppbar riksföreståndaren år 1509 en hjelpskatt af
175 mark, hvarifrån dock <i>Ume</i> och <i>Skellefte</i> socknar,
såsom de föregåfvo, på erkebiskopens befallning
undandragit sig. Efter Bo Jonssons död innehades
Korsholms slott af Sven Sture till år 1398. Det
kallades äfven <i>Krytzberg</i> och låg på ett berg nära
<i>Vasa.</i>

<i>Tavastehus län</i> utgjordes af <i>Tavastland.</i> Slottet
skall redan hafva blifvit uppbygdt af Birger Jarl,
något som äfven påstås om Korsholm.

Tavastehus kallas äfven under den senare unionstiden
<i>Kronoborg.</i> Under denna tiden innehades det af Carl
Knutsson, Ivar Axelsson (Tott), Knut Posse, Sten Sture
och efter hans död af hans enka Ingeborg Tott, hvarpå
det af Svante Nilsson utförlänades till Åke Göransson
(Tott), som framför sitt eget slott måste lägga sitt
hufvud på stupstocken den 28 November 1520.

<i>Raseborgs län</i> omfattade vestra delen af
Nyland. Slottet anlades af Bo Jonsson på kusten öster
om <i>Ekenäs,</i> der nu den s. k. <i>kungsgården</i> ligger. Thord
Bonde är efter Bo Jonsson den förste höfvidsmannen,
som vi känna derstädes. Sedermera hörde det till Carl
Knutsson, och när han för ändra gången måste nedlägga
kronan, voro Raseborgs och Korsholms län de enda,
som lemnades honom i ersättning. Ivar Axelsson (Tott)
innehade det derefter, tills det togs af Sten Sture
genom Knut Posse 1487. Först denne och sedan Tönnes
Eriksson (Tott) hade sedan slottet och länet, tills
det 1505 öfverlemnades till riksföreståndaren Svante
Nilsson i ersättning för hans förluster under ryska
fejden. Efter Svantes död skulle sonen innehafva det
i 20 år.

<i>Viborgs län</i> bestod af Karelen och östra
Nyland. <i>Viborgs slott,</i> som anlades af Thorkel Knutsson
1293, var det förnämsta i Finland och säte för den
mäktigaste länsherren i denna del af Sveriges rike. Vi
påminna oss i detta afseende de mäktige männen Erik
Axelsson (Tott) under Sten Sture d. ä. och Erik
Thuresson (Bielke), som var Svante Nilssons och på
samma gång fosterlandets stöd under många år af strid
och bekymmer. Här sutto också efter hvarandra såsom
slottsherrar de båda motståndarne Christer Nilsson
(Vasa) och Carl Knutsson, till hvilken den förre
oaktadt sina dyra eder, att motståndaren aldrig
skulle bekomma Viborg, måste lemna slottet, emedan
döden kom emellan och skilde dem åt 1442. Efter herr
Erik Thuressons död fick

hans måg Tönnes Eriksson (Tott) Viborgs län och han
innehade det sedan, tills äfven han måste låta sitt
hufvud falla för konung Christians bödelssvärd.

<i>Kastelholms län</i> omfattade de Åländska öarna,
hvilka hade svensk befolkning. Slottets läge vid
en numera till en del igengrundad vik, som sträckt
sig förbi Sunds kyrka, känna vi af befrielsekriget
under Engelbrekt. Det omtalas först mot slutet af
folkungatiden, då Åbo län jemte Åland tillhörde
Bo Jonsson. Jeppe Abrahamsson på Åbo öfverlemnade
äfven detta slott till drotsens son Knut Bosson
1395. Sedermera innehades det af tyskar -- Bengt
Pogvisch 1419 och hans enka fru Ida till Gladsax
till 1434 -- och efter befrielsekriget af Erik Puke
till år 1437, då det kom till Hans Kröpelin, som
innehade Åbo sedan år 1436. Under den följande tiden
förlora vi på händelsernas hufvudplats Kastelholm ur
sigte. Det innehades på konung Christians I:s tid af
erkebiskop Jöns Bengtssons broder Christer. Men under
Sturetiden blir det åter af vigt, förnämligast under
Svante Nilsson. Sten Sture d, ä. fick det i förläning
1497 och under Svante innehades det af Erik Johansson
(Vasa), Sten Thuresson (Bielke) och efter dennes
olycka under kriget af Nils Eskilsson (Banér).

Af enskilda slott och gårdar i Finland märka vi sydost
om Åbo det biskopliga slottet <i>Kustö,</i> som uppfördes
af Magnus Tavast, ehuru äfven derförinnan gården
var Åbobiskoparnes vanliga vistelseort allt sedan
början af 1200-talet. <i>Nyanäs</i> i Nousis socken egdes
vid medlet af 1400-talet af Henrik Bitz, fader till
biskop Kort i Åbo. Det gamla Hornska slägtgodset
<i>Åminne</i> i Kaliko socken må äfven omnämnas. Brodern
till Magnus Tavast, Nils Tavast, egde i början på
1400-talet <i>Porkala</i> gamla sätesgård i Tavastland i
Lampis socken.

För fullständighetens skull torde vi, innan vi lemna
denna öfversigt af vårt land under medeltiden,
äfven böra omnämna de förnämsta <i>klostren,</i> hvilka
för denna tid voro af så stor vigt. Klostren voro
af tvänne slag: <i>landtkloster</i> och <i>stadskloster.</i> De
senare voro Dominikaner- eller Franciskanerkloster,
inrättade dels för munkar och dels för nunnor. Nästan
i hvarje stad af någon vigt funnos ett eller flera
sådana kloster, och mången gång gaf klostret anledning
till uppkomsten af staden. Med dem hafva vi i denna
öfversigt icke att göra.

Landtklostren voro alla af <i>Cisterciensernes</i> eller
<i>Bernhardinernes</i> orden.

I erkestiftet möter oss det gamla <i>Sko.</i> Det var inom
detta stift det enda och var ett nunnekloster.
Vesterås stift fick först under unionstiden ett
Cistercienserkloster i <i>Husby</i> i Husby socken. Det
kallades <i>Gudsberg,</i> och bör dess abbot S:t Staffan
icke förblandas med Helsingarnes apostel.

Strengnäs stift hade ett munk- och tvänne nunnekloster
af denna orden. <i>Saba</i> eller <I>Juleta</i> var munkkloster. Det
låg vid östra stranden af sjön Öljaren, och slätten
der framför -- »Julita slätt» -- känna vi från Carl
Knutssons och Erik Carlssons (Vasa) historia. Klostret
var

anlagdt af konung Knut Eriksson i senare hälften af
1100-talet. Nunneklostren voro: <i>Vårfruberga,</i> som låg
på nordöstra stranden af <i>Fogdön,</i> der nu kungsgården
<i>Kungsberg</i> ligger, och <i>Riseberga,</i> hvilket låg i
Nerike. Detta var redan under konung Erik Knutsson
(1208--1216) ett af de mest ansedda i riket, och vi
känna det dessutom såsom vistelseorten för skön Elisif
och hennes vän, S:t Birgittas dotter Karin.

Linköpings stift egde inalles sex
Cistercienserkloster, af hvilka tre lågo i
Östergötland. Det första af dem, som möter oss, när
vi komma från Södermanland, är <i>Askaby</i> kloster, som
låg sydvest om Norrköping och 5 fjerdingsväg öster om
Strengnäs. Det var ett nunnekloster och anses hafva
blifvit grundlagdt 1167. Den forna klostergården blef
efter reformationen åter under prestgården. Vid Askaby
kyrka skola ännu några förfallna lemningar finnas
efter klostret. -- Vid Sydvestra stranden af Roxen låg
<i>Vreta</i> kloster, som var nunnekloster liksom Askaby och
moderkloster till detta. Det var otvifvelaktigt det
förnämsta klostret i riket för Cisterciensernunnor
och grundlades af konung Inge den yngre, som dog der
1129. Här vistades konung Sverkers dotter den sköna
Helena, då hon bortröfvades af Sune Folkeson. Längre
åt sydvest vid foten af Omberg låg det för oss
välbekanta <i>Alvastra</i> med sina konungagrafvar. Det
grundlades af Sverker den äldre. Utom konungarne af
Sverkers ätt ligga der månge förnämlige män begrafne
och bland dem Ulf Gudmarsson, S:t Britas man.

Lemna vi Östergötland och begifva oss in i Småland,
låg der inom Linköpings stift <i>Nydala</i> kloster,
som skall hafva blifvit grundlagdt samma dag som
Alvastra. För öfrigt möter oss icke Nydalas namn i
den föregående historien med undantag af blodkonungens
illbragd på hans nedresa till Danmark från Stockholm
1521.

På Gotland låg invid Visby nunneklostret <i>Solberga</i>
och sydvest derom munkklostret <i>Gudvalla</i> eller <i>Roma,</i>
båda tillhörande Cistercienserna. De sistnämnda
hörde vi omtalas på Magnus Ladulås' tid.

Vexiö stift hade intet Cistercienserkloster.

Skara stift hade tvänne: de för oss väl bekanta
<i>Varnhem</i> och <i>Gudhem.</i> Det förra, som var ett
munkkloster, låg vid foten af Billingen och anlades
vid medlet af 1100-talet. Vi känna det som de
Erikska konungarnes begrafningsort. Sedermera sågo
vi under unionstiden konung Christian I der hafva
sitt hufvudqvarter 1452. Systraklostret Gudhems
namn förekommer oftare i medeltidens handlingar
än Varnhems. Det låg sydvest om Hornborgasjön vid
allmänna vägen mellan Jönköping och Skara. Här
vistades den siste af de Erikska konungarnes drottning
efter sin herres död såsom nunna och begåfvade i sitt
testamente klostret med många och betydliga gods.

Utom dessa Cistercienserkloster hafva vi att märka
ett kloster som tillhörde en orden, hvilken först mot
slutet af 1400-talet inkom i Sverige och här kallades
<i>Carthus.</i> Det var <i>Carthusianer-</i> eller <i>Carthäuser-</i>orden,
hvilken fått sitt namn af den ort i Frankrike, der den
uppstod (Chartreux). Ordens kloster kallades <i>Carthaus,</i>
Carthäuser, och så

kallades äfven munkarne. Denna orden yrkade en
strängare afskildhet från verlden än Cistercienserne
och kom derför i strid med dem. Först på Sten Stures
tid väcktes fråga om denna klosterordens införande
i Sverige, och tvänne af de mest framstående männen
verkade derför, nemligen erkebiskop Jacob och biskop
Kort Rogge i Strengnäs. På det möte i Telje 1491, der
Sten Sture ville nedlägga sitt riksföreståndardöme,
beslöts att orden skulle inkomma här i riket och
»förses med ställe, ränta och byggning». Platsen var
dock ej så lätt funnen, men då erbjöd Sten Sture och
hans gemål Ingeborg Åkesdotter (Tott) Gripsholm,
som herr Sten år 1472 tillbytt sig mot <i>Näsby</i>
gård i Södermanland. Sålunda uppstod på det gamla
slottet Gripsholm Sveriges enda Carthusianerkloster,
hvaromkring snart en mängd bostäder uppväxte, som
sedan blefvo en stad med samma namn som klostret,
<i>Mariefred.</i> Att gamle herr Sten här fick sin hvilostad,
veta vi, liksom att klostret blef en tillflykt för
gamle erkebiskopen Jacob Ulfsson, hvilken också der
utandades sin sista suck.

Vi böra slutligen omnämna några orter, som tillhörde
andliga ordnar af en annan art, nemligen de andliga
riddarordnarne <i>Johanniterne</i> och <i>Tyska orden.</i> De förre
egde ett hus i <i>Eskilstuna</i> öster om Thorshällaån,
der sedan kungsgården bygdes. Under den senare
medeltiden upphörde desse Johanniter att vara riddare,
så att de för denna tid äro att betrakta som vanliga
klosterbröder. <i>Krokek</i> på sluttningen af Kolmården vid
den allmänna vägen från Södermanland till Östergötland
var ett Johanniterkloster, som börjar omtalas vid
år 1440. Längre söderut i <i>Mönsterås</i> socken norr om
Kalmar egde orden ett kloster, <i>Kronobäck,</i> som under
folkungatiden var ett hospital och då förekommer
under namnet <i>Öknabäck.</i> Socknen hette <i>Mölstadha,</i>
men emedan klostret var det förnämsta i socknen och
vanligen kallades med sitt latinska namn
<sp>monasterium,</sp> förändrades socknens namn så småningom till
»Mönsterås». Lemningar af klostret såg man ännu 1720
i ena hörnet af trädgården till öfverstebostället
Kronobäck, och utgjordes de af en stor hvälfd port
och några murar, en del i grund nedfallna, hvilka
voro af gråsten.

Tyska orden, som för en tid egde Simonsö, hade genom
junker Carls testamente fått åtskilliga gårdar i
Sverige, bland hvilka <i>Tullgarn</i> och <i>Bergshammar.</i> Under
unionstiden egde orden de här ofvan nämnda godsen
Häringe och Årsta m. fl., hvilka alla inköptes af
Erik Axelsson (Tott) 1467.

<b>Folket.</b>

<i>Folklynnet</i> var till sina hufvuddrag fortfarande
detsamma. Så hade Odinslärans grundsatser grott in
i folkets sinne, emedan de voro så öfverensstämmande
med folkets hela själsriktning och böjelser, att ännu
fortfarande stridernas gny var den käraste musik för
det svenska örat, och striden var ofta sjelf sitt eget
mål, ehuru den helgades af korsets tecken, såsom vid
de korståg, hvilka företogos österut och hvilka kunna

sägas fortfara under hela medeltiden, enär ryssarne
betraktades såsom kristenhetens fiender. Kraften och
styrkan, så väl själens som kroppens, var fortfarande
något som väckte svenska folkets kärlek och beundran,
äfven öm dessa egenskaper slogo öfver i hårdhet och
vildhet.

Förändringarna i ett folks lynne och seder följa samma
lagar som förändringarna inom materien. De gå från
ytan inåt, från samhällets öfre lager nedåt. Till
följd deraf fortlefver det gamla, liksom bättre
skyddadt på djupet, sitt ostörda lif hos massan af
folket, långt efter sedan ett nytt skick blifvit
rådande på de stores gårdar.

Stiga vi derför in på <i>bondens</i> gård och öfver
tröskeln till hans stuga, skola vi finna honom med
sin omgifning, sin hustru, sina söner och döttrar och
husfolk, i det väsentligaste sådan, som vi sågo honom
vid medeltidens början, då förhållandena något hunnit
sätta sig efter kristendomens införande. Hvad vi först
och främst sakna der, är <i>trälen,</i> hvilken försvann
genom Birger Jarls och hans sonsons konung Magnus
Erikssons lagstiftning. En annan vigtig förändring
finna vi i hustruns och döttrarnas ställning, också
genom Birger Jarls lagstiftning. Det är nemligen
klart, att så väl hustrun, hvilken nu inträdde i sitt
blifvande hem med ärfd egendom i fast och löst,
som döttrarna i huset, hvilka i sin ordning skulle
hafva »tridiung» af arfvet med bröderna, numera skulle
intaga en helt annan ställning än som dessförinnan
var fallet.

Vid sidan af dessa förändringar till ett bättre visar
sig en annan, som smög sig fram, tyst och nästan
omärklig, och som när den stack upp sitt bleka anlete,
hade träldomens märke tryckt på sitt änne. Det var en
frukt af de feodala sträfvanden, som började verka
hos oss från den egentliga medeltidens början,
och i vårt naboland, i Danmark, förlorade bonden
under denna tid alla sina rättigheter såsom fri man
och blef lifegen. Herremannen höjde sig först öfver
bonden och vände sig sedan mot honom och förtryckte
honom. Förtrycket uteblef icke i Sverige, ehuruväl
lifegenskapen uteblef. Men att man både med undran
och ovilja skådade de svenske böndernes framfärd,
när de slutligen väcktes till verksamhet, det visar
så väl yttrandet »de vilja sjelfve vara herrar» i
Bernhard Osenbrugges bref som de ord konung Hans skall
hafva yttrat till Sten Sture, när denne fört honom
upp på Stockholms slott. »Herr Sten, I hafven gjort
ett ondt testamente i Sverige», voro enligt Olaus
Petri konungens ord, »i det I hafven gjort bönderna,
som Gud hafver skapat till trälar, till herrar, och
de som herrar skulle vara, ville I göra till trälar.»

Men ställer man sig inom området af den verksamhet,
som bonden under dessa tider utvecklade, och af de
bragder, som han utförde med sina käre höfvidsman,
och skådar man från dessa om kraft och mandom och
lefvande frihetskänsla vittnande storverk tillbaka
till hans undangömda hem, så har man svårt att tänka
sig träldom trycka på detta hem. Också var den svenske
bonden aldrig träl, de store och de danske konungarne
måtte nu betrakta honom och benämna honom,

huru dem lyste. Frihet och sjelfständighet voro alltid
hos honom bofasta.

Medeltidens åskådningssätt och uppfattning af
den svenske bonden såsom träl grundade sig på
en sammanblandning af begreppen <i>frälst</i> och <i>fri</i> i
förhållande till sina motsatser <i>ofrälst</i> och <i>ofri.</i> Men
hans ofrihet bestod i sjelfva verket endast deruti,
att han måste betala skatt. Och denna hans skatt
blef större och tyngre i samma mån som kronans
inkomster genom förläningar och frälsets utvidgning
blefvo förminskade. Bevis på böndernes betydelse
och farhågan hos de styrande att genom allt för tung
beskattning reta dem hafva vi i de ursäkter, som tid
efter annan från de senares sida gjordes. Vi hänvisa
till brefven af Magnus Ladulås och af Margareta. Om
tyngden och storleken af dessa skattebördor gifva
oss de skildrade händelserna ett tydligt begrepp,
och vi måste beundra spänstigheten och uthålligheten
hos dessa bönder att oaktadt all denna tunga och
lyckans ofta oblida skiften stå faste i orubblig
kärlek till sitt fattiga land. Mången bonde måste
afyttra sin jord, större eller mindre delar deraf,
mången helt och hållet gå från hus och hem.

Förmögenhetens vilkor voro naturligtvis olika, för
denna tid liksom för hvarje annan. Den ene förmådde
bära den börda, som krossade en annan. Men modet hölls
uppe, och om än de, hvilka bristen och fattigdomen
tryckte allt för hårdt, nödgades böja sitt hufvud för
rikedomen och makten, om de icke föredrogo stigmannens
lif i skogarne -- såsom vi funno under unionstiden --
så kunna vi vara fullt visse derom, att den förmögnare
bonden böjde sig för ingen.

Lifvet på hans gård var enkelt och flärdlöst, och
hans dag förflöt under sträft arbete. Hans behof voro
ej flera eller större, än att de fyldes af gårdens
afkastning och hans och husfolkets arbete. Sederna
voro hårda, och den råhet och vildhet, som vi sett
uppenbara sig bland de store, så väl de verldslige som
de andlige, måste naturligtvis äfven hafva funnits
hos de lägre. Man tog ännu gerna sin tillflykt till
yxan eller svärdet för att hämnas en skymf eller
straffa begånget våld, och våldsgerningar och dråp
hörde derför icke till det ovanliga.

<i>Herremannen</i> på sin gård -- vi beteckna här med
herrenamnet hela frälset, ehuru som vi veta endast
riddaren egde rätt att kallas herre -- var, åtminstone
hvad de mindre förmögne och mindre framstående bland
dem beträffar, föga olik den förmögnare bonden, om
man undantager skattefriheten. Dock måste i detta
afseende mången gång äfven frälsemannen underkasta
sig utomordentlig gärd, såsom fallet var -- för
att anföra ett exempel -- under Magnus Erikssons
minderårighet. Men ju mer man aflägsnar sig från
allmogen och flyttar blicken uppåt till de gamla
högättade och rika slägterna, desto mer tilltager
olikheten.

En sådan herreman, omgifven af talrika tjenare och
underhållande ofta flera hundrade beväpnade svenner,
skilde sig föga i sitt lefnadssätt från konungen
sjelf, antagande hans seder, äfven om hans

förmögenhetsvilkor derigenom på ett känbart sätt togos
i anspråk. Utländska seder och ett dermed stigande,
förut okändt öfverflöd i både mat och kläder
funno insteg på de stores gårdar ej blott genom
utländingar, som tid efter annan inkommo i landet,
utan äfven genom svenske herremäns resor och vistande
längre eller kortare tid utomlands. Dessa resor
föranleddes ofta af nödvändigheten att vid utländska
lärosäten fullborda sina studier. Vi påminna oss
i detta afseende Carl Ulfsson (Sparre) till Tofta,
S:t Birgittas sonson Carl Carlsson (Hjorthufvud),
som af förtrytelse öfver morderns eller styffaderns
beräkning att komma i besittning af hans egendom,
öfvergaf den presterliga banan, och slutligen Carl
Knutsson, som under sitt vistande utomlands förvärfvat
sig ovanlig skicklighet i krigskonsten.

Liksom bonden så kunde äfven herremannen fullkomligt
föda och kläda sig af sina egendomars afkastning och
äfven utveckla i detta afseende en större rikedom,
allt efter som hans gods och gårdar voro större och
flera. Men när ej längre den hemväfda rocken dugde
eller det hembrygda mjödet, när den förra skulle
vara af dyrbart kläde eller sammet eller siden och
det senare ersättas af utländska viner samt dertill
fordrades en mängd andra nödvändighetssaker, såsom
kostbara hästar och vapen af alla slag och andra
föremål, som en tilltagande yppighet fordrade --
då förslogo ej de forna tillgångarna, och rikedomen
försvann. Den vanliga utvägen att genom lån uppehålla
det kostsamma lefnadssättet måste anlitas, och den
ena gården efter den andra sättas som pant. Likaså
se vi ofta genom egendomsförsäljning behöfliga
penningar anskaffas. Dock bör man såsom orsak till
den i tidens handlingar förekommande klagan öfver
stort betryck icke förbise de stora kostnader, som
herremän måste underkasta sig för deltagandet i de
offentliga värfven. Att blotta deltagandet i ett
långvarigare herremöte kräfde stora summor, se vi
af herrarnes klagan för konung Erik, att det långa
dröjsmålet vid Stockholm 1435 kostat dem 16,000 mark.

Naturligtvis sticker här ett af svenskens gamla
nationalfel upp i dagen. Den ene ville ej vara
sämre än den andre och låter förleda sig till den
falska åsigten, att jemlikheten uttryckes genom
klädernas, ej genom handlingens utmärkthet. Att
sådana män som en Mats Ketilmundsson, en Bo Jonsson,
en Carl Knutsson m. fl. kunde uthärda ett furstligt
lefnadssätts kostnader, väcker icke någon förundran,
men efter dem kommer en mängd med mindre förmögenhet,
som ville utveckla samma ståt, och de förordningar,
som utfärdades mot yppighet och öfverflöd, uträttade
väl föga.

Till sina själsegenskaper visar sig herremannen som
bonden sjelfständig, styfsint, stolt, i medgången
ofta öfvermodig, men tillika uthållig, kraftfull,
klok; dock merendels mera en handlingens man än
ordets, något som visar sig tydligast i de många
underhandlingarna med Danmarks konungar och herrar,
hvarvid de svenske oftast drogo det kortare strået.


I afseende på den hårdhet, som rådde hos herremannen
ej blott i förhållande till hans likar och till
bonden, utan äfven i det enskilda lifvet, på hans
gård och i hans hem, behöfva vi blott påminna om
sådana tilldragelser, som då Bo Jonsson inför sjelfva
högaltaret i Gråmunkekyrkan i Stockholm mördade
Carl Nilsson (Färla) och sedan tvang den mördades
slägtingar att gifva sig »urfejd»; eller då Ivar
Königsmark med hugg och slag tvang sin hustru att till
samme Bo Jonsson sälja sin gård Bro. Sådana drag af
grymhet, som då Bo Jonsson lät uppskära sin hustrus
lik för att uttaga hennes foster och, emedan detta
befans vid lif, tvistade med den bortgångnas fränder
om arfvet -- stå icke enstaka. Man kan ej förneka,
att den kristne riddaren stundom sjunker djupt nedom
hedningen. En sådan upprörande gräslighet, som Magnus
Bengtsson (Natt och Dag) tillät sig mot den värnlöse
Engelbrekt, skulle knappast en hedning låtit komma
sig till last.

Konung Magnus Erikssons många förordningar för
att stäfja de våldsamheter, hvilka utöfvades af
herremännen mot bonden, äro goda bidrag till målningen
af tidens lynne och seder. Och jemför man konungens
bud om straff till lif och gods för den, som röfvade
från bonden till en hönas värde, och maktlösheten
af dessa bud med kraften af dem som utfärdades af
Engelbrekt, då ingen bonde förlorade till en hönas
värde, så utfaller jemförelsen utom all fråga till
bondens fördel. Mycket får väl skrifvas på Engelbrekts
egen personlighet och det inflytande, han utöfvade,
men äfven bondens sinnelag, som var sådant att det lät
inverka på sig, framstår berömvärdt. Samma beröm får
äfven gamle herr Sten, men den våldsamhet, som till
och med han tillät sig, såsom i Frösunda prestgård,
afmålar för oss tidsandans obändighet och hårdhet,
äfven om vi måste afräkna något på hans motståndares
hätskhet, hvarigenom må hända hans handlingar
fått en allt för hög färgläggning. Att icke ens
gästabudsbordets glädje kunde lägga band på sinnets
häftighet, sågo vi, då unge herr Sten på Stockholms
slott firade sitt val till riksföreståndare.

Vid gästabuden var det som hufvudsakligen yppighet
och öfverflöd utvecklades, och bröllop, barnsöl och
graföl voro hela tidehvarfvet igenom de tillfällen,
som företrädesvis fordrade stora samqväm. Uti
medellagen äfvensom i landslagen voro bestämda
föreskrifter gifna så väl för fästmannens gåfvor till
fästeqvinnan som för bröllopsgästabudet. Giftomannen
och brudens närmaste anhöriga hade rätt att gifva fyra
brudklädningar, icke mera, men andra klädningar kunde
gifvas efter behag. Brudgummen fick gifva gångare,
sadel och betsel, armkåpa och hätta. Utom brudgummen
fingo ej flera än åtta bära bröllopskläder. Bruden
fick, om hon ville, skänka bort sina bröllopskläder,
men endast till kyrkor och kloster, icke till lekare
eller spelmän. Lagboken bestämmer äfven gästernes
antal vid sådana tillfällen och upprepar utom bröllop
och utfärds- eller graföl äfven kyrkogångsöl och
ärne-öl eller första messe-öl. Till sådana gästabud
fingo bjudas biskop med två kaniker, som följde
honom, dessutom två

andra kaniker, åtta riddare, fyrtio svenner af
vapen, tjugu bönder och tjugu eller tio prester,
hvilka alla kunde komma med så stort följe, som
lagen föreskref. Konungens embetsmän kunde komma
objuden. På detta sätt var sålunda ett samqväm på 2
eller 300 gäster icke något öfverdrifvet, men vi kunna
antaga att de store herrarnes gästabud visserligen
icke inskränkte sig i detta mer än i andra fall till
lagens föreskrift.

Detta se vi i afseende på <i>morgongåfvan,</i> som enligt
urgammal sed skulle gifvas å rätter hinderdag
eller dagen efter bröllopet och som äfven var i lag
bestämd. En riddare fick gifva 40 mark lödig, en
sven af vapen 20, en allmännelig frälseman 10 och en
bofast bonde 3 mark lödig. Böter för öfverträdelser
af alla här nämnda lagbestämmelser voro utsatta,
men utöfvade ingen verkan på de store. Carl Knutsson
gaf Katarina Carlsdotter (Gumsehufvud) 200 svåra
engelska nobler, och hans halfbroder Knut Stensson
(Bielke) gaf i morgongåfva 800 mark Stockholms mynt,
beräknade efter halfnionde mark på en mark lödig.

<i>Köpstadsmännens</i> lefnadssätt var i viss mån olika
landtbefolkningens, eftersom sjelfva det trängre
utrymmet måste derpå utöfva inflytande, verkande
kraftigare och snabbare både till ondt och godt. De
voro af gammalt indelade i <i>köpmän</i> och <i>handtverkare,</i> af
hvilka de förre ansågos förnämligare än de senare. De
särskilda handtverken bildade föreningar, som kallades
<i>embeten</i> eller <i>skrån.</i> Dessa utgjordes af <i>åldermän</i> och
<i>bisittare.</i> Bland de förnämsta handtverkarne voro <i>guld-</i>
och <i>silfversmederne,</i> rörande hvilka vi sågo Sten
Sture d. ä. utfärda lagstadganden för att hindra
förfalskning och andra oordningar.

<i>Gillena</i> voro gemensamma för både handtverkare och
köpmän. De senare försålde sina varor i öppna bodar,
men kringvandrade äfven på landsbygden, hvars varor
åter fördes till staden att försäljas på vissa
torgdagar. Städerna hade äfven sina <i>marknader</i> för
att öka och underlätta samfärdseln mellan dem och
landsbygden. Vi hafva sett förordningar utfärdas så
väl till stadshandelns fördel som till att betrygga
köpenskapen bönderna emellan -- förbud mot så kallade
»landsköp» och rättelser i äldre förordningar, att de
ej måtte till den enes eller andres skada misstydas.

Mycken rikedom samlades i städerna, ehuru handeln
(hvarom mera här nedan) hufvudsakligen låg i
hansestädernas händer. Om rikedomen liksom äfven
om fromheten tala de många och stora kyrkor, som i
städerna anlades, äfvensom de många gåfvorna till
andliga stiftelser.

Den olikhet i afseende på <i>boningshusen,</i> som vi funno
redan under hedendomen, visar sig ännu tydligare under
denna tid. Ej blott mellan den fattigare och rikare
bondens stuga, ifrån hvilken sistnämnda den mindre
förmögne frälsemannens väl föga skilde sig, utan ännu
mera mellan dessa och de förnämsta <i>herregårdarne</i>
rådde stor olikhet.

De senare voro befästade och kallades
företrädesvis <i>hus,</i> borgar och slott (på latin
<sp>castrum</sp>).

För öfrigt kan om dessa tiders byggnader i allmänhet
anföras detsamma, som blifvit sagdt vid inledningen
till medeltiden. Ännu qvarstå der och hvar i våra
bygder, såsom vid <i>Ornäs</i> i Dalarne, gamla byggnader
från medeltiden med sina <i>loft</i> och dertill hörande
högan lofts bro, till hvilken en vindeltrappa leder
upp. Fönstren voro i allmänhet små och oansenliga,
och endast slotten och de andliga byggnaderna samt
de rikaste bland herremännen förmådde bestå sig
sådana af glas. I stället för glas begagnade man
sig af horn eller pergament, ofta endast af tjäradt
linne. Fönstren sutto stundom på taket, äfven på
herremannens gård.

I Vadstenaklostrets dagbok finner man för år
1493 antecknadt, att en riddare Hans Åkesson blef
förrädiskt dödad, då han satt till bords med sin
broder Bengt. Det var en bonde som blifvit anklagad
för ett svårt brott, som var mördaren, och han
gick till väga på det sättet, att han steg upp på
taket till stugan, der herrarne sutto till bords,
och »sedan en öppning blifvit med knif utskuren
i fönstret» genomborrade han herr Hans med ett
bågskott, så att han sjönk tillsammans och dog
inom timman. Anteckningen visar oss tydligt så väl
fönstrets läge, som, att det var af ett ämne, hvilket
kunde skäras med knif. Glasfönstren voro af så högt
värde, att danskarne sägas hafva fört med sig dem,
som voro på Stockholms slott. Detta skedde på konung
Christian I:s tid.

<i>Glasmästare</i> omtalas. I nyssnämnda klosters dagbok
finnes för år 1404 antecknadt om en broder som kallas
lekman (<sp>laycus</sp>) och hvilken dog i hög ålderdom, att
han var »glasmästare, såsom det allmänt kallas», och
att han lärde flera bland bröderna denna konst. »Deraf
har det kommit sig», heter det vidare, »att vi icke
hafva blifvit bragta att köpa dyra glasfönster af
de verldslige, ty bröderne, som varit derutinnan
lärde, hafva efter behof förfärdigat erforderliga
glasfönster.»

Äfven i städerna voro husen till stor del af träd,
hvarför också, när eldsvådor inträffade, dessa
ledo stor skada. Under unionstiden talas om sådana
i Stockholm för åren 1407, 1419, 1445, 1446 och
1495, hvarvid hela eller större och mindre delar af
staden lades i aska och många hundrade menniskolif
spildes. Derför var också den danska besättningen
under Engelbrekts befrielsekrig så angelägen att
skjuta eld på staden, och vi påminna oss huru denna
då endast genom vindens omkastning räddades.

Rörande <i>födoämnena</i> är i allmänhet föga att tillägga
till hvad som blifvit anfördt. Sädesslagen voro
desamma, men deras odlande mera utbredt, något som
dock synes hafva gått långsamt nog, om man får döma af
uttrycken i ett påfvebref, hvari så sent som år 1466
<i>hvete</i> och <i>råg</i> anses för nya och ovanliga sädesslag
ofvan om Kolmården. Alldeles oriktigt vore det
emellertid att anse råg och hvete först derefter hafva
kommit norr om Mälaren. Ty i Upland odlades dessa

sädesslag redan på 1200-talet enligt intyget af
Uplandslagen af år 1295. Och äfven södermanlandslagen
af år 1327 visar, att uttrycket i det nämnda
påfvebrefvet icke får tagas efter orden. Det heter
nemligen der, att vid kyrkoinvigning egde biskop att
infinna sig med 12 mans följe och 14 hästar, och att
då skulle vara i beredskap för honom en tunna hvete-
och rågbröd, en tunna bjuggbröd, två fläsksidor, fyra
får, åtta höns, två gäss, tre pund smör, två ostar,
fyra stockfiskar, fem mark vax, tre tunnor öl samt
hö och hafre åt hästarne.

Af <i>fruktträd</i> nämnas <i>äple-, päron-, valnöt-</i>
och <i>körsbärsträd.</i> Körsbären begagnades till sylt och
till ett slags dryck, som kallades <i>kirsedrank.</i> Äfven
valnötter syltades. Dock infördes för bordet mycket
utifrån. Af viner hafva vi sett <i>claret</i> användas på
Carl Knutssons präktiga gästabudsbord, då han firade
sitt bröllop med Katarina Carlsdotter. Till sådana
införda varor hörde äfven <i>socker</i> och <i>mandel, russin,
neglikor, peppar, ris, saffran, kummin, ingefära,
kanel, olja.</i> Vi hafva i det föregående anfört en del
af dessa kryddor, såsom använda vid Birger Pederssons
till Finsta begrafning.

Bland husdjur, som infördes och i mängd underhöllos
vid de storas gårdar, må vi nämna <i>påfåglar.</i> Dessa
begagnades ej blott såsom en prydnad för gårdens
omgifning, utan äfven såsom en anrättning vid bordet,
hvarvid de anordnades med utbredd stjert.

Rörande sjelfva <i>gästabudsbordet</i> och de <i>maträtter,</i>
som der framsattes, äro vi icke alldeles
okunnige. Åtminstone lemnar oss ett »ekonomiskt
calendarium», som finnes i en handskrifven bok på
Linköpings bibliotek, derom åtskilliga upplysningar
för slutet af medeltiden. Enligt detta se vi der
vinsoppa, risgröt, risvälling, hirsgröt, äplemos,
kleneter, strufvor, oråd (nu goråd), groffenbråd (nu
oxsoppa), lumber eller linsvälling, gallre eller
gelée o. s. v. Utom påfogeln med sin stjertprydnad
var bordet fullsatt med en mängd bakverk i form af
hus, träd eller djur.

Till efterrätt begagnades
sylter och frukter samt ost. Mandelmjölk omtalas
och vi påminna oss, att erkebiskop Olof dog deraf
1438. Bland ovanliga rätter var hampa och en som
bestod af sälspeck och ärter. Man hade särskilda
rätter för hvarje dag i veckan och äfven för de större
festerna. Af hjerpar och andra vildfoglar tillagades
pepparsylta. I slutet af Mars skulle vårfisket
skötas med ljuster, mjärdar och nät. I Juli syltades
valnötter. För den 20 Oktober finnes i det nämnda
kalendariet en föreskrift, att rofvorna skulle vårdas
i sandkulan och fårmjölk syltas. Omkring den 14
November skulle fläsk rökas, som icke skulle härskna.

<i>Klädedrägten</i> var underkastad vida mindre förändringar
än i våra dagar, ehuru dock olika bruk rådde för
olika tider, och yppighet och nyhetsmakeri vunno
insteg äfven hos oss och blefvo föremål för samtidens
klagan och klander. Men den jemlikhet i afseende på
klädedrägten, hvarvid vi blifvit vana, fans icke
på denna tid, utan synes det snarare hafva legat i
tidslynnet en benägenhet att äfven i det yttre utvisa
den samhällsställning man intog.


Bonden gick fortfarande klädd i sitt hemväfda <i>vadmal,</i>
må hända med några få undantag hos de förmögnare. Af
Magnus Erikssons privilegier för Kopparberget ser man,
att <i>kläden</i> fingo säljas vid Kopparberget, hvaraf man
kan sluta, att bergsmännens drägter bestodo af kläden
från utlandet. Sådana kommo från olika orter, och --
något som väcker vår tids förundran -- de skulle
enligt utfärdad förordning säljas till bestämda
pris. Vi påminna i detta afseende om konung Carls
taxa af år 1450. Der förekomma kläden från Amsterdam,
England och Lybeck, af hvilka det engelska var dyrast,
det lybska billigast. En aln af det sistnämnda skulle
säljas till 1 öre och godt vadmal till 1/2 öre. Äfven
andra tyger omtalas, såsom <i>busniskt</i> och <i>minist,</i> samt
de för oss välkända flöjel, sajain, baldakin och
sindal. <i>Pannus</i> var ett slags tyg af linne.

Af utländska varor, som infördes i och för
beklädnaden, nämnas äfver stöflar från Brügge. Denna
dyrbara klädebonad begagnades naturligtvis endast af
de förnäme, af konungen och hans omgifning. Om prakten
och öfverflödet i klädedrägt hos konungen och de store
hafva vi i det föregående haft rika tillfällen att
taga kännedom. Guldvirkade och perlstickade kläder,
fodrade med dyrbara pelsverk, förekomma här. En
ledning för omdömet lemnar härutinnan konung Carls
testamente, der det talas om en »hermelinsfodrad kappa
af rödt flöjel», en »sobelfodrad kappa och hatt af
gyllenduk», en »fiolbrun silkesborda» o. s. v. Att
kläderna testamenterades till fränder och vänner,
visar oss på en omständighet, som tillhör dessa
tider, den nemligen att kläderna begagnades sådana
de voro vida längre än i våra dagar, ofta hela lifvet
igenom. En sådan sed, att barn och barnbarn bära samma
högtidsdrägt som far och farfar eller mor och mormor,
har bibehållit sig ända till våra dagar i Värend.

Stor omvexling och mångfald af drägter fans
icke, om ej hos konungen och en och annan af de
rikaste. Dock omtalas enkelhet äfven der, åtminstone
för konungens egen person, om han ock älskade att se
sig omgifven af prakt hos sitt hoffolk. Svennerne så
väl på konungens gård som på herrarnes kläddes och
väpnades på husbondens bekostnad, och en tid -- omkring
begynnelsen af unionstiden -- var det sed, att desses
kläder voro af olika färger, så att den högra sidan
af kroppen utvisade en färg, den venstra en annan.

Till <i>prydnader</i> begagnades dyrbara smycken af guld och
silfver samt perlor och äkta stenar. Riddaren gick
klädd i gyllene kedja om halsen och gyllene sporrar
på fötterna. I det omnämnda testamentet af konung
Carl erhöllo så väl mågen Ivar Axelsson som Sten och
Nils Sture halsband af förgyldt silfver. Grefve Hans
af Eversten och Nowgarten begagnade ett halsband af
guld besatt med juveler. Detta omtalas af en förnäm
och lärd qvinna, som var abbedissa i Vadstena mellan
åren 1508 och 1519. Hennes namn var Anna Fickesdotter
Bylow, och hon var befryndad med landets förnämsta
slägter. På biskop Brasks begäran skall hon hafva
upptecknat hvad hon hade sig bekant

om åtskilliga gamla ätter, och ehuru ett och annat i
afseende på slägtförhållanden, såsom upptecknadt ur 
minnet, kan vara mindre tillförlitligt, innehåller
dock hennes bok för det enskilda lifvet och sederna
månget betecknande drag. Den nämnde grefve Hans var
gift med hennes faster.

Som bevis på, huru dyrt ett sådant halsband kunde
vara, hänvisa vi blott till hvad som finnes antecknadt
i Vadstenadagboken om det som tillhört drottning
Filippa och som år 1454 värderades till 130 rhenska
gulden. I klostret förvarades äfven en gördel af guld,
som tillhört samma drottning.

För öfrigt, omtalas guldringar och guldspännen med
infattade stenar, och stundom utsättes antalet af de
senare. I ett testamente af år 1322 omtalas en bonad,
som kallas <i>perlolyst.</i>

Dyrbar bonad till olika rum omtalas äfven. Så
testamenterade en rik kanik vid namn Olof i Linköping
bland annat till sin efterträdare bonad till tvänne
rum och bonad till tvänne gästrum.

Här må äfven omnämnas konungens utmärkelsetecken
(regalierna), hvilka voro desamma som nu. Vi hafva
omtalt dem vid konung Birgers kröning, liksom de af
honom begagnade kröningskläderna.

<i>Vapnen</i> voro mannens förnämsta prydnad och sålunda
föremål för hans största omvårdnad. Vi hafva sett
omtalade pansarskjortor från Lombardiet, svärd,
i hvilkas fästen kristaller voro infattade, andra
med inläggning af silfver. Konung Carls förgylda
svärd och gyllene sporrar testamenterade han åt sin
son. Riddarens sköldar voro ofta af det dyrbaraste
arbete, och ättemärket var stundom anbringadt på
ett mindre fält i form af en sköld vid öfra randen
eller midten. En sådan sköld var fordom upphängd
på högkorspelaren framför manfolksbänkarne i
Upsala domkyrka. Den var urholkad af lätt trä och
öfverdragen med läder, helt och hållet försilfrad,
med två starka läderremmar på baksidan, hvarigenom
venstra armen skulle trädas. Öfverst vid randen
var Ekaslägtens ättemärke anbringadt. Det var den
tappre Trotte Carlssons sköld. Denna sköld var en
s. k. <sp>kroksköld</sp>. En annan sådan sköld med grön utsirad
botten inom en bred silfverbord hade midtpå en mindre
sköld med Flemmingska ättemärket. Bruket af dessa
kroksköldar är mycket gammalt. På taflan, som var
uppsatt öfver S:t Eriks silfverskrin, voro denne
konung och hans riddare afbildade med kroksköldar,
bland hvilka särskildt en med det gamla Sturemärket
tre sjöblad.

På en annan pelare i högkoret hängde en förgyld sköld
med Vasavapnet, måladt i svart öfver hela skölden,
och på norra väggen hängde en halfannan aln lång
sköld, också försedd med Vasamärket, men af en annan
form. Bottnen i denna var äfvenledes helt och hållet
förgyld. Den förra af dessa sköldar hade tillhört
och burits af Christer Nilsson, den senare af någon
bland hans söner.

Något som ej bör förbigås äro de <i>reliker</i> eller
qvarlefvor af heliga män och qvinnor, hvilka ej
blott förvarades i kyrkorna och klostren,

utan äfven funnos hos enskilda och buros af dem. För
att icke tala om de dyrbara helgonskrinen -- S:t Eriks
i Upsala och S:t Birgittas i Vadstena -- eller om
S:t Eriks i Upsala domkyrka förvarade banér, hvilket
ansågs som en riksklenod, må vi här blott påminna om
de dyrbara taflor med reliker, hvilka konung Erik
och drottning Filippa skänkt till Vadstena kloster
och hvilka värderades till 1,080 svenska mark,
samt den stora förgylda silfvertaflan som konung
Carl skänkte till samma kloster. I samma konungs
testamente förekommer radband, ett med hvita stenar,
och ett <i>helgedomskar,</i> som han dagligen plägade bära
på sin hals.

Fru Märta Ifvarsdotter skickade år 1504 till sin
man Svante Nilsson en liten sked af gammalt guld,
som hennes moder egt och i hvars skaft helgedomar
voro inneslutna, »så att ingen som dermed spisade»,
skrifver hon, »kunde blifva förgifven». I ett
annat bref af samma år råder hon sin herre och man
»att sjunga S:t Sebastians messa, som kraftig är»,
säger hon, »mot all våda, då ock hvar af edra goda
dannesvenner må hafva ett ljus i sin hand».

Sådana reliker eller helgedomar utgjordes af små
spillror eller knotor af helgonens ben, men också
delar och stycken af deras kläder. Förnämligast
voro naturligtvis sådana, som förskrefvo sig från
Frälsaren sjelf. Små bitar af Kristi kors omtalas
mångenstädes, likaså törnen ur hans törnekrona. En
fru Katarina egde en liten bit af det förra, som hon
år 1322 testamenterade till Riseberga kloster jemte
tvänne guldspännen, af hvilka abbedissan skulle låta
göra ett guldkors att deruti förvara reliken.

<i>Handeln</i> låg hela medeltiden igenom hufvudsakligen
i hansestädernas händer, och vi hafva sett
unionskonungarne bemöda sig att, om icke alldeles
upphäfva, hvilket var en omöjlighet, åtminstone
förminska deras tryckande handelstvång genom
att uppmuntra andra handlande folk -- engelsmän
och holländare -- att anknyta förbindelser med
Norden. Detta var ett bland skälen, hvarför aldrig
något riktigt godt förhållande kunde inträda
mellan Lybeck och desse konungar, och detta åter
underlättade i sin mån de svenske i deras ständiga
strider mot samma fiende. Mellan Lybeck och Sverige
sågo vi mot medeltidens slut ett synnerligen godt
förhållande vara rådande, så väl under Svante Nilsson
som under hans son Sten och efter dennes död under
hans efterlefverska Christina Gyllenstierna.

Dock saknas icke spår under unionstiden från svensk
sida att öppna riket äfven för holländarne. Erkebiskop
Jacob skref derom till Sten Sture den yngre och
riksens råd år 1513, att eftersom fullmäktige sändebud
från Holland skulle komma till det då beramade mötet i
Köpenhamn, vore det rådligt att tillskrifva Sveriges
fullmäktige dersammastädes, »att om de funne sådan
läglighet med de holländer oss nyttigt vara, de skulle
säga dem på riksens vägnar säkerhet till att här i
riket fritt besöka alla hamnar, som deras gamla bref
innehålla, der riksens klämma är för och många andra
insegel. Det är troendes», tillägger erkebiskopen,
»att om så icke sker, få vi både holländare,

Danmark och de tyska städer på halsen. Det tager ock
ingen större skada, om de icke komma i Östersjön,
än Sveriges rikes innebyggare. Ett stycke ligast<footnote>
Tyg från Leyden.</footnote>
gäller i Lybeck 19 mark och här 28 mark. Alla de
varor här föras i landet, salt och kläde hvad det
helst är, det sättes dyrt, om de holländare stängas af
Östersjön. Koppar gäller 2 mark mera i Stockholm än i
Lybeck, desslikes jern och hvad annat här utföres. Det
är ock tänkande, hvad de holländare kunna göra in
på Vestergötland och Lödöse, om de blifva vår fiende
o. s. v.

Ju mer all införsel bestreds af dessa hansestäder,
desto mer väcker det förvåning att se de första osäkra
försöken att åstadkomma en sjelfständig, inhemsk
handel. Sådana saknas icke för denna tid. Man finner
en och annan herreman skicka skepp i sjön att utföra
landets varor och införa främmande. I sådana företag
inlåta sig äfven biskoparne. Af svenska städer idkade
Stockholm handel med egna skepp, ehuruväl denna handel
icke kunde vara synnerligen stor. Både Sten Sture och
Svante Nilsson sökte skydda den mot intrång af andra
svenska städer, emedan Stockholm gjort riket så stora
tjenster, att denna stad derför borde omhuldas. Genom
en resolution af Sten Sture den äldre, som sedan
bekräftades af Svante Nilsson år 1502, betogos
städerna <i>Öregrund, Östhammar, Gefle, Ulfsby</i> och <i>Raumo</i>
rättigheten att med skepp och varor segla utrikes.

Att tanken på en sådan svensk handel var gammal,
visar sig bäst af de privilegier, som lybeckarne
erhöllo af Birger Jarl, enligt hvilka samma förmåner
och rättigheter tillförsäkrades svenskarne i Lybeck
som lybeckarne i Sverige. Men af dessa rättigheter
kommo svenskarne aldrig i åtnjutande, och de politiska
förhållandena voro icke heller sådana, att de gynnade
utvecklingen af denna sak. Försök att inskränka
hansestädernas stora handelsförmåner saknas icke
heller från svensk sida. Konung Carl Knutsson krusade
icke för dem. Då han uppsköt bekräftandet af deras
privilegier, hitkommo 1456 sändebud från städerna,
men affärdades med det svar, »att om hansesällskapet
icke mer ville komma till Sverige, så kunde det blifva
hemma».

<i>Konung Carls hamnskrå</i> är en stadga, som här bör
omnämnas. Den har dock icke, som man skulle tro,
uteslutande afseende på sjöhamnarna i allmänhet, utan
är en ordningsstadga för fisklägena och särskildt
för dem i Östergötlands skärgård. De våldsamheter
och oordningar, som på sådana ställen plägade uppstå,
skulle genom denna stadga förekommas.

Bland varor, som utfördes ur riket, voro <i>jern</i>
och <i>koppar</i> de förnämsta, men <i>pelsvaror</i> var
äfven en betydande utskeppningsvara. Gråverk,
hermelin, mård, ekorr-, utter-, bockskinn och
elghudar utfördes årligen till tusental. Äfven
<i>fisket</i> lemnade sin andel. <i>Lax</i> utfördes synnerligast
till norra Tyskland. Företrädesvis voro Öster- och
Vesterbotten bekanta för sin goda lax. <i>Smör</i> nämnes
ock som utförselvara, likasom <i>boskap</i> och hästar. År
1416 förbjöds utförandet af boskap och

hästar, om de senare voro värde mer än 10 mark, eller
utan konungens särskilda tillstånd. År 1437 förbjöds
all utförsel af hästar från Upland och Södermanland
vid 40 marks böter och varans förlust. Vestergötland
var utmärkt för sina stora hästar, hvarför ock desse
voro framför andra förbjudna till utförsel. De små
Ölandshästarne skola redan under denna tid hafva
varit begärliga utomlands. Synnerligt betydlig var
väl dock icke handeln med dem.

Finare tyger och kläder, salt, vin, öl och specerier
voro varor, som infördes hit i de hamnar, der sådant
var tillåtet. Från fartyget fick emellertid ingenting
säljas, utan sedan ett fartyg fält ankar i hamn,
upptecknades godset genom vederbörande fogdes i
staden försorg -- hvilken hade rättighet att sjelf från
skeppet köpa hvad honom behagade -- och varorna fördes
till stadshuset eller <i>klädeshuset;</i> vinet fördes till
stadskällaren. Dessa varor fingo nu endast föryttras
till stadens borgare, hvilka egde uteslutande all
utminutering. Och liksom utländingen måste sälja
sin vara i parti, så fick han icke heller köpa annat
än i större poster, af spannmål ej mindre än läster;
af smör, koppar, jern, humla, talg, skinnvaror endast
till hela och halfva skeppund. Till resekost fingo
dock utländingarne göra inköp pundvis.

De af stadens handlande sålunda inköpta varorna
försåldes dels i öppna salubodar eller på torgen,
dels genom kringvandrande krämare. Å torgen köptes och
såldes endast på vissa torgdagar. På det att prisen
ej skulle stegras för högt, utfärdades af konung Carl
den här ofvan omnämnda taxan.

Handeln fortfor ännu att vara byteshandel, ehuru detta
naturligtvis måste aftaga i samma mån som tillgången
blef rikligare på <i>myntade penningar.</i> Sådana finnas,
såsom vi redan nämnt, icke slagna i vårt land tidigare
än under Olof Skötkonung, men äfven detta kan icke
fullt bevisas. Med säkerhet finna vi icke eget mynt
i vårt rike förr än under Folkungarne. Under Magnus
Ladulås omtalas icke mindre än nio myntpressar: i
Skara, Jönköping, Skeninge, Nyköping, Söderköping,
Strengnäs, Örebro, Vesterås och Upsala. De slagna
penningarna från medeltiden utgöras af de minsta
sorterna, nemligen <i>hela</i> och <i>halfva örtugar</i> samt
<i>penningar.</i> Men vi veta mer än väl af det föregående,
att bristen på slaget mynt var stor. Derför utgick
skatten till största delen i varor, och lagarne
erkände till och med vissa varor för värdeören.

Mängden af olika myntsorter och dessas småningom
tilltagande försämring, hvarigenom skilnaden mellan
den lödiga marken och marken mynt blef allt större,
samt de många utländska myntsorter, som förekommo i
landet -- danskt, lybskt, tyska hvitten, nederländska
groschen, rhenska gyllen, engelska nobler (rosenobler)
-- allt detta sammanlagdt vållade mycken osäkerhet
och oreda samt stora olägenheter. Man måste derför
vara betänkt på att åstadkomma någon reda och stadga
i dessa förhållanden, och till åtgärderna i denna syftning

höra konung Carls myntordning af år 1450 samt flera
förordningar af Sten Sture och rådet under de lugna
åren efter Brunkebergs slag.

För att upprätthålla myntet förordnade konung Magnus
Eriksson, att en lödig mark silfver skulle för 40
marks varuvärde erläggas i tull af alla »köpmän,
som förde spetseri hit i landet». Detta silfver
skulle köpmännen bära på myntet och derifrån få igen
halffemte mark myntad. Vi veta äfvenledes, att denna
förordning förnyades af konung Carl Knutsson år
1453. Men med alla dessa förordningar uträttades dock
föga, och de olika myntsorterna följa oss medeltiden
igenom.

För medeltidens köpmän var äfven bruket af <i>vexlar</i>
och penningeanvisningar ingalunda främmande.

En <i>resebeskrifning,</i> som berör vårt land, hafva vi
för denna tid att omnämna. Den är af en italienare
vid namn <i>Petrus Quirinus</i> och en hans följeslagare
<i>Christofer Floravant.</i> Den förre hoppades genom att
våga en handelsfärd till den aflägsna Norden vinna
stora fördelar. Men hans fartyg förliste utanför
norska kusten, och han sjelf med några få af hans
följeslagare, bland hvilka den nämnde Christofer
Floravant, lyckades rädda sig i en båt och kom efter
otroliga svårigheter och lidanden af alla slag i land
på en ö i närheten af Malströmmen.

Af de norska öboarna blefvo de mottagna på ett
sådant sätt, att de menade sig vara komna i ett
paradis. Deras beskrifning öfver folket och sederna
innehåller endast loford. De funno ett folk, som icke
kände några laster, utan utöfvade menniskokärlek
med ett rent hjerta. Genom arbetsamhet och flit
sökte man skaffa sig hvad man behöfde, man gifte
sig för att fortplanta slägtet, men icke för att
tillfredsställa de häftiga retelser, hvilka ohelga
kärleken, och kyskhet var knappt någon dygd, ty man
visste icke hvad okyskhet var.

Från Januari till Maj lefde Quirinus med sina elfva
följeslagare hos dessa öboar, men då fick han i
Trondhjem höra, att på Stäkeborgs slott i Sverige
fans en italienare vid namn Johan Franco, som han
kände, och han beslöt att draga till denne för att
derefter återvända till Italien. Under hela denna
färd rönte främlingarne samma välvilja, som kommit
dem till del hos de norska fiskarne. När de kommo
till sina hviloställen, funno de understundom maten
stående på borden, fast det var midt i natten, och
objudne satte de sig till bords och åto utan att någon
visade något missnöje deröfver. De omtalade tillika,
att det under en del af natten var full dager. Sålunda
kommo de i godt behåll till Johan Franco på Stäkeborg,
och med honom följde de sedan till Vadstena, hvilken
heliga ort de besökte. Resan dit, som slottshöfdingen
gjorde med ett väpnadt följe af mer än hundra svenner,
upptog fem dagar, och man hade goda herbergen och
all välplägnad. Från Vadstena begåfvo de sig vidare
till Lödöse, der tvänne fartyg lågo på redden, af
hvilka det ena ämnade sig till England, det andra
till Tyskland.


Väl kan någon öfverdrift ligga i berömmet för den
svenska landtbefolkningen såsom en följd af den
låga ståndpunkt, hvarpå sedligheten befann sig i
resebeskrifvarnes hemland, men till sina grunddrag
hafva vi här nordbons lif tecknadt af ett åsyna
vittne. Och ännu i klarare ljus framträder undangömda
lifs företräden, då man vid sidan deraf framhåller
herremannens, hvilken behöfde på sin korta färd ett
väpnadt följe af stridsgoda svenner i ett land, der
främlingen dragit fram oantastad. Man kommer dervid
ganska lätt till den tanke, som Lagerbring uttryckt,
att de store nödgats förse sig med sina talrika följen
till försvar mot sina likar, men icke mot den svenska
bonden.

För öfrigt må nämnas, att denne Johan Franco sannolikt
är samme man som den Johan Vale, hvilken vi lärde
känna under Engelbrekts befrielsekrig. Namnet
Vale skulle då vara detsamma som <i>välsk,</i> hvarmed man
betecknade italiensk under denna tid ej blott hos oss
utan äfven i Tyskland. Johan Vale är sålunda detsamma
som »Johan italienaren».

<b>Samhällsförfattningen.</b>

<i>Folkklasserna.</i> Vi påminna oss, att ursprungligen
i vårt land icke fans mer än en enda folkklass,
de frie männens, böndernes klass, och att ur
denna så småningom utvecklade sig en herreklass,
som efter föredöme af kyrkans män snart nog bildade
ett särskildt <i>stånd. Frälset</i> och <i>kyrkan</i> äro de båda
privilegierade samhällsstånden för denna tid; nedom
dem stodo städernas invånare, <i>köpstadsmännen,</i> och så
den ursprungligen enda samhällsklassen, <i>allmogen.</i>

<i>Bönderne</i> utgjordes af den ringare och mindre förmögna
delen af odalmännen, hvilka icke genom att göra
krigstjenst till häst frälste sin jord från skatt
till kronan. De kallades derför vanligen <i>skattebönder</i>
och deras jord <i>skattejord.</i> Mot slutet af medeltiden
började till och med den åsigt utveckla sig, att den,
till hvilken skatten erlades, var skattejordens
verklige herre, och att skatten sålunda var att
betrakta som en afrad till jordegaren. »Vore det ock
af kronans ränta, så hoppas vi att de derför icke
hafva något på oss att säga eller klaga, <i>ty kronan
hörer oss och Gud till</i>» -- skrifver Carl Knutsson från
Danzig, då han vill försvara sig för beskyllningen
att egennyttigt hafva förskingrat kronans medel.

Tidens historia har tillräckligt visat oss allmogens
både förtryck och seger, för att vi här skulle rörande
detta behöfva vara mångordige. Vi må blott antyda,
hurusom under folkungatiden man endast undantagsvis
vid tillfällen af stor fara ser de förföljde och
hjelpbehöfvande taga sin tillflykt till allmogen --
Mats Kettilmundsson för att hämnas hertigarne Eriks
och Valdemars död; konung Magnus Eriksson i sitt
trångmål mot de mäktige herrarne 1359; den sistnämndes
vänner för hans befriande ur fångenskapen 1371,
ehuru i denna rörelse allmogen visade något mera
sjelfverksamhet än som under denna tid var vanligt

-- samt huru under den följande tiden allmogen
uppträdde med en sådan kraft, att icke blott landets
oberoende och sjelfständighet deraf blef en följd,
utan äfven vid riksmötena ett rum bereddes för
densamma.

Vid sidan af allmogen, men ofvanom den förekommer
under unionstiden <i>bergsmännens</i> klass. Det är
egentligen från Engelbrekts och Sturehistorien,
det vill säga från historien om vårt rikes
sjelfständighetsarbete, som vi känna dessa bergsmän,
»kopparbergsmän, jernbergsmän, silfverbergsmän.»
Af det föregående känna vi, att bergsmännen voro
skattskyldige, men att de enligt sina privilegier
utgjorde egna rättssamhällen. Det var egentligen under
den yngre Stureslägten -- Nils Sture, Svante Nilsson
och Sten Sture den yngre -- som bergsmännen utveckla
stort inflytande. Vi behöfva blott påminna om Svante
Nilssons död och deras rådighet vid det tillfället.

<i>Köpstadsmännen</i> utgjorde mot slutet af medeltiden
en vigtig samhällsklass vid sidan af den ofrälse
allmogen. Det var i motsats till denna som de kallades
köpstadsmän, eljest <i>byamän.</i> Städerna bildade snart
nog -- från 12:te seklet -- egna samfund med egen
styrelse och egen rättsskipning. <i>Gotlands stadslag,
Bjärköarätten</i> och <i>den yngre stadslagen</i> äro de enda af
de gamla stadsrätterna, som ännu finnas i behåll. Vi
känna dem af det föregående. Rörande städernas
styrelse och det inflytande hansestäderna utöfvade
på densammas bildande påminna vi om stadgandet, att
stadens råd skulle till hälften bestå af svenskar
och till hälften af tyskar, ett stadgande som af Sten
Sture den äldre upphäfdes 1471.

Städernas styrelse utgjordes, som vi veta, af <i>fogdar,
borgmästare</i> och <i>råd,</i> och förestälde fogden konungens
makt och myndighet inom staden. Rådet omvaldes årligen
på det sätt, att de afgående rådmännen valde nya bland
stadens invånare. Den domsrätt, som rådet utöfvade,
var icke den högsta, utan man kunde från densamma
vädja till konungens, liksom äfven de mål, som rörde
förräderi mot konung och rike, icke lågo inom rådets
domvärjo utan hörde under »konungens nempd».

Inom städerna funnos åtskillige, som icke der egde
burskap, men som uppehöllo sig der af tillfälliga
orsaker, och de kallades <i>gäster</i> i förhållande till
dem som egde burskap och som kallades borgare. Den,
som icke egde 3 marks förmögenhet, vann icke burskap
som borgare, utan måste taga tjenst hos annan man,
medan å motsatta sidan en slags aristokrati fans,
som grundade sig på rikedom.

Stadens utgifter bestredos dels genom inkomster
af sakören och allmänna inrättningar för handeln,
dels medelst skatt eller taxering af dertill valde
ombudsmän. Från denna skatt voro konungens tjenare
och presterskapet fria.

Vi öfvergå nu till de båda förnämsta privilegierade
stånden, af hvilka det yngre var

<i>adeln,</i> ett namn som vi här i öfversigten begagna,
ehuru, såsom vi redan anmärkt, det icke begagnades
förrän mot slutet af

medeltiden. Huru denna adel uppkom, känna vi. Den grundade
sig på tjenst och företrädesvis krigstjenst. Adeln
var ett krigarstånd, men grundade sig tillika på
jordegendom. Adelns jord var <i>frälst,</i> och från frälsets
uppkomst hafva vi att märka skilnaden mellan <i>frälse-</i>
(privilegierad) och <i>skattejord</i> (oprivilegierad).

Att blifva frälseman var för denna tid alldeles icke
något som berodde på kunglig nåd, utan hvem som ville
och kunde uppfylla de i lagen föreskrifna vilkoren
egde rättighet att komma i åtnjutande af motsvarande
förmåner. Enligt konungabalken i Christofers landslag
kap. 11 och följ. bestämmas vilkoren för frälsefrihet
så: den, som »ville hafva sitt gods frälst», skulle
vid de årliga vapensynerna infinna sig med duglig
häst, väl värd 40 mark svenska penningar, »bättre och
ej värre», och dertill fullständiga vapen. Kom bonde
så utrustad och visade sig hafva tillräcklig jord
att kunna frälset upprätthålla, blef han frälseman
och erhöll som bevis på sitt frälse ett frälsebref.

Det är härvid att märka, att frälsemannen kunde
ega jord vida utöfver hvad som fordrades för att
upprätthålla sitt frälse, och man tycker, att han då
borde uppsätta flera ryttare i förhållande till den
större jordegendomen. Men detta var icke händelsen,
ehuru man sökte förhindra bönder, som ingingo
i frälset, att icke frälsa och sålunda undandraga
kronan skatt från allt för stora jordlotter.

Man föddes sålunda icke till frälseman, utan personlig
tjenst var vilkoret för att blifva en sådan. Men
frälsemans barn egde åtnjuta sin faders frälse, sonen
tills han fylt 15 år, dottern så länge hon var ogift
och enkan under sitt enkestånd. Den 15 år gamla sonen
skulle tjena till häst för sitt gods, om han ville
frälset åtnjuta. Blef frälseman gammal och oför,
egde han anmäla sådant vid vapensynen och sätta annan
man i sitt ställe. Å en annan sida kunde frälseman,
om han ville, lemna sitt frälse och återgå till
skattebönderna. Sådant anmäldes vid vapensynen, men
der skulle det pröfvas, och om synemännen godkände
skälen för hans begäran, upphörde han att vara
frälseman.

Inom detta frälsestånd fans ingen skilnad i politiska
rättigheter, men väl en skilnad i yttre anseende
efter utländskt mönster, den nemligen mellan <i>riddare,
svenner af vapen</i> eller <i>väpnare</i> och <i>allmännelige
frälsemän,</i> hvilka sistnämnde ock kallades »mindre
män». Vi känna dessa värdigheter från Magnus Ladulås'
tid. Riddare och svenner, som sutto i konungens råd,
voro i följd af denna sin rådsvärdighet lika. Den sven
af vapn, som icke satt i rådet, kallades väl »riddares
vederlike», men han hade icke så högt anseende som
riddaren. Erik af Pomern är den förste bland Sveriges
konungar, som utfärdat adelsbref med sköld och vapen.

I sådana frälse- och sköldebref var vapnet afmåladt
med färger. Ett som utfärdades af Svante Nilsson
1508 har vapnet måladt midt på pergamentet. Sådana
märken voro målade på sköldarna, och efter dem blefvo
i en följande tid de särskilda ätterna uppkallade. För

denna tid är det högst ovanligt att finna något
sådant tillnamn. Inom ätten bibehölls sköldemärket
med sorgfällighet. Vi påminna blott om den helgd,
hvari gamle herr Sten höll sina tre sjöblad. Vid
giftermålen var man noggrann om jemnbördighet.

Vi må slutligen i korthet meddela innehållet af de
privilegier, hvilka desse frälsemän under medeltiden
delvis och småningom vunnit och åtnjöto. De egde

1) <i>frihet från skatt,</i> men icke från utomordentliga
gärder; vidare frihet från förbindelsen
<i>att herbergera resande</i> och från skyldigheten <i>att
kringsända budkaflen,</i> hvilken sistnämnda frihet dock
icke sträckte sig till frälsemannens landbönder;
slutligen frihet från skyldigheten <i>att mottaga
konungens eller hans förläningsmäns hästar till
utfodring;</i>

2) <i>rättighet att uppbära konungens böter.</i>
Denna rättighet, som adeln utöfvade på sina gods,
var mycket inbringande och derför vigtig. Men deruti
låg alldeles icke någon skattskyldighet af adelns
underhafvande. Det var blott och bart en
rättighet att uppbära <sp>den andel</sp> af böterna, som
eljest skulle tillfalla konungen. Ensaksböterna
voro derifrån undantagna. Denna rättighet afses
med det bekanta uttrycket i Kalmar-recess af år
1483, »att hvar god man skulle vara konung öfver
sin landbo»;

3) <i>domsrätt öfver sina tjenare.</i> Liksom den
nyssnämnda rättigheten icke får betraktas såsom
någon rättighet för adeln att uppbära skatt, så
får icke denna fattas såsom den der gaf adelsmannen
en regerande herres myndighet öfver sina
undersåtar. Den rörde endast frälsemannens
egna svenner eller hofmän på hans borg eller gård,
icke hans landboar. Särskilda stadgar rörande
förhållandet mellan husbonde och tjenare voro
utfärdade och kallades <i>gårdsrätter;</i>

4) <i>rättighet att befästa sina gårdar.</i> Det
faller af sig sjelft, att detta var en rättighet,
som endast kunde begagnas af de rikaste och mäktigaste
bland herrarne. Men det befästade slottet
var jemte det talrika följet af väpnade svenner
ett förträffligt medel att höja de store öfver
lagen, att stadfasta sjelfsvåldet bland dem.
Under unionstiden blef denna rättighet offentligen
tillerkänd adeln genom Kalmar-recess af år 1483,
och på samma gång erhöll stormannen
rättighet att vägra konungen inträde på sin
befästade borg och att der mottaga dem som drabbats
af konungens vrede, tills de erhållit dag och stund
att felige<footnote>
Frie, med lejd, oförhindrade.</footnote> komma inför konungen;

5) <i>rättighet att dömas endast af konungen och rådet</i>
i mål, som gick å heder och ära, samt <i>att ensamme
sitta i konungens råd,</i> det vill säga, att endast
riddare och svenner kunde der intagas.

6) Slutligen må vi anmärka adelns försök
att betrygga sin makt genom att förebygga
förminskning af frälsejorden så väl i förhållande
till konungamakten som till de ofrälse. Vi påminna
om konung Christians försäkran af år 1457.
I Kalmar-recessen af år 1483 utlofvar

konungen för sig, sin hustru och afföda »att ej köpa
eller panta något jordagods från ridderskapet eller
frälseman och tillika att ingen <i>ofri</i> (ofrälse) man
skulle köpa <i>fritt</i> (frälst) gods».

<i>Presteståndet</i> var det äldre af de båda privilegierade
stånden för medeltiden. Dess privilegier voro
hufvudsakligen: det andliga frälset och den egna
domsrätten.

1) <i>Det andliga frälset,</i> som skilde sig från det
verldsliga derutinnan att det ej var förknippadt med
någon rusttjenstskyldighet, uppkom småningom och är
sannolikt lika gammalt som kyrklig egendom i jordagods
i Sverige. Konung Sverker Carlssons privilegier
af år 1200 äro derför endast att betrakta som en
bekräftelse på något som redan då var häfdvunnet.

Kyrkans skattefrihet var så mycket mer en förminskning
i kronans inkomster som kyrkan icke behöfde lemna
kronan något i stället, hvilket var fallet med
adeln. En allt för stor tillökning i kyrkans gods
var derför något som man ville förekomma, dels genom
inskränkning i rättigheten att testamentera till
kyrkan, dels genom reduktioner. Huru vigtig frågan om
testamentsrätten var, se vi tillräckligt af presternes
motstånd mot medellagen.

Liksom adeln, så voro äfven presterne
befriade från skjutsfärder, hästfodring och
fogdegästning. Biskoparne egde äfven rätt att uppbära
konungens andel i böter, hvilka ådömdes kyrkans
landbor, äfvensom de böter, som ådömdes kyrkans män;
likaså i de flesta fall böterna i äktenskapsmål och
i så kallade bannsmål. Biskoparne togo äfven danaarf
efter prester.

2) <i>Den andliga domsrätten</i> var ett privilegium,
som kyrkan egde framför adeln. Kyrkan egde sin egen
lag och egen domsrätt. Denna utvidgades småningom.
Vi känna, huru Sverker Carlsson stadgade, att ingen
prest skulle för något brott dragas inför verldslig
domstol, utan endast dömas inför andlig rätt. Från
denna begynnelse utvidgades den andliga domsrätten så
småningom till alla mål -- s. k. civila tvistemål lika
väl som brottmål -- i hvilka kyrka eller prest hade
del, samt utöfver kyrkans landbor enligt en
punkt i Kalmar-recess af år 1483, hvars ordalydelse
dock är obestämd. I äktenskapssaker och sådana
mål som rörde ocker, hvarmed för denna tid menades
ränta å penningar eller varor, skulle äfven lekmän
dömas af andlig domstol.

I bannsmål erlades böterna till biskopen. Sådana mål
voro de, i hvilka kyrkan sjelf ansågs genom brottet
förnärmad, då biskopen kunde belägga den brottslige
med bann, om han ej genom böterna försonade sig med
kyrkan. Men tvister om rättighet till jord hörde
under verldslig domstol.

Den andliga domsrätten utöfvades af biskoparna
dels i domkapitlen, dels på ting inom stiftet,
hvilka kallades <i>biskopsting,</i> då biskopen sjelf
satt till doms, men <i>prosteting,</i> då biskopens person
förestäldes af en annan, hvilken då kallades <i>biskups
länspräster, provaster.</i>


Det bör dock märkas, att konungens högsta domsrätt
genom lagarne var bevarad. »Ville biskopen ej bondanom
rätt göra, då egde bonden våld att kära sig för sinom
konunge» -- heter det.

Men utom dessa privilegier låg ett vigtigt vilkor för
kyrkans makt och inflytande deruti, att hon var så
skarpt skild från det öfriga folket. Presterne bildade
ett slutet stånd, som berodde af påfven i Rom, hvilken
genom dem ville beherska vårt land lika väl som den
öfriga kristenheten. Vi hafva härofvan framstält,
huru påfvarne gingo tillväga för att försäkra sig
om detta välde och huru genom celibatet och Skeninge
möte 1248 äfven den svenska kyrkan rycktes lös från
riket och gjordes till ett verktyg i påfvens hand.

Till hvad vi rörande denna sak omnämnt i öfversigten
vid medeltidens början hafva vi för öfrigt här föga
att tillägga.

Presterliga benämningar, som vi i det föregående ofta
hört omnämnas, äro <i>kaniker</i> och <i>erkedjeknar.</i> Den förra
benämningen var gemensam för alla medlemmarne i ett
domkapitel. Erkedjeknen var den förnämste mannen näst
biskopen i domkapitlet, och dernäst <i>domprosten</i> och
<i>dekanen;</i> dessa tre voro tillika <i>prelater.
Länspresten</i> var biskopens ombud i stiftet och stod till
värdigheten mellan biskopen och sockenpresterna.

Kyrkoområdet var indeladt i sju <i>stift</i> -- Upsala,
Linköpings, Skara, Strengnäs', Vesterås', Vexiö och
Åbo -- som styrdes, det första af <i>erkebiskopen,</i>
de öfriga af hvar sin <i>biskop,</i> hvilka åter i
<i>domkapitlen</i> eller de vid statskyrkorna anstälda
presterna (<i>kaniker</i>) hade rådgifvande myndigheter
vid sin sida. Vidare var hvarje stift indeladt
i vissa <i>kontrakt,</i> inom hvilka <i>prostar</i> såsom
vikarier utförde biskoparnes befallningar, då
desse ej funno för godt att sjelfve vidtaga sina
styrelseåtgärder. Församlingarna ändteligen voro
sammanslutna i <i>socknar,</i> hvilken ordning i vårt
land är lika gammal som kristendomen, och vårdades
der i främsta rummet af <i>sockenpresterna.</i> För
att åstadkomma enhet mellan alla dessa ett stifts
särskilda beståndsdelar höllos, på biskopens kallelse,
»<i>prestamöten</i>», till hvilka presterskapet borde
infinna sig för gemensam uppbyggelse samt för att
mottaga de uppmaningar och underrättelser, som
biskopen kunde hafva att meddela.

Men, såsom hvarje stifts presterskap hade sin
egentlige styresman i biskopen samt tillfälle
till gemensam andakt och undervisning i stiftets
prestamöte eller <I>stifts-synoden,</i> så hade biskoparne
och deras närmaste, kanikerne, eller med andra ord
hela kyrkoprovinsens representanter sin styresman i
<i>erkebiskopen</i> samt tillfälle ej blott till gemensam
andakt och undervisning, utan äfven till gemensamma
<i>beslut,</i> i <i>provins-synoden.</i> Genom denna anordning var
uppenbarligen högsta förvaltningen af svenska kyrkans
angelägenheter lagd i erkebiskopens hand, hvarför
ock biskoparne kallades erkebiskopens »lydbiskopar»
och aflade till honom på samma gång som till påfven
tro- och huldhetsed.

År 1474 hölls i Arboga en af erkebiskop Jacob Ulfsson
utlyst provins-synod eller kyrkomöte, såsom det nu
skulle kallas, der flera

beslut fattades, vittnande om denne erkebiskops
allvarliga nitälskan för presterskapets sedliga
förbättring. Intet dylikt möte hade då hållits sedan
år 1441, och sedan den tiden hade sedeförderfvet
icke så litet tilltagit äfven inom kyrkan. Också röra
bland de 42 punkter, i hvilka Arboga mötes beslut är
affattadt, icke få presterskapets lefnadssätt och äro
rätt stränga. Särskildt hade svenska presterskapet
icke utan mycket knot underkastat sig celibatet och
allt för ofta tagit sig ersättning i concubinat,
hvilket väckt föga anstöt inom församlingarna,
men nu stadgades, att ingen prest finge i sitt hus
hafva en »<sp>mulier suspecta</sp>» (misstänkt qvinna),
ännu mindre en concubina, vid äfventyr att först
straffas med böter och penitens, sedermera med
suspension och slutligen med afsättning, och de som
lärde, att ogifta personers köttsliga umgänge ej
vore en dödlig synd, skulle såsom kättare bannlysas,
lika väl som de, hvilka förnekade helvetets tillvaro
eller plundrade skeppsbrutne. Vidare förordnades,
att vid hvarje domkyrka borde finnas en »<sp>reformator
scholarium</sp>» för att hafva tillsyn öfver de blifvande
klerkernes både undervisning och seder. För öfrigt
utfärdades åtskilliga föreskrifter om presternes
klädedrägt, om fastor och messor, om domkapitlen,
hvilkas betydenhet man ville förstärka, om kanikernes
tjenstgöring, om upprättande af sjukhus vid hvarje
domkyrka, m. m.

I fråga om biskopars tillsättande
stadgades i Vestgöta-lagen: »När biskop skall väljas,
då skall konungen tillspörja <i>hela landet</i> (landskapet),
hvilken de vilja hafva. Han skall bondeson vara. Då
skall konungen sätta honom staf i hand och ring på
finger, och sedan skall han i kyrka ledas och på
biskopsstol sättas, och är så fullkomligen vald
till biskop och skall vigsel emottaga.» Men ända
från medlet af 12:te århundradet, då svenska kyrkan
förklarades för en sjelfständig kyrkoprovins, hade
det ansetts vara en <i>kanonisk</i> rätt, att presterskapet
sjelft genom de vid stiftskyrkorna anstälda kanikerna,
fritt valde sina biskopar, hvilket val dock skulle af
påfven bekräftas. Allmogen synes ock snart nog hafva
frånträdt sin rätt att deltaga i biskopsvalen; men
så väl unionskonungarne som den infödde konungen och
hans efterträdare riksföreståndarne yrkade, såsom
vi i det föregående vid flera tillfällen sett, att
bestämmande inverka på dessa val, så mycket hellre
som biskoparne nästan alltid tillika voro medlemmar
af rådet. Påfvens rätt att bekräfta valet erkändes
dock, hvarför också, när denna bekräftelse uteblef,
den utsedde icke fick namn af biskop, utan endast af
<sp>electus</sp>, såsom vi sett vara förhållandet med Heming
Gad. De underordnade presterne, sockenpresterne,
valdes eller, som det hette, kallades dels af
församlingarna, dels af enskilda män. Enligt
Uplandslagen -- och dennes stadgande härutinnan ingick
sedan i Christofers landslag -- egde biskop att pröfva
de förres skicklighet. Godkändes icke denna eller
skedde icke kallelsen i rätt tid, egde biskopen att
förse kyrkan med prest. Enskild man kunde kalla prest,
om han byggt kyrkan eller skänkt så mycken jord,
att den var tillräcklig för hennes underhåll. Han
erhöll då <i>fadurliker raetter</i> eller <i>jus patronatus</i>

öfver kyrkan. Härifrån härleder sig de så kallade
»patronella gällen», liksom ifrån de förra de så
kallade »konsistoriella».

Slutligen må vi i afseende på presteståndet tillägga,
att det var icke blott det äldsta, utan äfven det
förnämsta i riket. Erkebiskopen var sjelfskrifven
i konungens råd och egde rätt att rida med större
följe än någon riddare. Han och hans lydbiskopar
intogo vid alla möten liksom i alla tidens handlingar
platserna närmast konungen. Och när riket styrdes
af riksföreståndare, sätter denne sitt namn
efter prelaterna. Först mot slutet af unionstiden
märka vi härutinnan en förändring. Till och med
domprostarne satte sina namn framför svennerne af
vapn. Sjelfskrifven i konungens råd var visserligen
endast erkebiskopen ensamt, men vanligen sutto der
äfven de fleste lydbiskoparne.

Utom det att vi hafva sett prelaterna i rådet,
hafva vi äfven sett dem deltaga i herredagarna,
hålla räfsteting i konungens ställe tillsammans med
lagmännen och rikets råd, deltaga i bevillningars
bestämmande, anställa lagmansval och taga ed af folket
för konungen i hans ställe. Allt utvisar stor makt
och stort anseende. Detta grundade sig dels på den
stora rikedomen, som samlat sig inom ståndet, dels
ock derpå att bildningen hufvudsakligen fans endast
inom detsamma.

<i>Nationalrepresentationen.</i> Vi påminna oss, att vid
medeltidens början i stället för de forna
allshärjartingen uppkommit möten, hvilka kallades <i>herremöten</i>
eller <i>herredagar,</i> emedan de utgjordes af rikets store,
både andlige och verldslige. Dessa herremöten ordnades
af konung Magnus Ladulås genom beslutet på Skeninge
möte 1285. Tvänne saker äro vid dessa Skeninge stadgar
att märka: 1:o) att lagstiftande makten öfverflyttades
från folket till konungen och herrarne, och 2:o) att
endast de, som konungen kallade, egde att infinna sig
på hans <i>samtal</i> (<sp>parlamentum</sp>), såsom herredagen
kallades.

Vid dessa herremöten var folket visserligen
representeradt af sina lagmän, men vi veta, att
dessa lagmän, såsom tillhörande de rikaste och
anseddaste odalmannaslägterna, snart helt och
hållet införlifvades med adeln, så att lagmännens
forna betydelse under hedendomen snart alldeles
förfelades. Det var de store, som representerade
folket, men denna representation var icke en följd
af något uttryckligt medgifvande, utan hade uppstått
af omständigheterna.

Enligt lagen var det endast då konung skulle väljas
som ombud från alla landskapen skulle sammankomma
och sålunda utgöra en representation för riket. Dessa
ombud voro utom lagmännen 12 från hvarje landskap och
utsagos af landskapets samtliga innebyggare. Rösterna
afgåfvos landskapsvis. Vi hafva dock af det
föregående tillräckligt sett, huru föga lagens bud
gälde för dessa tider, och huru i afseende på sjelfva
konungavalet de store handlade efter godtycke.

Men de privilegierade klassernas sjelftagna myndighet
kunde icke förqväfva den grundton, som genomgår hela
historien om utvecklingen

af vårt lands författning, att folket i sin helhet
egde rätt att stifta sina lagar och derför äfven
borde vara representeradt. Minnet af hvad som fordom
varit rätt och sed förgår sent ur det svenska folkets
sinne, och liksom på allshärjartingen hvarje fri
man egde rätt att uppträda, så borde han äfven,
när en ombudsförsamling trädde i allshärjartingets
ställe, ega rätt att deltaga i utväljandet af dessa
ombud. De store voro länge sjelfskrifna ombud, och
de fingo gå och gälla som sådana, så länge som de af
allmogen betraktades såsom dess blomma och prydnad
och i viss mån äfven voro det. Men när de skilde sig
från denna allmoge och fingo fördelar att bevaka,
som voro väsentligen andra än allmogens och stälde
dem emot densamma, då vaknade behofvet af andra
målsmän. Så kommo ombud från städerna och allmogen
in i herremötena.

De kommo dit -- det är att märka -- genom kallelse från
konungen först, men sedan till följd af den kraft de
sjelfva utvecklade och den betydelse de vunno. Och
den konung, som utfärdat den äldsta till våra dagar
bibehållna riksdagskallelsen, antyder genom densamma
det brutna, men nödvändiga sambandet mellan Sveriges
konung och folk.

»Fyra män af allmogen från hvar lagsaga, utsedde män
från hvar köpstad, tvä kaniker från hvar domkyrka med
sin biskop och alla andra konungens och riksens män,
som det angick och som ville komma för rikets och
sina egna angelägenheter», kallades till herredag i
Kalmar 1359. Men det var, som vi vid flera tillfällen
nämnt, endast undantagsvis som folkets ombud under
denna äldre medeltid inkallades. Under unionstiden
blifva dessa utvidgade herredagar eller riksmöten -- de
kallas i tidens handlingar fortfarande »herredagar» --
till betydelsen öfvervägande.

Vi behöfva ej här anföra några exempel, då hvarje
blad i denna storartade strid för vårt fosterlands
sjelfständighet är ett blad i folkets, de ofrälse
ståndens historia. »Herrar, prelater, klerker,
riddare, friborne (svenner af vapn), frälsemän,
köpstadsmän, bergsmän och menige allmoge» -- äro
de, som under Sturetiden kallas till de allmänna
mötena. Ur dessa förstorade herredagar var det som
vår gamla riksdag sedermera utvecklade sig. Dess
fyra stånd förekomma redan här, nemligen: adel,
prester, borgare och bönder, ehuru man skulle kunna
för dessa tider taga bergsmännen som ett särskildt
femte stånd. Men något som skulle motsvara vår senare
<sp>riksdagsordning</sp> fans icke. Allt var i afseende på
formen för val och öfverläggningar obestämdt och
sväfvande.

Utom dessa herredagar och riksmöten, hvilka
fortgå vid sidan af hvarandra, fans äfven en
<i>landskapsrepresentalion,</i> hvilken gifver vid handen,
att landskapsmenigheternas gamla sjelfständighet
och oberoende ännu fortlefde, om de ock icke
stodo så skarpt emot hvarandra som fordom. Om denna
sjelfständighet påminner äfven landskapsmenigheternas
hela uppträdande under unionstiden, då de icke blott
skriftvexla med hvarandra om allmänna angelägenheter,
ingå förbund o. s. v.,

utan äfven gränsallmogen i särskilda härad inom olika
riken på sådant sätt träder med hvarandra i beröring.

Landskapsrepresentationen egde rum endast för två
fall: vid <i>val</i> och vid <i>bevillning af utomordentliga
gärder.</i>

Man bör i afseende på denna landskapsrepresentation
skilja mellan stadgarna i landskapslagarna
och landslagen. Valen äro endast två, nemligen
<i>lagmansval</i> för landskapet och <i>häradshöfdingeval</i>
för häradet. Landskapslagarna stadga, att
konungens länsman skulle utse 12 män, hvilka valde
häradshövdingen och »konungen satte honom sedan dom
i händer». Bevillningen beslöts af biskop, lagman
och de förståndigaste och bäste män i lagsagan.

Enligt Christofers landslag till gick vid
<sp>lagmansval</sp> på följande sätt: biskopen utlyste landsting
8 veckor före valet och ditkallade alla lagsagans
invånare. Allmogen, d. v. s. både frälse och ofrälse
lekmän i landskapet, utsåg sex hofmän, d. ä. frälsemän
och sex bönder, hvilka tolf tillsammans med två
klerker, som åtföljde biskopen, utsago tre inom
lagsagan boende män, hvilka de efter bästa samvete
ansågo mest tjenlige till embetet. Af dessa tre skulle
konungen sedan taga en, »som Gud honom i hågen skjuter
och han förstår vara allmogen nyttig.» -- Här hafva
vi sålunda en representation efter stånd, nemligen
de tre: prester, adel och bönder. Städerna ansågos
utgöra en menighet för sig, oberoende af landskapet,
och egde, som vi veta, egen domsrätt, så att de här
ej behöfde vara representerade.

Vid <sp>haradshöfdingevalen</sp> nämnes intet om
ståndsrepresentation i landslagen. Här var det
lagmannen, som sammankallade häradets innebyggare
till ting å rätta tingstaden. Så utnämndes 12 ombud,
hvilka jemte lagmannen på förslag uppsatte tre män
bland dem som i häradet bo, och af dessa egde konungen
taga »den han vill och vet till embetet fallen vara».

<i>Konungamakten.</i> Huru medeltidens konungamakt till
en början visar sig stark och mäktig, och huru den
med kraft arbetar på samhällets utveckling så väl
med afseende på qvinnans ställning och träldomens
afskaffande som i lagstiftning, samt huru sedermera
denna konungamakt under de kunglige Folkungarnes
inbördes strider nedsjunker till ett blott namn,
hvars tomhet bäst visar sig under den derpå följande
raden af utländingar, ej blott Albrekt af Meklenburg,
utan äfven unionskonungarne, det hafva vi sett i det
föregående. Här hafva vi att på ett ställe sammanföra
och uppställa de yttre former, hvarunder konungamakten
enligt lagen egde att uppträda och verka.

<i>Konungavalet</i> är dervid det första som möter oss. Huru
dervid tillgick enligt Uplandslagen, veta vi. Vårt
fädernesland var fortfarande under hela denna tid
ett <i>valrike,</i> d. v. s. ingen kunde der blifva laglig
konung utan genom val. Att man redan under denna tid
insåg vigten af att genom <i>arfsrätt</i> komma till riket,
det hafva vi vid flera tillfällen sett. Vi påminna
blott om den långa och bittra striden rörande detta

ämne under Erik af Pomern, samt huru oldenburgarne
sökte vinna sitt syfte genom att den valde konungen
lät välja sin son till efterträdare, kort efter det
han sjelf blifvit vald. Vid dessa val kom det sällan
i fråga att iakttaga lagens föreskrifter, men detta
afvikande från lag hade gammal häfd för sig. Redan
konung Magnus Ladulås lät välja sin son Birger till
konung, ej såsom lagen föreskref på Mora äng, utan
af rikets store i Skeninge. Denne Birger lät äfven på
mötet i Fagradal välja sin son Magnus till konung, men
alldeles icke efter som den af honom sjelf faststälda
Uplandslagen föreskref, ehuru dock menigheten enligt
urkunden i valet deltog.

I sammanhang härmed bör ihågkommas, att under
folkungatiden liksom förut konungarne valdes inom
den kungliga ätten, så att derigenom ett skenbart
arfrike uppstod. I medellagen heter det uttryckligen
härom: »Nu är konung till konungariket <i>väljande</i> och
ej ärfvande, om de konung mist hafva» -- samt vidare
om valbarheten, »att konung skulle tagas bland inrikes
föddom och <i>helst konungasonom</i>».

Rörande formerna för valet hafva vi att följa denna
medellag eller Christofers landslag, hvilken föga --
eller enligt befintliga handskrifter alldeles icke --
skiljer sig från den förra. Enligt dessa landslagar
tillgick nu valet så, att hvarje lagman skulle i sin
lagsaga med samtycke af alla der boende utvälja tolf
»vittre och snälle» män, hvilka tillsammans med
lagmannen skulle å utsatt dag infinna sig på Mora äng
och der välja konung. Uplandslagmannen afgaf första
rösten och derefter de andre lagmännen i föreskrifven
ordning. Den som erhöll alla lagmansrösterna och alla
landsmannarösterna, eller ock de flesta rösterna,
honom skulle lagmännen till konung döma. Ifrån de
äldre formerna skilja sig dessa derutinnan, att det nu
ej mera är uppsvearne, som valrätten i första rummet
tillkommer, utan lagmännen tillsammans med ombud från
landskapen.

Sådana voro emellertid de lagliga former för
konungavalet, hvilka voro gällande under hela
medeltiden. Under unionstiden gjordes en förändring
nödvändig med afseende derpå att Sverige skulle
hafva samma konung som Danmark och Norge. Den första
förändringen rörde föreskriften om att konungen skulle
vara infödd svensk, något som måste förfalla, då man --
utan att göra afseende på Norge, hvilket för denna
tid var af föga betydenhet -- tager i betraktande,
att Danmark lika litet ville erkänna en svensk, som
Sverige ville erkänna en dansk såsom konung. En annan
förändring låg deruti att valrätten måste öfvergå till
de store. På bestämmandet af formerna för valet af
unionskonungen arbetade man under hela den tid, som
bär detta namn, allt ifrån Margaretas försök att få
en <i>föreningsakt</i> antagen till slutet af 1400-talet. I
förnyelsen af Kalmareunionen 1436, der man tvistade
om ordet <i>inländsk,</i> på mötet i Halmstad 1450 och på
mötet i Ronneby 1476 -- öfver allt var denna fråga en
af tidens och förhållandenas vigtigaste. Men derefter
afstannade detta arbete. I Kalmare

recess af år 1483 förekommer intet om konungaval. Vid
Carl Knutssons konungaval följdes helt och hållet
tillfälliga former.

På konungavalet följde <i>hyllning å Mora ting, eriksgata</i>
och <i>kröning.</i>

I samma mån som de särskilda landskapen sammansmälte
och uppgingo i en större enhet, riket, upphörde
eriksgatan att ega sin ursprungliga betydelse. Det är
klart att så länge uppländingarne ensamt egde välja
konung, var eriksgatan nödvändig för att gifva de
öfriga landskapens allmoge tillfälle att antaga och
erkänna den nyvalde konungen. När sedan landskapens
valrätt öfvergått på lagmännen och befullmäktigade,
var i det närmaste eriksgatan obehöflig, men bibehölls
ändock, och fastän man gjorde så föga afseende på
lagens föreskrift i afseende på sjelfva valet, så
var man i afseende på dessa saker mera noggrann om
att följa densamma.

Vid hyllningen aflade konungen sin ed till
folket, men det är att märka att i vestgötalagen
talas ingenting om folkets ed till konungen. Denna
omnämnes först i uplands- och södermanlandslagarna,
hvilka låta båda edgångarne ske under eriksgatan. I
medellagen heter det: »Samma dag och stad (som
konungaval hållits) eger konungen allom inrikes
boende sin trohetsed gånga.» Enligt denna lag,
hvarmed Christofers landslag öfverensstämmer, var
sålunda Mora äng stället och valdagen tiden, då
konungseden afgafs. Drottning Margareta aflade ej
sådan ed på tinget, men utfärdade ett försäkringsbref,
och sådana försäkringar, <i>konungaförsäkringar,</i>
utfärdades sedan af de följande unionsregenterna,
äfven om eden upprepades muntligen på Mora äng. Vi
hafva sett, huru dervid tillgick, då Erik af Pomern
hyllades 1396. Mot slutet af medeltiden är hyllningen
å Mora äng att betrakta endast som en bekräftelse af
folket å det val, som herrarne gjort.

Kröningen skulle enligt uplandslagen ske i Upsala,
men verkstäldes äfven på andra ställen. Vi sågo under
folkungatiden Valdemar Birgersson krönas i Linköping,
Birger Magnusson i Söderköping, Magnus Eriksson i
Stockholm. I sistnämnda stad skedde äfven de båda
sista unionskonungarnes kröning; men Christian I:s
liksom Carl Knutssons kröningar försiggingo i Upsala.

Angående konungens <i>åligganden</i> och <i>rättigheter</i> påminna
vi om landskapslagarnes enkla föreskrift: »han skall
landom råda och rike styra, lag styrka och frid
hålla.» De innefattas hufvudsakligen i konungaeden.

Konungen var <i>högste domare</i> och egde såsom sådan att
»bryta alla skroksoknir och ofsoknir», hvarmed förstås
att han egde att rätta allt, som var orättvist och
emot billighet fordradt, sökt och dömdt. Egenskapen
af att utöfva högsta dom har svensk konung aldrig
uppgifvit, men han har kunnat uppdraga åt andra
att utöfva denna rätt. Formen för denna maktutöfning
var liksom alla andra för denna tid obestämd. Först
i Christofers landslag förordnas <i>räfstetingen</i> och
<i>rättaretingen</i> såsom de ting, der konungens högsta
dom skulle dömas.


Räfstetinget, som äfven kallades »landsting», hölls
årligen i hvarje landskap på vissa i lag bestämda
tider antingen af konungen sjelf eller å hans vägnar
af biskopen, två af domkapitlet, lagmannen och två
af riksens råd eller andra gode och friborne män,
som biskop och lagman dertill utsago.

Rättaretinget var ett <i>urtima</i> ting, som konungen, när
han så nödigt fann, kunde hålla inom ett landskap,
och der han sjelf eller den hans dom hade -- drotsen
eller annan tillförordnad -- dömde konungsdom.

I afseende på denna högsta domstol och der
anhängiggjorda mål, var för denna tid icke bestämdt,
att de skulle gå från häradsdom och lagmansdom
till konungs, utan man kunde med förbigående af
de förra vända sig omedelbart till konungen. Med
högsta domaremakten följde icke någon ovilkorlig
benådningsrätt. Den nu valde och på sin eriksgata
stadde konungen kunde endast gifva tre män frid,
dock icke sådana som begått nidingsverk.

Konungens högsta domsrätt innefattas uti uttrycket,
att han egde »lag styrka». Men han skulle äfven
vara fredens och ordningens högste vårdare. Han
skulle »frid hålla och lag styrka», sjelf bunden af
lagen. Han lofvade i sin ed »att älska all rättvisa
och sanning, vara sitt folk trofast, ingen fånga eller
fråntaga gods utan laga dom». Sådant är innehållet i
2:dra och 3:dje momenten af konungaeden i tillägget
till södermanlandslagen. I landslagarne är dock
förbudet mot fängslande utan dom uteslutet.

Det är i 8:de punkten som konungen lofvar »att
i sitt rike af Gud högsta dom hafva öfver alla
domare», och på det närmaste i sammanhang dermed
står den 9:de punkten, hvari han lofvar »att
upprätthålla helgden af all gammal lag, förekomma
att ingen utländsk rätt drages in i riket samt att
icke stifta ny lag utan folkets samtycke». Emellertid
erhöll konungen och rådet ett betydligt inflytande på
lagstiftningen, synnerligast i afseende på hushålls-
och förvaltningsärenden. Detta skedde genom beslutet
i Skeninge 1285.

Att skydda sitt land mot in- och utländska fiender
var också ett af konungens löften. I synnerhet
skulle han uppehålla edsöret. För detta ändamål var
konungen <i>högste befälhafvare öfver krigshären</i> --
en sida af hans konungamakt som jemte den högsta
domsrätten alltid utmärkt den svenske konungen. Enligt
uplandslagen egde konungen äfven rätt att börja
anfallskrig, medan södermanlandslagen stadgar
folkets bifall såsom vilkor för krigståg utom rikets
gränser. Det är dock klart, att konungens vilja i
detta afseende betydde föga, om folkhären vägrade
att följa honom, hvarpå Olof Skötkonungs historia
är ett exempel. I Kalmare recess af år 1483 sättes
»menige riksens råds råd och samtycke» som vilkor
för börjande af krig.

Från krigshären, som under medeltiden till stor del
utgjordes af läntagarne och deras folk, komma vi
helt naturligt in på en annan konungens rättighet,
den nemligen att »<i>tjenistumannum sinom län gifva</i>».

Om länen i vårt land hafva vi i det föregående talat
och anmärkt den väsentliga olikheten mellan dem och
feodallänen i utlandet. Den ärftlighet inom länen,
som många af våra store sökte vinna, kom aldrig till
någon stadga i vårt land. Hertigdömen, som utdelades
af Birger Jarl och Magnus Ladulås, och som vållade
så bittra strider under folkungatiden, försvunno
med denna, och större förläningar, som sedermera
utdelades såsom ersättning för lidna förluster eller
omkostnader för kronans räkning, gåfvos väl stundom
med rätt för den förlänades barn att efter hans död
njuta länet, men endast för viss i förläningsbrefvet
bestämd tid. Man bör äfvenledes märka, att länen i
Sverige gåfvos såsom lön åt konungens embetsmän. Dessa
embetsmän, hvilka voro konungens ombud i landsorterna,
förekomma under olika benämningar, såsom <i>fogdar</i> och
<i>länsmän,</i> hvilka senare synas hafva lydt under de
förra. Befälhafvarne på konungens befästade slott
kallades <i>höfvidsmän.</i>

Konungamaktens sträfvan att vinna ärftlighet visar
sig äfven i afseende på länen. Det är naturligt,
att de län, i hvilka fasta slott voro uppförda,
skulle vara de vigtigaste, och vi veta tillräckligt
af det föregående, att den som egde slotten i sin
hand också kunde anse sig ega riket. Vi veta äfven,
att de vigtigaste slotten med deras tillhörande
län icke utförlänades, utan lågo, som det hette,
»vid konungens fatabur». När nu ett län bortgafs
af konungen, sades det, »att slottslofven stod
till honom», och dermed menades att slottet skulle
hållas honom tillhanda. Men i förläningsbrefven
började äfven utsättas, till hvilken slottslofven
skulle stå efter konungens död. Om nu slottslofven
stäldes till konungens son eller annan frände, så
var det gifvet, att efter hans död slotten kommo
i dennes hand, till hvilken slottslofven sålunda
var stäld. Häraf begagnade sig unionsregenterne
för att göra sig oberoende af lagens stadgande om
konungavalet. Christofer af Bayern måste derför i
sin konungaförsäkran lofva, att slottslofven skulle
ställas till erkebiskopen, drotsen och lagmannen af
Upland samt tre andra gode män af rådet. Sedermera
under Sten Sture stäldes slottslofven till fyra af
rådet, och i Kalmar recess af år 1483 bestämdes,
att två af dessa skulle vara andlige.

De län, som lågo vid konungens fatabur, utgjorde en
del af hans inkomster. Dessa utgjordes för öfrigt
i) af afkastningen från <i>Upsalaöd;</i> 2) af de <i>å jorden
hvilande utskylder,</i> äfvensom af <i>personella skatter;</i>
3) af de <i>konungen tillfallande böter</i> och 4) af
<i>danaarf,</i> d. v. s. arf efter utländsk man, som här
dött utan arfvingar.

Huru Upsala-öd uppkom, känna vi. Dessa gods,
hvilka så småningom blifvit ansenligt förökade
och lågo spridda öfver hela riket i alla dess
landskap, få ej förblandas med andra kronogods,
hvilka väl ansågos lika med, men ej inbegrepos under
Upsalaöds-godsen. Alla dessa gods egde konungen att
förvalta och bruka, men fick ej förskingra eller
minska dem. Skedde sådant, egde efterträdaren att
återfordra det från kronan bortgångna. De reduktioner,
om hvilka vi i det föregående talat, stödde sig på
denna rättsgrund.


I afseende på <i>skatterna</i> skilja vi mellan
<i>de årliga laga utskylderna</i> och de <i>utomordentliga
gärderna.</i> Ursprungligen voro alla skatter frivilliga
sammanskott, men flera blefvo efter hand ständiga
under särskilda benämningar. Utomordentlig
gärd kunde konungen icke pålägga utan folkets
bifall. Södermanlandslagen upptager följande två
fall såsom skäl för sådan bevillning: 1) då konungen
behöfde värfva utländskt krigsfolk till landets
försvar, och 2) då han red sin eriksgata.

Landslagarne tillägga till dessa två följande
fyra fall, då sådan urtima gärd kunde upptagas,
nemligen: 3) då inre oroligheter utbröto; 4) då
konungen skulle krönas; 5) då han bortgifte son eller
dotter, och 6) då byggnad var nödig å konungens hus
eller Upsalaödsgodsen. Vid bestämmandet af dessa
bevillningar egde en folkrepresentation rum, såsom
vi anfört här ofvan. Biskopen och lagmannen jemte 6
hofmän (frälsemän) och sex bönder inom hvarje lagsaga
skulle öfverlägga och besluta, hvad »hjelp allmogen
skall och må göra sin konung».

Konungen var omgifven af sitt <i>råd,</i> som ursprungligen
bestod af 12 män, men som sedermera växte till ett
obestämdt antal. Rådet utgjorde icke någon ständigt
på en ort samlad myndighet, utan sammankallades,
när och dit konungen för godt fann. Under Magnus
Eriksson börjar det kallas <i>riksens råd,</i> och landslagen
förskrifver, att konungen skall styra sitt rike med
råd af detsamma eller, som det heter, med <i>råds rade.</i>

Riksens råd egde enligt sin ed att råda konungen till
det, som de veta för Gud, honom och hans land nyttigt
vara; det ej underlåta för veld, skyldskap, svågerskap
eller vänskap; styrka honom till att iakttaga och
befrämja rikets rätt med all deras makt, att han må
hålla alla de eder, som han svurit riket, samt folket
de eder, som det svurit honom, och hvilket allt äfven
rådet är pligtigt att hålla. Slutligen skulle de icke
uppenbara något, som konungen ville hafva hemligt
eller som kunde medföra skada för honom eller riket.

Af medlemmar i rådet var det endast erkebiskopen
som var sjelfskrifven. Af lydbiskoparne äfvensom
af andra klerker egde konungen i rådet intaga dem,
som kunde vara honom nyttiga. Vanligen sutto der
alla lydbiskoparne. Att lagmännen inkommo i rådet
under Magnus Ladulås, det hafva vi i det föregående
omtalat. Af riddare och svenner skulle antalet
vara tolf, men detta öfverskreds ofta, och under
unionstiden, synnerligast efter befrielsekriget
under Engelbrekt, fyldes rådet af nya medlemmar i
massa. Det är derefter nästan omöjligt att med visshet
säga, hvilka som verkligen varit riksens rådgifvare,
hvarför ock efter den tiden skilnaden mellan rådsmöten
och herremöten var ganska ringa.

Huru desse mäktige herrar, hvilka sutto i konungens
råd, voro rädda om sin makt och sökte sluta sig
tillsammans, så att ingen der skulle vinna inträde
emot deras vilja -- det hafva vi i det föregående
sett vid flera tillfällen. Vi påminna endast om hvad
konung Albrekt måste medgifva den 9 Augusti 1371,
då åt namngifna 19 rådsherrar

tillerkändes rättighet att invälja nya medlemmar i
de med döden afgångnas ställe. Under unionstiden
lofvade Christofer 1441 i sin konungaförsäkran att
endast med råds rade intaga män i rådet. Med råds
rade lofvade han ock att tillsätta embetsmän samt
bortgifva slott och län -- bestämmelser, hvilka äfven
förekomma i Kalmar recess af år 1483.

För att göra oss ett begrepp om, med hvilka
anspråk desse rådsherrar uppträdde, behöfva vi
blott genomläsa det bref, hvilket uppsattes af
Trolle-partiet i Juni 1512, då detta hade förskansat
sig på Gråmunkeholmen. Der tillerkänner rådet sig från
hedenhögs enligt Sveriges lag och gamla goda sedvänjor
hafva haft makt och välde »<i>att skicka styrelse och
regemente i riket som dem tyckes bäst och nyttigast
vara efter tidens läglighet,</i> synnerligen då krönt
och krismad konung icke är i landet.

Af de verldslige männen inom konungens råd voro tvänne
af konungens <i>tjenstemän</i> de förnämsta -- en omständighet
hvarigenom medeltidens samhällsskick väsentligen
skiljer sig från den föregående tiden, då konungens
tjenare ej ens erkändes tillhöra de frie männens
lag. Desse höge embetsmän voro <i>drots</i> och <i>marsk.</i>

De uppkommo, som vi påminna oss, under Magnus Ladulås,
hvilken delade det gamla jarlembetet i dessa tvänne.

Under senare hälften af 1300-talet antogo dessa
embetens innehafvare alltmera karakteren af
rådets ledare i oppositionen mot konungen, och
embetena lemnades derföre icke sällan obesatta
så länge konungen vågade det; men i det förslag
till unionsakt, som uppgjordes 1436, stadgades, att
»konungen skall hafva drots och marsk i hvart rike,
den som der är bäst fallen till efter riksens råds
råd». -- »<i>Drotsen</i>», heter det der vidare, »skall hafva
sådan makt som konungen sjelf, närvara uti alla domar
öfver alla andra domare, att styra våld och orätt,
styrka och hjelpa dem, som orätt öfvergår; och böra
alla innebyggare honom troligen hjelpa, när drotsen
tillsäger, lika visst som konungen sjelf när vore
och sjelf påkallade och både.»

Om <i>marsken</i> stadgar samma unionsförslag, att »han är
särdeles pligtig till att hjelpa drotsen att styra
lag och rätt uti konungs stad och rätta öfver dem,
som orätt hafva och vilja ej låta sig nöja i rätta;
och är hans embete än mera, om krig och örlog falla
uppå riket, som Gud styre, då skall han vara förman
för alla dem, som då utskickas till riksens värn,
och styra och råda derför efter gode mäns råd, som
de äro när stadde, och med konungens och gode mäns
hjelp rätta öfver dem, som olydige äro och ej vilja
göra som dem bör och de tillsagde varda».

Drotsen var sålunda konungens ombud för domaremakten
samt hade högsta förvaltningen af konungens och
kronans slott, gods, sakören och inkomster. Han var
rikets högste embetsmän och konungens representant.


Marsken »skulle hjelpa drotsen att styrka lag och
rätt i konungens ställe», och i krig förde han befäl
öfver hären.

Under unionstiden försvinner drotsembetet, och
vi få i stället höra talas om en <i>hofmästare,</i> som
redan omnämnes i den förnyade unionsakten af år
1436, men då vid sidan af drotsen och de öfriga
högste ämbetsmännen. Såsom konungens och rikets
hofmästare känna vi Bengt Jönsson (Oxenstierna) under
Christofer, Erik Eriksson (Gyllenstierna) under Carl
Knutsson, Erik Axelsson (Tott) under Christian I,
och under dennes sons korta regeringstid beklädde Sten
Sture detta embete. Med tanken på den obenägenhet,
som visade sig så väl hos Margareta som hos konung
Erik för drots- och äfven marskembetet, då den
senare tvingades att tillsätta båda dessa embetsmän,
skulle man af sjelfva titeln <sp>hofmästare</sp> vara färdig
att draga en slutsats, som om embetet kommit mera i
beroende af hofvet, konungen, än af riket. Men sådant
var icke förhållandet, och skilnaden mellan konungens
enskilda tjenare och rikets embetsmän var ännu under
unionstiden icke stor.

Under riksföreståndarne funnos hvarken drots,
hofmästare eller marsk.

<i>Kansleren</i> var den högste embetsmannen näst drotsen
eller hofmästaren och marsken, men dock i anseende
dessa vida underordnad. Huru detta embete uppkom,
känna vi. I den förnyade unionsakten af år 1436
talas om en <i>öfverste kansler</i> med rikets insegel och
en <i>gårdskansler.</i> Mycket berodde det dock i detta,
liksom i allmänhet i alla embeten under medeltiden,
på den person, som beklädde dem, om han var mer
eller mindre ansedd. Mången kansler satt i rådet och
blef biskop. Så de båda siste riksföreståndarnes,
<i>Petrus Jacobi Sunnanväder</i> hos Svante Nilsson och
<i>Mats Gregersson</i> (Lillie) hos Sten Sture d. y. Konung
Carls kansler Nicolaus Ryting var icke prestman,
något som för medeltiden hör till det ovanliga,
och var gift med en syster till den rike och mäktige
uplandslagmannen Bengt Jönssons (Oxenstierna) hustru.

<i>Kammarmästaren</i> var ock en man af högt anseende. Han
hade att förvalta konungens eller rikets inkomster
och utgifter. Att embetet var af vigt, synes deraf
att konung Christian år 1476 måste lofva att »efter
Sveriges råds råd och samtycke skicka en god man
in i riksens råd till kammarmästare, den som all
konungslig skatt och ingäld skall uppbära och deraf
göra konungen och rådet räkenskap».

Utom dessa förekomma äfven andra embetsmän, såsom
<i>köksmästare, skänk</i> och <i>fodermarsk.</i> Bland konungens
omgifning hafva vi äfven sett omtalade <i>kaplaner,
läkare, stallmästare</i> och <i>småsvenner,</i> hvilka senare
voro ur rikets förnämsta ätter.

I den brytningstid, som utgör vår medeltids sista
skede, då det gälde att afgöra, om en svensk
nationalitet skulle finnas eller icke, forekomma
embetsmän af en ny art, de s. k. <i>riksföreståndarne.</i> Om
deras uppkomst, vidden af deras makt och deras
betydelse anse vi oss dock icke här behöfva vara
vidlyftiga, då de genom sin verksamhet, genom
kraften och storheten i sitt uppträdande intaga en så
framstående plats.


Från dessa riksföreståndare, hvilka valdes af folket
eller under påtryckning af folkviljan och hvilka
uppburo den rent svenska konungamakten, böra vi
skilja de riksföreståndare, hvilka under unionens
tidigare skede tillskapades af unionskonungarne
sjelfva och deras svenska anhängare. De fyra, som
konung Christofer utsåg, när han lemnade riket, höra
till det sanare slaget. Detta liksom de följande
riksföreståndarevalen -- bröderna Oxenstierna efter
Christofers död, erkebiskop Jöns Bengtsson och
Erik Axelsson efter konung Carls flykt, biskop
Kettil -- tjenade att stadga den grundsatsen, att
riksföreståndaren skulle styra riket, när det af ett
eller annat skäl var utan konung. I Kalmare recess af
år 1483 stadgas, att de fyra, till hvilka slottslofven
skulle stå, äfven skulle styra och regera riket i
konungens frånvaro.

Vid sidan af de förre -- Engelbrekt och Sturarne -- äro
dock dessa sistnämnde af ringa betydelse, och vanligen
tänker man vid frågan om riksföreståndarne på de män,
hvilka i spetsen för Sveriges allmoge byggde den hamn,
der Sveriges frihet och sjelfständighet kunde hvila
trygg och samla krafter för kommande stormar.

Vi må sluta denna öfversigt af vår medeltid med
upprepandet af den biskopliga skaldens tänkvärda ord:
<poem>
Frihet är en segerhamn,
det visar frihet med sitt namn
dem, som henne kunna lida.
En hamn vär för vind och våg,
frihet beskärmar både hög och låg;
ty bör man frihet pryda.
</poem>
<img></img>
</chapter>
