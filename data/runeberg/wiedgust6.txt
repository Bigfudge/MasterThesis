	GUSTAV WILD
MINDEUDGAVE
<!-- OCR text missing for page 0002 -->
GUSTAV WILD
MINDE I.' 1) (i AV E





VI BIND

SATYRSPZL OG IDYLLER:
RANKE VIL JER
KÆRLIGHED
TRE SATYRSPJL
AFDENGAMLEVINHANDLERSOpTEGNELsER
GYLDENDALSKE BOGHANDEL - NORDISK
FORLAG - KJØBENHAVN OG KRISTIANIA
MDCCC C XX
ANDET OPLAG






















KJØBENI-IAVN -- OSCAR FRAENCKEL & Co.
RANKL VILJER
(1906)




2 Gange 2 er 5.. .
<!-- OCR text missing for page 0006 -->



PERSONER


<sp>Thomas Hamann</sp>, Fuldmægtig i Ministeriet.
<sp>Marie</sp>, hans Kone.
<sp>Ester Abel</sp>	) deres Børn.
<sp>Fredrik Hamann</sp>  ) 
<sp>Mathias Hamann</sp>, Skolebestyrer.
<sp>Povl Abel</sp>, Forfatter og Timelærer.
<sp>Gerhard Konik</sp>, Karikaturtegner.
<sp>Line</sp>, hans Kone.
Enkefru <sp>True1sen</sp>, Kollektrice.
<sp>Othella Lustig</sp>, Hetære.
<sp>Hugo Jørgensen</sp>, Cyklerytter.
<sp>Kammerherreinden</sp>.
<sp>Overretssagføreren</sp>.
<sp>Fængselspræsten</sp>.
<sp>Siverts</sp>  )
<sp>Jensen</sp>   )  Fangevogtere.
<sp>En Politibetjent</sp>.
<sp>En Fange</sp>.
<sp>En Kioskdreng</sp>.
<sp>Dora</sp>, Pige hos <sp>Abels</sp>.

Handlingen foregaar i København i Fortiden. -- 
Nuomstunder er Menneskene jo helt anderledes.
<!-- OCR text missing for page 0008 -->



FØRSTE AKT


<sp>Povl Abels</sp> Hjem. -- --

Stue, paa én Gang Spise- og Daglig-Stue, holdt i gammel dansk 
Almuestil med hvidkalkede Vægge og højt, blaamalet Panel med omløbende Hylde.

I <sp>Baggrunden</sp>: to Fløjdøre med en Buffet Imellem. Døren til venstre
staar aaben og fører ind til <sp>Povl Abels</sp> Arbejdsværelse, hvor der staar et
Skrivebord midt for Indgangen. Døren til højre fører ud til Entréen.

<sp>Til højre</sp> (for Tilskuerne): Dør ud til Køkkenet.
	
<sp>Til venstre</sp>: i Forgrunden et bredt Fag Vinduer med smaa Ruder,
blomstrende Potteplanter og et højrødt Kappegardin med Blonder. Op mod
Baggrunden Dør ind til <sp>Esters</sp> Kabinet.
	
Midt paa Gulvet et stort firkantet, aflangt Spisebord med Stole omkring.

Hele Møblementet, Dørene og Loftet (Bjælkeloft) er i Lighed med 
Panelet blaamalet med højrøde Linjer i samme Farve som Gardinet.
	
Kun henne foran Vinduet er anbragt nogle moderne Straalænestole med
tilsvarende Bord.

Fade og Krukker i Metal og Ler dekorerer Væggene og Panelhylden.

Over Buffeten i Baggrunden hænger to store Kultegninger forestillende
<sp>Povl Abels</sp> Svigerforældre.

Formiddag.

ESTER (i Morgenkjole og „sædelig“ glat Frisure, staar inde ved <sp>Povls</sp>
Skrivebord og gennemlæser ivrigt nogle Breve, som hun har taget i en af
Skufferne, hvori sidder et Nøgleknippe).

DORA (kommer fra Køkkenet med en Bakke med Frokostopdækning. --
Hun opdager øjeblikkelig Fruen, der ikke straks bemærker hende. -- 
Rømmer sig). Hum ...!

ESTER (kaster hurtig Brevene ned i Skuffen; laaser og kommer ind. --
Lægger Nøgleknippet fra sig paa Buffeten).

DORA. Undskyld, Frue, men det var vist i 
Vindueskarmen, Herren glemte sine Nøgler.

ESTER (hører det ikke). De har stadig ikke fundet de 
Sølvskeer?

DORA (dækker Bord). Nej ... de er jo blevet borte under
den anden Pige ... (Pause). Fruen kan ikke tro, saa
de snakker om Herrens nye Bog henne hos 
Urtekræmmeren.

ESTER. Saa ...

DORA. Den skal nok ikke være ri'ti' no'et for unge
Pi'er, hi ...! (Pause). Saa ble' det da optaget med
mig og Jespersen, Frue; vi ble' ringforlovede igen i
Aftes ... her kan Fruen sæl se (viser Haanden med 
Ringen frem). Han hade den saamænd ved sig fra sidst i
Vestelommen.

ESTER. De fortalte ham vel saa nu, Dora, at De 
havde et Barn.

DORA. Næ, det ved da den Levende, jeg ikke gjorde!
Hvad kommer det ham ved ... det er jo ikke hans?

ESTER. Hum ...

DORA. Har Fruen no'et imod, at jeg gaar igen i 
Aften efter Opvasken? ... Jeg skulde til Selskab med
Hansen hos mine Forældre.

ESTER. Men De sagde jo, at De var blevet forlovet
med ...

DORA. Ja--e, men det er osse bare saadan en Slags
Afskedsfest, de gør for vos, før jeg falder tilbage
paa Jespersen. -- Har Fruen no'et imod, at jeg gaar
saa, hva'?

ESTER. Nej, gaa De bare ...

DORA. Gud, der kan jeg høre Herren ...! (Ud).

ESTER (tager hurtig Nøgleknippet fra Buffeten og lægger det hen i 
Vindueskarmen).

POVL (smasnynnende ind fra Entréen med en Pakke og en Buket Roser).
Goddag igen, lille Frue! (Overrækker hende Blomsterne). 
Værsaagod! De er til Dig!

ESTER. Tak ... Har Du nu købt Blomster igen! ...
Tænk, vi kan ikke finde de Sølvskeer, Povl!

POVL. Herregud, klynker Du for dem endnu ...

ESTER. „Klynker“, ja ... Fire dejlige Sølvskeer! --
Hvem mon kan have taget dem, tror Du?

POVL. Det er vel sagtens en, der har haft Brug for
dem ... (Ind paa sit værelse, hvor han søger eller noget paa 
Skrivebordet).

ESTER. Min Arm gør da stadig ondt ... jeg kan
da ikke forstaa, hvad der er i Vejen med den.

POVL. Du har vel brækket den i Søvne ...

ESTER. Aa-r! aldrig kan man faa et alvorligt Ord ud
af Dig.

POVL (leende). Nej, <sp>Du</sp> er i Sandhed de 70 Favne
Vand i dette Ægteskab! -- Har Du ikke set mine
Nøgler?

ESTER. Nej ...

POVL (ind). Hvorfor har den lille Frue nu ikke skiftet
Kjole, naar hun véd, at hendes Mand sætter Pris
paa det?

ESTER. Vi har Vaskerkone ...

POVL. Gudbevares, det er en Grund!

ESTER (peger). Der ligger dine Nøgler jo henne ...

POVL. Ja, nu husker jeg det ... Tak! (Tager Nøglerne).
Skal vi snart spise, lille Fru Abel? Jeg er dundrende
sulten.

ESTER. Jo, værsgod; Bordet er dækket ... Hvad var
der i den Pakke, Du kom med?

POVL. Jeg tør næsten ikke sige det ...

ESTER. Hvad har Du nu købt? Vi har jo ikke Raad,
véd Du.

POVL. Lakstøvler ...

ESTER. <sp>Lak</sp>støvler!

POVL. Ja ... Men ganske billige, ganske billige! ...
Jeg har altid saa forfærdelig gerne villet ha' et Par
Lakstøvler; og nu, da jeg havde faaet min Bog ud,
saa syntes jeg ... Nu skal Du se dem; de er 
nydelige ... (Ind med Pakken. -- Pakker ud). Her skal Du se!
Og saa billige .. 18 Kroner!

ESTER. Ja, det er jo <sp>dine</sp> Penge!

POVL (finder en Lap Papir i den ene Støvle). Hvad er det for en
Seddel ... (Læser). „For Lakken garanteres ikke“ ...
(Ler muntert). Sikken en tyvebrændt Skurk af en 
Skomager! det talte han ikke et Ord om! det er 
storartet: „For Lakken garanteres ikke“ ... Og det er
for Lakkens Skyld, jeg har købt dem; ha, ha!

ESTER. Og det morer Dig ...?

POVL. Ja, saadan nogle smaa Rævestreger morer mig
altid . . . (Ud med Støvlerne).

ESTER. <sp>Jeg</sp> leverede dem tilbage!

POVL. <sp>Det</sp> gjorde Du ..!

ESTER. Eller han skulde lade mig faa dem for 16.
Han burde ha' sagt det i Forvejen.

POVL. Kære, saa havde der jo ikke været noget 
morsomt ved det. Nu vil jeg ha' det og tænke paa,
hver Gang jeg tager dem paa.

ESTER. Hum ... Skal vi saa spise?

POVL (ind). Ja ...

ESTER. Tænk, Povl, Skræder Glud hernede i Kælderen
har faaet sat det ene Ben af i Gaar paa Hospitalet!

POVL. Det var da rart for ham ...

ESTER. Rart ...!

POVL. Ja; saa skal han jo ha' Træben.

ESTER. Og det finder Du „rart“?

POVL. Ja, det har altid været mit Livs højeste ønske
at faa et Træben! -- Træben, rødt Haar og 
Underbid staar for mig som de attraaværdigste af alle 
legemlige Ynder ... særlig, hvis de optræder samlede.

ESTER (indigneret). Skal vi <sp>saa</sp> spise?

POVL (leende). Gerne! (Byder hende Armen, som hun undviger. -- De
sætter sig ved hver sin Side af Bordet).

ESTER. Tænk, Povl ...

POVL. Saa ... skal jeg nu til at „tænke“ igen!

ESTER. Jeg maa jo dog <sp>ta1e</sp> med Dig ...

POVL. Jamen, det er altid saadan nogle sørgelige Ting,
Du bringer paa Bane ... Kender Du slet ingen, der
har vundet i Lotteriet?

ESTER (byder). Værsgod ... Her er Spegepølse ...

POVL. Tak ... (Mønstrer Opdækningen). Dette her minder
mig paafaldende om de spredte Øgrupper i det store
eller stille Ocean ...! Du kunde dog gerne have
spenderet lidt mere paa mig i Dag, jeg har 
Maanedslov og spiser hjemme.

ESTER. Vi vasker ...! Og Husholdningspengene skal
slaa til, naar Du gaar og køber alle de Lakstøvler.

POVL. Jeg har kun købt to.

ESTER. Dora er for Resten ved at stuve nogle 
Kartofler. (Ringer).

POVL. Kartofler er godt ...! Det er det, Irlænderne
dør af.

DORA (ind).

ESTER. Kartoflerne ...

DORA. Du Levende, dem har jeg rent glemt...! 
Jespersen er ude ... (Bort).

POVL. Haster ikke, Dora, vi kan faa dem til Kaffen!
-- Jeg synes ellers, at han i den sidste Tid har
hedt <sp>Hansen</sp>?

ESTER (stramt). Ja ... men nu er det Jespersen igen
... Det er frygteligt med den Umoralitet!

POVL. Ja, det er imponerende sørgeligt ... Næ, men
nu skal Du se, Ester, Aviserne har allerede begyndt
at skælde min Bog ud ... (Rækker hende nogle Aviser).

ESTER (lægger dem fra sig). Tak ...

POVL. De er i Grunden et stolt Fænomen, lille Fru
Abel ... paa <sp>Deres</sp> Maade.

ESTER. At Du ikke skammer Dig for at skrive 
saadanne Bøger! Og de bliver værre og værre.

POVL. Det maa være en Sygdom hos mig ...

ESTER. <sp>Mig</sp> forlanger jeg ikke, at Du skal tage 
Hensyn til ... Men at Du ikke generer Dig over for
mine Forældre!

POVL (mod Portrætterne over Buffeten). Tilgiv mig histoppe ...

ESTER (rejser sig fortørnet).

POVL (lidt træt). Kære, søde, lille, henrivende Ester, hvad
skal de evige „Scener“ til ... Kom nu og vær rar,
hører Du ...? Du bør lægge Dig lidt efter at 
forstaa Spøg ... Det er dog den Evne, der gør 
Livet taaleligt ... Og Du véd jo, at jeg holder
meget af Dig.

ESTER. Jeg holder ogsaa meget af Dig ... Men jeg
kan ikke lide Dig ...!

POVL (leende). Meget godt! ... Men kom nu hen og
spis ... Naa, Du vil maaske afvente Kartoflerne...?
(Spiser). Nej, ser De, Deres lille Naade, hvis De havde
gjort mig den Ære at læse min Bog ... for det
har De jo ikke, vel?

ESTER. Nej! Gudskelov!

POVL. Nej ... men saa vilde De have indset, at den
tværtimod er noget af det moralskeste, der længe
har set Dagens Lys -- selv om den ogsaa paa
sine Steder behandler visse ophøjede Materier lidt
spøgefuldt.

ESTER. Ja, Du har altid haft en vis Evne til at haane
selv de alvorligste Ting!

POVL. Blandt andet „<sp>Kær</sp>ligheden“!

ESTER. Ja, ogsaa <sp>den</sp> Følelse, ja!

POVL (smilende). Jeg er en <sp>Bølgedæmper</sp>, lille
Ester!

ESTER ... Og jeg maa sige Dig, at det mere og
mere gaar op for mig, at vi er i den Grad 
forskellige i vort Syn paa Tilværelsen, at vi vist aldrig 
nogen Sinde burde haft hinanden!

POVL (leende). Det var da endelig en Udtalelse med
Raison i! (Lidt drillende). Men De kom dog tilbage, lille
Frue ... 

ESTER. Det var ikke min Skyld; det var mine 
Forældres.

<tab><tab><tab>Entréklokken ringer.

POVL. Det er vist Frida ... Skal vi saa være gode
Venner en Timestid igen?

ESTER (Ryggen til).

<tab><tab><tab>Stemme i Entréen.

POVL (lytter). Nej, det er jo ...? Ja, minsandten er
det ikke Karrikaturen med Kone! ... Endelig fandt
de da herop igen! (Med en Haand). Ester ...!

ESTER (bort). Nej ...!

POVL (ud i Entréen og straks efter ind med <sp>Gerhard Konik</sp> og <sp>Fru
Konik</sp>).

KONIK (styrer lige løs paa <sp>Ester</sp>). Er De ikke stolt af at
have saadan en Mand, Frue? -- Goddag! -- 
Sikken en Bog han nu igen har skrevet! Pragtfuld,
vidunderlig, vanvittig! -- Men han kommer jo nok
en Omgang i Tugthuset.

POVL. Gerhard! Tal ikke til min Kone om mine 
Bøger; hun læser dem ikke.

KONIK. Sludder! Vel er Fruentimmer allesammen mer
eller mindre forrykte, men ...

ESTER (stramt). Nej, det forholder sig virkelig rigtigt,
Hr. Konik ...

KONIK. Kællingen er sindsforvirret, Line!

FRU KONIK. Men Gerhard dog?

POVL. Kære Ester, disse to abnorme Mennesker har
været gift i ni Aar, og de har i al den Tid ikke
været en Time fra hinanden.

ESTER. Det <sp>har</sp> Du fortalt ...

KONIK. Det er Line, hun faar Astma, naar jeg ikke
sidder op ad hende ...! Dette her <sp>er</sp> nu en 
storartet Stue, Povl!

POVL. Ja, ikke sandt! -- Vil I ikke spise en Bid 
Frokost i den? Vor Pige skal efter Sigende ha' nogle
stuvede Kartofler ...

ESTER. Min Mand er saa vittig ...

FRU KONIK. Tak, vi har lige spist.

POVL. En Kop Kaffe?

KONIK. Jeg <sp>hader</sp> Kaffe!

POVL. Saa en Cigar da, for Fanden?

KONIK. Ja, Tak ...

POVL (ind i sit værelse).

KONIK. Se dog paa Stuen, Line!

FRU KONIK. Ja, den er udmærket ...

KONIK. Vanvittig -- glimrende!

POVL (ind med Cigarer).

ESTER. Det er min Mands Smag, ikke min ...

KONIK. De skulde henvende Dem til en dygtig Læge!

POVL. Den er hende ikke „alvorlig“ nok!

KONIK. Skaberi! -- Men hvad er det for to ældre
Gorillaer, I har faaet hængt op der? De pynter sgu
ikke.

POVL (faar travlt med al pudse Næse).

ESTER. Det er mine Forældre, Hr. Konik ...

KONIK. Gudforbarmesig ...! Ja, jeg mener 
naturligvis: Undskyld!

ESTER. Aa, jeg be'er ...! Men Du vil vist helst være
lidt alene med dine Venner, Povl ... Jeg har 
Vaskerkone, Fru Konik, saa véd De nok ... (Ind i 
Kabinettet; lukker Døren).

KONIK (lidt flov). Saa til Søs, der blev <sp>hun</sp> fornærmet!

FRU KONIK. Du <sp>er</sp> ogsaa for aabenmundet, Gerhard.

KONIK. Ja, det er jeg vist ...

POVL. Snak, kære Venner; det er min Kone, der er
„et dybt Gemyt“.

DORA (ind for at tage af Bordet).

POVL. Nej, stop lidt ... vi kan vist vente Frida.

KONIK. Har Du <sp>f1ere</sp> Fruentimmer i Huset!

DORA (fnisende ud).

POVL. Ja, og det er et, der vilde falde i <sp>din</sp> Smag.

KONIK. Det tror jeg ikke ... Jeg har nok af Line!
(Med en Haandbevægelse mod Kabinettet). Kommer ikke <sp>hun</sp>
herind igen?

POVL. Nej hun ynder ikke utvungen Munterhed ...
Hun er allerede en Gang løbet fra mig, fordi jeg lo
for højt.

KONIK. Ja, jeg har nok hørt det ... Og Du hentede
hende tilbage med kælne Lader?

POVL (leende). <sp>Naj</sp>, min Ven! Hun kom selv sjokkende
og bad om Forladelse.

KONIK. Tak for de Ord!

FRU KONIK. Hvor I vrøvler!

KONIK. Stille, Kvinde, naar Mænd taler!

FRU KONIK (klapper hans Kind). Ja, Du er en mandig
Størrelse!

KONIK. Vig fra mig!

FRU KONIK. Kan De se, hvor han bliver rød, Povl
Abel? Det gør han altid, naar jeg kærtegner ham.

KONIK. Det er over <sp>Dig</sp>, jeg rødmer ... at Du ikke
kan holde dine Drifter i Ave, naar vi er hos 
fremmede Mennesker! -- Men sig mig nu engang, Povl,
for det interesserer mig sgu ... hvor har Du 
egentlig fundet hende, Juvelen derinde! -- <sp>Min</sp> 
Krondiamant, véd Du, fandt jeg paa en Danseestrade.

POVL. Og min fandt jeg paa et Bal hos (peger) 
Billederne der oppe.

FRU KONIK (tørt). Ja, Ægteskaberne sluttes jo i den
syvende Himmel!

KONIK (fornøjet). Se, se! blind Høne kan ogsaa finde et
Korn!

POVL. De mangler „Dybde“, Fru Konik! -- Jo, jeg
havde jo lært Esters Broder at kende ude hos 
Kammerherreinde Klüver paa Rudersholm, hvor han var
Forstelev, medens jeg var Huslærer for Sønnen, der
døde ... Den Broder har Du vist aldrig set, 
Gerhard? Han er storartet! Han kommer her vist om
lidt ... Og han inviterede mig hjem til sig til Bal;
og saa ... Ester <sp>er</sp> jo nydelig!

KONIK. Hun ligner et haardkogt Æg!

POVL. Ja, hun er jo noget huslig ...

KONIK. De er forfærdelige, naar de er „huslige“!

POVL. Men Du skulde se, hvis hun bare vilde stryge
det Haar fra Panden ...! Ikke, Fru Konik?

FRU KONIK. Jo, hun har et nydeligt Ansigt.

KONIK. Ja, jeg ser nu mere paa det sjælelige!

FRU KONIK (smilende). Tak ...

POVL. Jeg blev vanvittig betaget af hende.

KONIK. Ja, Du har altid haft det med Feber ... Lad
mig se: Først var der Magda; saa var der Fernanda;
saa var der Othella ... alle glade Navne paa A!
... „Othella med Guldhaaret“ ... Jeg har fortalt
Line alle dine Geschichter, saa Du behøver ikke at
sidde og sparke mig! -- Hvor blev hun for Resten
af, Othella?

POVL. Han <sp>er</sp> nu for slem, Fru Konik!

FRU KONIK. Utilladelig!

KONIK. Var hun til at begynde med ikke ogsaa noget
derude hos Kammerherreinden?

POVL. Jo, hun var Husholdningselev.

KONIK. I har vist været en skøn Insektsamling! --
Var Du ikke ogsaa halvvejs Kærest med Hendes
Naade?

FRU KONIK. Nu skal Du holde op, Gerhard!

POVL. Lad ham bare blive ved, Frue; det lufter ud
her i Stuen.

KONIK. Og saa endte Du dog, som vi allesammen 
ender, med at faa et Hæfteplaster.

POVL. Naa-e, Ester er ikke af de værste ...

KONIK. Ak nej, bevares! Ægteskabet er Kærlighedens
Slukefter; saa vi maa jo være evig taknemmelige,
at vi ikke er blevet belastet med en, der var endnu
værre!

FRU KONIK (omfavner ham). Du er henrivende!

KONIK. Povl, tag hende af mig!

FRU KONIK. Men nu vil vi ikke snakke mere om 
Jeres „Fruentimmer“. Nu vil vi snakke lidt om Povls
Bog ... og saa vil vi gaa hjem og tegne!

KONIK. Hun er saa vigtig, fordi hun tjener mere end
jeg ved sine skidt Broderimønstre!

FRU KONIK. Du kunde jo bare tage den Plads som
Tegnelærer, Du har Tilbud om fra den Skole.

KONIK. Aldrig! Tror Du, jeg vil ha' en „Plads“!

FRU KONIK. Arbejdet adler Manden, véd Du, lille
Gerhard ...

KONIK. Det er noget godt Vrøvl! Tror Du, at for
Eksempel <sp>Rosmer</sp> <footnote>Se <sp>Henrik Ibsen</sp>: „Kærlighed uden Strømp ..“ ... eller hvad jeg vilde sige: „Rosmersholm“.</footnote>var bleven saadan et 
Adelsmenneske, hvis han havde haft noget at bestille?

FRU KONIK. Synes De nu ikke, Povl, at han skulde?
Herregud, det er bare et Par Timer om Dagen.

KONIK. At tænke sig, at staa op og gaa i Skole med
et flækket Surbrød i hver Lomme! -- Jeg tog 
Kyankalium i første Time!

FRU KONIK. Det var dog saa rart for os at have 
noget fast, nu Børnene vokser til ... De siger ikke
noget, Povl Abel?

POVL. Man skal aldrig binde sig ...

FRU KONIK. Jamen <sp>De</sp> har dog „bundet“ Dem.

POVL. Det fortryder jeg ogsaa daglig!

FRU KONIK. Vi kan ikke i Længden leve af det 
Tegneri.

POVL. Der er dog ellers nok at karrikere her til Lands!

FRU KONIK. Jamen, det er jo dog saa betryggende at
have sin sikre Indtægt at falde tilbage paa; især
naar man har Børn.

KONIK. Der er aldeles ikke Tale om, at vi vil „falde
tilbage“, Kone! Vi klarer os nok ... Og sæt, at
jeg gik hen og tegnede min Skolebestyrer og satte
ham i Avisen!

FRU KONIK. Det maatte Du naturligvis ikke!

KONIK. Jamen, jeg er vis paa, at jeg gjorde det! --
Men lad os nu snakke om Povls Bog ... det er
meget interessantere.

POVL. Ja, hvad mener I saa om den da!

KONIK. Kære Ven, det gør mig ondt at sige det, men
denne Gang slipper Du ikke under en delvis 
Halshugning.

POVL (leende). Vrøvl! Min Bog er i „dybeste“ Forstand
moralsk. Jeg viser jo Menneskene, hvordan de er.


KONIK. Jamen det sætter de sgu slet ikke Pris paa!
-- Spørg mit Hæfteplaster.

FRU KONIK. Nej, jeg maa jo rigtignok sige, Povl
Abel, at ...

KONIK. Der hører Du ... alene paa Tonen!

POVL. Jamen, jeg <sp>vi1</sp> nu vise dem det!

KONIK. Det er rigtigt! Og om hundrede Aar, kære
Povl, naar Du er død og uskadelig, vil Du blive
brugt i Skolerne, og Konfirmandinderne vil „komme
op i Dig“ paa Kirkegulvet! Det hedder sig bare at
holde ud.

POVL. Ja, <sp>jeg</sp> skal ikke mankere!

Døren fra Køkkenet er under de sidste Sætninger stille bleven aabnet, og

FREDRIK HAMANN (er gledet ind. - Han er en feminin ung Mand
i en noget medtaget Dragt).

KONIK (opdager ham) Du almægtige Rembrandt, hvad er
det for et Medium!

FREDRIK. Goddag, Povl ... Jeg er kommen op ad
Køkkentrappen ...

POVL. Goddag, kære Frida ... Du er altid 
velkommen!

KONIK. Er <sp>det</sp> Damen, Du ventede?

POVL. Ja, det er min Svigerinde, Frida! (Trækker 
<sp>Fredrik</sp> Frem paa Gulvet trods hans Modstand). Du maa dog 
præsenteres! -- Mine Venner, Gerhard Konik og Frue ...

FREDRIK (kejtet). Goddag ...

KONIK (fra Hjertet). Hør, Dem kunde jeg sgu ha' Lyst
til at tegne som Damekomiker! Hva' Line?

FRU KONIK (venlig til <sp>Fredrik</sp>). Bryd Dem ikke om hans
Snak, Hr. Hamann ...

POVL. Frida, vil Du ha' Frokost?

FREDRIK. Ja Tak ... men her er jo fremmede ...

KONIK. Smasker De?

FREDRIK. Gud nej ...

KONIK. Saa spis De bare!

POVL. Du er maaske ikke sulten?

FREDRIK (mod Bordet). Gud, jo ...

FRU KONIK. Sæt De Dem og spis, Hr. Hamann, og
lad de andre vrøvle.

FREDRIK (sætter sig).

FRU KONIK (byder ham).

KONIK (til <sp>Povl</sp>). Han er kolossal!

POVL. Ja, storartet, ikke? - Han er det menneskelige
Element i Familien Hamann. Jeg elsker ham!

FREDRIK (til <sp>Fru Konik</sp>). Tak, Frue, hvor det er 
nydeligt af Dem ... (Spiser. -- Sukker dybt).

POVL. Hvad er der i Vejen, Frida?

FREDRIK. Intet... eller da saa godt som intet ... Hvor
er min Søster?

KONIK (peger). Hun er derinde og muler af.

FREDRIK. Igen ...? Ak ja, Livet er ikke lutter 
Lagkage!

POVL. Du skulde se at faa noget ordentligt at bestille,
lille Frida.

FREDRIK. Gud, Povl, og jeg, der altid <sp>søger</sp>!

POVL. Hvordan gik det med Pladsen i Sorø?

FREDRIK. Ja, det er jo det underlige, at naar jeg 
skriver til Deherrer, saa er de altid saa henrykte og 
beder mig fremstille mig ... Men naar de saa <sp>ser</sp>
mig ... Jeg skulde vist være Digter ...

KONIK. Han er pyramidalsk!

FRU KONIK (byder). Spis, Hr. Hamann ...

FREDRIK. Tak, Tak ... Ja Kvindetække har jeg altid
haft! -- Jeg har talt med Valborg i Dag, Povl ...

POVL. Naa; hvad sagde hun for godt?

FREDRIK. Hendes Moder er desværre atter oven Senge,
det Bæst, med Udsigt til fuldstændig Helbredelse
... (Til <sp>Fru Konik</sp>). Valborg er en Slags Forlovede,
jeg har; men hendes tyranniske Moder modsætter sig
vor Forbindelse.

POVL. Ja, og saa er Valborg oven i Købet 
velhavende!

FREDRIK. Meget, ja! -- Men Moderen, den Furie,
sidder i uskiftet Bo.

FRU KONIK. Saaledes taler man ikke om sin 
Forlovedes Moder, Hr. Hamann!

FREDRIK. Jo, ved Gud! naar man kender hende! ...
Valborg Schwanenskjold hedder min Veninde.

FRU KONIK. Det er et nydeligt Navn ...

FREDRIK. Ja, Kærlighed, Fru Konik, til hinanden!
... og Hjælpsomhed! Jeg mener, at de mere 
bemidlede burde lidt oftere holde deres Pung aaben
... ikke?

FRU KONIK (noget forvirret). Jo ... (Byder). Værsgod ...
røget Sild?

FREDRIK (forsyner sig). Tak ... Godheden lyser ud af
Dem!

KONIK (til <sp>Povl</sp>). Han er enestaaende! -- Se Line, hun
er ganske væk i ham!

FREDRIK (til <sp>Fru Konik</sp>). Elsker De Deres Mand?

FRU KONIK. Ja, det gør jeg ...

FREDRIK. Ja, for det er ikke alle Koner, der elsker
deres Mænd ... vel?

FRU KONIK. Nej, desværre...

FREDRIK (der under de sidste Replikker har været noget distrait og 
siddet og afventet et Øjeblik, hvor <sp>Povl</sp> vender Ryggen til, gør nogle 
mystiske hyssende Tegn til <sp>Fru Konik</sp>; haler derpaa hurtig nogle 
Sølvskeer op af Lommen og lægger dem fra sig paa Bordet). Sværg, at
De vil tie! -- Jeg var forleden ganske uden 
Subsistensmidler ...

FRU KONIK (véd hverken ud eller ind).

KONIK (der opdager <sp>Fredriks</sp> Manøvrer, til <sp>Povl</sp>). Se, se! --
Stjæler han ogsaa?

POVL. Ja, jeg tænkte jo nok, at det var ham! --
Nej, han „laaner“ bare.

KONIK. Han er vanvittig! -- Bare Line havde saadan
en Bror!

ESTER (ind fra Kabinettet; hurtig mod Entréen). Der er mine 
Forældre; jeg saa' dem fra Vinduet. -- Goddag 
Fredrik ... (Ud).

FREDRIK (rejser sig nervøst fra Bordet).

FRU KONIK. Nu skal vi gaa, Gerhard.

KONIK. Ikke Tale om! (Peger mod Portrætterne over Buffeten).
Jeg vil først se dem levende!

POVL. Ja, vist skal I blive ... De er nok værd at se!

KONIK. <sp>Stjæ1er</sp> han virkelig, din Svoger? -- Du
maa se at faa ham med op til os engang.
<sp>Ester</sp> ind med <sp>Fuldmægtig Hamann</sp> og <sp>Fru Hamann</sp>.
<sp>Fredrik</sp> er listet ind paa <sp>Pov1s</sp> værelse og har lukket Døren.
<sp>Hamann</sp> og <sp>Frue</sp> hilser reserveret.

POVL (præsenterer). Karrikaturtegneren Gerhard Konik og
Frue ... Ja, I har vel tit oppe i Ministeriet faaet Jer en
god Latter af Koniks Tegninger, Svigerfader?

FULDMÆGTIGEN. Nej, jeg mindes ikke ...

FRUEN. <sp>Jeg</sp> har set dem og finder dem undertiden
meget vittige ...

KONIK (bukker kvitterende).

FRU KONIK (afsides). Kom saa, Gerhard ...

KONIK. Vi maa dog <sp>sige noget</sp>, Line ...! (Frem).
Det er en storartet Svigersøn, De har, Hr. 
Fuldmægtig; sikke Bøger han skriver!

POVL (morer sig).

ESTER (sender ham et vredt Blik).

FULDMÆGTIGEN. Min Svigersøn gaar sine egne
Veje ...

KONIK. Ja, ikke sandt? pragtfuldt!

FRUEN (smilende). Min Mand mener ikke, at det just er
de rette Veje, Hr. Konik.

KONIK. Nye Veje er altid rette Veje!

FULDMÆGTIGEN. Ja, naar de bliver gamle og har
bevist deres Anvendelighed!

POVL (afsides til <sp>Konik</sp>). Paa 'en igen Ferdinand!

KONIK (sveder). Nej, saa duer de netop ikke mere, Hr.
Fuldmægtig, for saa bør der findes andre nye.

FULDMÆGTIGEN. Og alt gammelt kaster man saa i
Ovnen.

KONIK. Nej, det hænges op paa et Museum og 
kaldes „Historie“.

FRU KONIK (haler i ham).


KONIK. Lad være, Line! Dette her er aandfuldt!

POVL (med et Blink i Øjet). Naar vi nu for Eksempel faar
det ny liberale Ministerium, som der er saa stærkt
Tale om, Svigerfader, saa maa dog selv De, som
loyal Embedsmand ...

FRUEN. De har fuldkommen Ret, Povl: En 
Embedsmand bør have Regeringens Anskuelser; det er 
ligefrem hans Pligt ...

FULDMÆGTIGEN (om bag en Stol). Kære Povl ... og Du
ogsaa, kære Marie ...

FRUEN. Ikke om bag de Stole, Thomas; Du er ikke
paa Skydebanen!

FULDMÆGTIGEN (bort fra Stolen). Kære Povl, vi faar
<sp>ikke</sp> den saa „stærkt omtalte“ liberale Regering,
<sp>a1drig</sp>! dertil er de konservative Elementer i vort
Land for grundfæstede!

FRUEN (De glemmer nu begge, lidt efter lidt, at der er andre til Stede).
Mon?

FULDMÆGTIGEN. Og <sp>fik</sp> vi den, Marie, tog <sp>jeg</sp>
samme Dag min Afsked, véd Du! -- Der er dog
endnu ranke Viljer her i Landet!

FRUEN. Ja, Du har altid manglet Bredde!

FULDMÆGTIGEN. Naa, har jeg det?

FRUEN. Ja! (<sp>Ester</sp> vil gaa imellem; men <sp>Fruen</sp> skyder hende væk.
-- <sp>Povl</sp> og <sp>Konik</sp> morer sig. -- <sp>Fru Konik</sp> er utilpas). Og véd
Du, hvad jeg synes, Du skulde gøre, Thomas?

FULDMÆGTIGEN. Nej ...

FRUEN. Du skulde allerede nu begynde at abonnere
paa et frisindet Blad, saa at Du kunde sætte Dig ind
i Situationen!

FULDMÆGTIGEN. Hum!

FRUEN. Din Broder Mathias <sp>vi1</sp> begynde.

FULDMÆGTIGEN. Ja, Mathias ...!

FRUEN. Han har <sp>din</sp> Forstand ti Gange!

FULDMÆGTIGEN. Han er heller ikke gift!

FRUEN. Nej!

FULDMÆGTIGEN. Nej! -- Skulde jeg saa ikke ogsaa
ta' og iføre mig et Par højrøde Bukser?

FRUEN. Jo, hvis Du mener, at de vilde klæde Dig!
(Bort, hver til sin Side).

<tab><tab><tab><tab>Pause.

FRU KONIK (afsides). Lad os nu gaa, Gerhard ...

KONIK. Dette her er da storartet at høre paa!

FRU KONIK. Nej, kom nu ... (Til Ester). Farvel, Fru
Abel ... Ser vi Dem ikke snart?

ESTER (stift) Tak ...

<tab><tab><tab>Der tages Afsked.

KONIK (til <sp>Pov1</sp>, der følger ham og <sp>Frue</sp> ud i Entréen). Det er
dog en pyramidalsk Familie, Du har! Er Du ikke
henrykt?

POVL. Jo „vanvittig“ henrykt! (Bort).

<tab><tab><tab><tab>Pause.

<sp>Hr.</sp> og <sp>Fru Hamann</sp> skuler vredt til hinanden.

FRUEN. Du var saa tavs, lille Ester ... var det rigtig
høfligt mod de fremmede?

ESTER. Det var Povl, de besøgte.

FRUEN. Ens Mands Venner er ogsaa Ens egne ...!
Og saa er Du i Morgendragt endnu ...?

ESTER. Vi vasker ...

FRUEN. I dit Sted, lille Ester, vilde jeg gøre lidt mere
for mit Ydre ... i de første Aar.

ESTER. Der er saamænd ingen, der bryder sig om,
hvordan <sp>jeg</sp> ser ud!

FULDMÆGTIGEN (frem). Vi troede at finde Fredrik hos
Jer, Datterlil ...

ESTER. Han var her ogsaa for et øjeblik siden ...
Og her ligger hans Hat og Stok ...

FULDMÆGTIGEN. Aa, vær saa god at opsøge ham ...

ESTER (ind i Kabinettet).
<sp>Hr.</sp> og <sp>Fru Hamann</sp> skæver tavse til hinanden.

FULDMÆGTIGEN. Povl har ingen god Indflydelse paa
Fredrik ...

FRUEN. <sp>Ingen</sp> har Indflydelse paa Fredrik ...


FULDMÆGTIGEN. Jo, <sp>Pov1</sp> ...! (Pause). Det er i
Grunden en rædsom Stue denne her!

FRUEN. <sp>Jeg</sp> finder den original og smagfuld!

FULDMÆGTIGEN. Det er vel ogsaa et Udslag af dit
„Frisind“! -- Men <sp>os</sp> har han da ladet hænge 
siden Esters Fødselsdag.

FRUEN. Vi passer her ikke. Det sagde jeg straks.

FULDMÆGTIGEN. Men han har dog ladet os blive
<sp>hængende</sp>, siger jeg.

FRUEN. Det er vist meget imod hans gode Vilje. Og
jeg maa gi' ham Ret.

FULDMÆGTIGEN. Men vi <sp>hænger</sp> her, konstaterer
jeg!

FRUEN (farer paa ham). Hvordan er det, dit Slips sidder?
... (River hans Slips op og binder det igen).

ESTER (ind fra <sp>Pov1s</sp> værelse).

FREDRIK (slukøret efter).

FULDMÆGTIGEN. Sønneke, hvorfor skjuler Du Dig
for dine Forældre?

FREDRIK (mumler).

FRUEN. Maa jeg nu bede Dig, Thomas, tænke, før Du
taler ... Og ikke om bag Stole!

FULDMÆGTIGEN (til <sp>Fredrik</sp>). Der er i Morges 
forsvundet tyve Kroner fra mit Skrivebord ...

ESTER. Men Fredrik dog ...

FRUEN. Gud, hvor Du er kluntet, Thomas! Det er jo
slet ikke vist, at det er <sp>ham</sp> ... Er det vel Dig,
der har taget de Penge, min Dreng!

FREDRIK. Jo ...

FULDMÆGTIGEN. Han tilstaar! Der hører Du!

FRUEN. Ja, <sp>ærlig</sp> har han altid været.

FULDMÆGTIGEN. Det havde været smukkere, om Du
havde <sp>bedt</sp> mig om dem, Sønneke ...

FREDRIK. Saa havde jeg bare ikke faaet dem ... Og
jeg <sp>skulde</sp> nu bruge dem ...

FULDMÆGTIGEN. Og hvad skulde Du bruge dem til,
om jeg tør spørge?


FRUEN. Overil Dig nu ikke, Thomas ...!

FREDRIK (efter nogen Tøven; peger). Til de Skeer der ...

ESTER. <sp>Skeerne</sp> ...! Var det <sp>Dig</sp>, der havde taget
dem!

FREDRIK. Du ser jo, at jeg leverer dem tilbage ...

ESTER. Og Du, som paastaar, at Du holder saameget
af Povl!

FREDRIK. Det er jo ogsaa derfor, at jeg har indløst
dem ...

FRUEN. Ja, Fredrik kan gaa i Ilden for dem, han har
knyttet sig til!

FULDMÆGTIGEN. At tage af sin Faders smaa Midler
for at ...

FREDRIK. Jeg holder mere af Poul ...

FULDMÆGTIGEN (til Fruen). Der hører Du, det er
<sp>Pov1</sp>, der ødelægger ham, ved sine forrykte 
Anskuelser!

FREDRIK (paa Koturnen). Povl ...! det fineste, bedste og
nobleste Menneske! Det eneste Menneske, der 
forstaar mig ...

POVL (ind fra Entréen med et Brev i Haanden). Jeg synes, Du
tager mit Navn forfængelig, lille Frida?

ESTER. Ja, dit „berømte“ Navn!

FRUEN. Fredriks gode Hjerte har forledt ham til ...

FULDMÆGTIGEN. „Gode Hjerte“! Vaas! -- Døm
selv, kære Svigersøn: Fredrik har i Morges 
bemægtiget sig 20 Kroner, som laa paa mit Skrivebord, for
at indløse noget Sølvtøj, som han efter Esters 
Sigende skal have tilvendt sig her i Huset!

POVL (muntert). Svigermoder har Ret: Fredrik har altid
været et Hjertemenneske!

ESTER (til <sp>Povl</sp>). Skal nu ogsaa denne Sag behandles
med din sædvanlige Letfærdighed?

POVL. Kald det: <sp>Storsyn</sp>!

FULDMÆGTIGEN. Du er ganske blottet for Livets 
Alvor, Svigersøn!

POVL. Vi er „Des“ ...

FULDMÆGTIGEN. Hvad siger Du?

POVL. Vi er „Des“, siger jeg.

FULDMÆGTIGEN. Ja, det er ogsaa en af disse 
„frisindede“ Opfindelser, at man ikke længer kan sige
Du til sine nærmeste!

FRUEN. Fredrik skal tages med det gode, saa kommer
man længst med ham.

POVL (muntert til at begynde med). Det er rigtigt, 
Svigermoder! -- Og Fredrik er simpelthen <sp>Eventyret</sp> i
Familien Hamann! Hvis jeg ikke havde <sp>ham</sp>, kunde
jeg aldeles ikke holde ud at være gift med Jer!
Fredrik er et <sp>Menneske</sp>, derfor elsker jeg ham
I andre er ikke andet end „levende Billeder“!

FREDRIK. Jeg elsker ogsaa Dig, Povl! Du er den
eneste ...

POVL (leende). Ja, Tak, Tak, Frida! ... og Tak for
Skeerne! Skulde det være en anden Gang, saa please,
værsartig, tag for Dig af Retterne!

FULDMÆGTIGEN. De ødelægger ganske den Dreng
for os, Povl!

POVL. <sp>Det</sp> gør jeg! -- Ligesom De, Svigerfader, har
ødelagt Ester for <sp>mig</sp>!

FRUEN (beroligende). Saa, saa, lille Povl ...

POVL. Ja, nu gaar jeg ... Jeg har faaet et Brev her,
som jeg maa svare paa ... (Bukker). Undskyld, at jeg
et øjeblik begyndte at blive alvorlig; jeg skal aldrig
gøre det mere. (Ind paa sit værelse).

<tab><tab><tab><tab>Pause.

FREDRIK (tager stille Hat og Stok).

FULDMÆGTIGEN. Hvor skal <sp>Du</sp> hen?

FREDRIK. Naar man jager min bedste Ven ud af hans
Yndlingsværelse, har jeg kun at fortrække ...

FULDMÆGTIGEN. Du bliver her!

FREDRIK. Adieu ... (Bukker som forhen <sp>Povl</sp>. -- Ud gennem
Køkkenet).

FRUEN. <sp>Ham</sp> er Du saagu' da Dus med, véd jeg,
Thomas; men se, om det nytter! (Pause). Naa, ja saa
kan vi vel sjokke at ... Ester har jo Vaskerkone.

FULDMÆGTIGEN (til <sp>Ester</sp>, der har staaet stiv og kold). Sig
mig, Datterlil, er Povl ogsaa ond imod <sp>Dig</sp>?

ESTER. Ond ... næi ... Han sidder paa <sp>sit</sp> 
Værelse og skriver, og jeg sidder paa <sp>mit</sp> og keder
mig ...

FULDMÆGTIGEN. Saa--e ... Jamen, naar I spiser?

ESTER. Saa skændes vi.

FULDMÆGTIGEN. Ja, det gør jo alle Mennesker;
men ...

ESTER. Og saa køber han Lakstøvler ... og vi <sp>har</sp>
kun akkurat til Husholdningen! Og saa laver han
saadan et Værelse og køber Møbler og Blomster ...
og <sp>jeg</sp>, der trænger saa haardt til et hvidt Silkeliv
til min sorte Nederdel ...! Og nu har jeg ogsaa
opdaget, at han ... (standser).

FRUEN. Hvad har Du opdaget ...?

ESTER (i Udbrud). Jeg vilde ønske, at vi aldrig var 
bleven gift! Vi passer aldeles ikke sammen. Der er ikke
Alvor skabt i ham; og jeg, der er saadan et dybt
Gemyt og sidder inde med saa megen Kærlighed
... men det gør han bare Nar af ...

FULDMÆGTIGEN. Ja, hvad sagde jeg ikke i sin Tid
... Men din kære Moder ...

FRUEN. Hvis Du tror, Thomas, at det kan nytte at
forbyde to unge Mennesker ... Hvad holder man
ellers Bal for!

ESTER. Nej, hvis I havde <sp>forbudt</sp> det, saa vilde jeg
netop have haft ham! -- Men I skulde ikke have
overtalt mig til at vende tilbage til ham, da jeg i
Fjor ...

FRUEN. Kære Ester, man forlader ikke paa den Maade
sin Mand! -- Nu ser Du, hvorledes din Fader og
jeg har holdt ud sammen, det bør være Dig et
Eksempel ... Men man maa, som vi, lære at bøje
og læmpe sig efter hinanden, for at der kan opstaa
fuld Harmoni ... æ-æ ... (Entréklokken ringer). Aa 
Gudskelov, der kommer nogen!

SKOLEBESTYRER HAMANN (hurtig ind).

FRUEN (glad imod ham). Er det Dig, Svoger Mathias ...!

BESTYREREN (kysser hendes Haand). Jeg kommer desværre
ikke i nogen glædelig Anledning, Svigerinde ...

FRUEN. Ikke i nogen glædelig Anledning ...

BESTYREREN. Nej ...

FRUEN. Hvad er der hændet?

BESTYREREN. Der er hændet det, at ...

FULDMÆGTIGEN (demonstrativt). Goddag, Mathias!

BESTYREREN. Goddag, goddag, Thomas! -- Goddag,
Estermor! -- Er Povl hjemme?

ESTER. Hvad er der med Povl?

BESTYREREN. Der er det, kære Ester, at jeg, hvor
ondt det end gør mig, ser mig nødsaget til at give
ham sin Afsked fra Skolen ... i det mindste 
foreløbig.

FRUEN. Afsked? Og hvorfor? Børnene er jo saa 
tilfreds med ham.

FULDMÆGTIGEN. Afsked? ... Det kan der ikke
være Tale om; det vil skade mig i Ministeriet ...
Og jeg, der snart skal have 25 Aars Jubilæum.

ESTER. Er det Bogen, han har udgivet?

BESTYREREN. Desværre, det er Bogen, ja ...

FRUEN. Men hvad er der da sket, Mathias? Bogen
alene kan da ikke ...

POVL (i Døren fra sit Værelse). Goddag, Hr. Bestyrer! Jeg
kunde kende Deres Stemme ... Der er sket det 
latterlige, Svigermoder, at der er blevet beordret 
„offentlige Tiltale“ imod mig for „utugtig Skrivemaade“
... Jeg fik netop Meddelelse derom i Brevet før.

FULDMÆGTIGEN. <sp>Offentlig Tiltale</sp>! Imod <sp>min</sp>
Svigersøn!

POVL (muntert). Ja, er det ikke uforskammet?

ESTER. Og <sp>det</sp> ler Du af?

POVL. Ja, kære Ester, i et lille graat Land som
nærværende, hvor en Paraply er den obligate 
Konfirmationsgave, man giver Ungdommen med ud i 
Livet, bør man dog virkelig være glad selv for den
mindste Solstraale.

ESTER. Solstraale ...? Der ser I!

FULDMÆGTIGEN. Kalder Du ... De <sp>det</sp> en 
„Solstraale“ at blive puttet i Kaschotten?

POVL. Ja, ... aandelig set! Det er dog altid en 
Afveksling!

BESTYREREN. Kære Povl Abel, nu driver De Spøgen
for vidt ...

POVL. Spøgen ...? Det er sandelig mit ramme Alvor!

FULDMÆGTIGEN. Og Du tænker slet ikke paa den
Skam og Skændsel, Du vælter over paa vor Familie?

POVL. Ikke Spor!

FRUEN (beroligende). Saa, saa, kære Povl ...

FULDMÆGTIGEN. Ester, Datterlil, jeg haaber, Du véd,
hvad Du har at gøre!

BESTYREREN. Men kære, bedste Thomas dog ...!

FRUEN. Er Du blevet forrykt, Thomas! Vil Du tvinge
din Datter til ...

ESTER (om Halsen paa Faderen). Jeg gaar med Dig! ... Jeg
bliver ikke en Time længere i dette Hus!

BESTYREREN og FRUEN (vil tale).

FULDMÆGTIGEN (om bag en Stol). Hyss! -- Min Datter
har Ret ... Hun og Povl kan ikke længere blive
sammen! Jeg kan ikke som kongelig Embedsmand
have en Svigersøn, der staar brændemærket i den
offentlige Mening ...! Og saa kan min Hustru og
min ærede Broder sige og mene, hvad de vil!

POVL (rolig). Jeg deler ganske Hr. Fuldmægtigens 
Opfattelse.

ESTER (frem mod ham). Gør <sp>Du</sp>, Povl?

POVL. Naturligvis! Jeg kan da ikke forsvare at slæbe
Dig og din „kongelige“ Fader med paa Skafottet.

ESTER (ubehersket). Er det <sp>hende</sp>, den anden?

POVL. Hvilken „anden“?

ESTER. Hende med Brevene ...! Hende med 
„Guldhaaret“?

POVL. (smilende). Saa De gaar i mine private Gemmer,
lille Fru Abel?

ESTER. Det er <sp>hende</sp>, Du vil have ... det er 
derfor, Du vil af med mig!

POVL. Jeg maa gøre Dig opmærksom paa, lille Ester,
at det var <sp>Dig</sp>, der „sagde op“!

ESTER. Og jeg skal sandelig ikke længere staa Jer i
Vejen!

FULDMÆGTIGEN. Det var Ret, Datterlil ... Du har
din Faders ranke Vilje!

ESTER (tæt foran <sp>Pov1</sp>). Du ser mig aldrig mere ... 
<sp>a1drig</sp>! (Ud i Entréen).

POVL (bukker).

FULDMÆGTIGEN. Jeg skal tillade mig en af Dagene
at sende dem min Sagfører, Hr. Abel! (Ud efter <sp>Ester</sp>).

POVL (bukker).

FRUEN (forvirret). Kære Mathias, vi maa ... Undskyld,
Povl, men vi maa da ved Gud i Himlen ... Kom,
Mathias, de to gale Mennesker ... (Ud med <sp>Bestyreren</sp>)

POVL (bukker for tredje Gang -- og synker derpaa leende ned paa en
Stol). Hvad Guderne har adskilt, skal intet Menneske
sammenføje!

<tab><tab><tab><tab>Tæppe.



ANDEN AKT

<sp>Povl Abels</sp> Ungkarlehjem. -- Arbejdsværelset.

I <sp>Baggrunden</sp> Dør til <sp>Povls</sp> Soveværelse og Dør til Entréen.

<sp>Til højre</sp> to Fag Vinduer; imellem dem et Fortepiano. -- Ude paa
Gulvet paa skraa foran Fortepianoet en Chaiselougue.

<sp>Til venstre</sp> nede mod Forgrunden <sp>Povls</sp> Skrivebord fra første Akt;
op mod Baggrunden Dør ind til <sp>Enkefru Truelsens</sp> Lejlighed. --

Eftermiddag. --

<sp>Povl</sp> og <sp>Enkefruen</sp> i Samtale.

POVL. ... Og sikket Held, at mine Værelser her
netop skulde staa ledige.

ENKEFRUEN. Jeg ha'de saamænd ligesom haft en
Anelse om det, Hr. Abel ... Folk lever jo ikke
gerne længe sammen i vore Tider.

POVL. Nej, det er ikke nemt at være gift ret meget
ad Gangen.

ENKEFRUEN. Der er dog mange, der tror paa 
Ægteskabet, Hr. Abel ...

POVL. Der er ogsaa mange, der tror paa Muhamed,
Truelsen ...

ENKEFRUEN. Ja-e ... Vorherre var nu saa naadig at
ta' Truelsen, forinden det blev rent galt, og gi' mig
denne her Klassekollektion ...

POVL. Ja, Friheden! Den gyldne, skinnende Frihed
... og saa en Lotterikollektion, naar man bliver
gammel!

ENKEFRUEN. Tja-e .. Men der er nu alligevel det
ved Friheden, at den ligesom trykker, naar man har
den; og saa længes man efter at blive bundet igen.

POVL. De har dog bevaret <sp>Deres</sp>!

ENKEFRUEN. Det har jeg ... men det er vist mere,
fordi jeg er lidt til Aars; ellers havde jeg s'men
ikke haft noget imod at friste Lykken engang til ...
<sp>tyndere</sp> end med Truelsen kunde den da ikke
blive. -- Apropos: Hr. Abel har da vel ikke i Sinde
at forny en Omgang igen med hende, Frøken 
Lustig ...? Jeg saa' hende lumske om her nedenfor i
Gaar?

POVL. Ih, Gud fri og bevare mig, Truelsen; jeg var
himmelglad, da jeg slap hende! -- Hvordan ser hun
for Resten ud nu?

ENKEFRUEN. Ja, hvordan ser saadan nogen ud, Hr.
Abel ... man kan jo ikke se dem for bare Haar!
Men et ledt Stykke paatrængende Pigebarn var
hun da.

<tab><tab><tab>Entréklokken ringer.

ENKEFRUEN. Det ringer ... (Ud. -- Hurtig ind igen). Du
Almægtige, det er en Politibetjent, som vil tale med
Dem! -- Tror De, det er Bogen?

POVL. Det er det vel ...

ENKEFRUEN. Skal jeg sige, at De er gaaet ud ...
det er jeg vant til fra de andre Logerende med 
Regninger og saadan?

POVL. Nej, lad De ham bare komme.

ENKEFRUEN (i Døren). Værsgod, Hr. Betjent ...

BETJENTEN (ind). Er det Hr. Povl Abel med Tilladelse?

POVL. Jo ... til Tjeneste ...

ENKEFRUEN (ind i sin Lejlighed).

BETJENTEN. Jeg har et Brev til Hr. Abel fra 
Assistent Rørbye ... Assistenten vilde være kommet
selv, men blev forhindret ved Tjeneste.

POVL (faar Brevet). Tak ... Skal der Svar?

BETJENTEN. Ja, Assistenten bad mig bringe Besked,
hvis jeg traf Herren.

POVL (bryder Brevet og læser). ... Det er den stiveste! --
Sig til Hr. Rørbye, at jeg skal nok komme ... Og
hils mange Gange og sig Tak.

BETJENTEN. Det skal jeg ... Farvel! (Ud).

POVL (læser atter Brevet. -- Leende). Nu bliver han sgu snart
<sp>for</sp> eventyrlig igen ...
	
Stemmer i Entréen. -- <sp>Enkefruen</sp> ind med <sp>Gerhard Konik</sp> og
<sp>Frue</sp>. -- Gerbard bar en Rulle Karton under Armen.

KONIK. Var han her for at krebse dig, Knutten 
derude?

POVL. Nej, endnu ikke ... Goddag, lille Fru Line!
(Omarmer bende).

KONIK (skiller dem). Naa, naa, naa! Pigen er min!

ENKEFRUEN. Hvor er det dog dejligt saadan at se
alle sine gamle Venner igen!

KONIK. I lige Maade, Truelsen! -- De er bleven 
mager af Længsel, synes jeg.

ENKEFRUEN. Aa-r, De ...!

FRU KONIK. Ja, han er den samme, Fru Truelsen:
uopdragen (kærtegner ham) og uimodstaaelig.

KONIK. Rør mig ikke!

ENKEFRUEN. Og hvor er det dog yndigt engang
imellem at se et Ægtepar, der godt kan lide 
hinanden! (Hilsende og smilende ind i sin Lejlighed.)

POVL. Ja, saa sidder jeg altsaa her igen, kære Børn,
og lovsynger Herren som Ungkarl paa tredje 
Maaned!

FRU KONIK. Fy, Povl Abel, hvor kan De tale 
saadan ...

KONIK. Tale, Kone ...? Povl var faldet saa dybt, som
en Mand <sp>kan</sp> falde: han havde giftet sig. Og nu
da han atter staar oprejst, skulde han saa ikke have
Lov til at lovsynge?

POVL (med et lille Suk). Ak, ja, I kan sagtens; I sidder
oven over alle Tordenbyger med hinanden om 
Livet ...! -- Men <sp>er</sp> det i Grunden ikke sommetider
lidt kedeligt?

FRU KONIK (indigneret). <sp>Kede1igt</sp> ...?

KONIK. Se, hvor hun rejser Børster! Véd Du, hvad jeg
kalder hende? Krigskammeraten! (Slaar en Arm om bende.)
O, Du min stadige lille ny Fornøjelse!

FRU KONIK (ind til ham). Rør mig ikke! -- Aa, Povl,
hvorfor holdt De dog ikke af Deres Kone!

POVL. Jeg holdt virkelig meget af hende! Og hun
holdt ogsaa af mig, sagde hun, ... men hun kunde
bare ikke lide mig! (Med Vin og Cigarer.) Skaal, kære
Venner! Og Tak for Jer Trofasthed imod hinanden
... og imod mig!

KONIK. Prosit! -- Men kan Du nu vare Dig for 
Fruentimmerne i Fremtiden, lille Povl?

POVL. Ja, Du kan tro det! Man sælger kun sin 
Førstefødselsret én Gang i sit Liv. -- Intet „Hus“, 
ingen Kone, ingen Svigerforældre og intet Vrøvl! Sikke
Bøger jeg vil kunne skrive! Jeg har allerede Idéen
til én, og den skal hedde: Frihed!

KONIK. Den skulde Du sku ta' og skrive i Tugthuset!

POVL. Det er lige akkurat netop, hvad jeg vil!

FRU KONIK (smilende). I Mandfolk bliver da heller 
aldrig voksne ... Men det er derfor, vi saa godt kan
lide Jer!

KONIK. Stille, Høne! -- Jeg tror nu desværre ikke,
Du kommer der, lille Povl.

POVL. Det vil jeg da haabe, saadan som jeg har 
glædet mig! -- Jeg har jo skrevet Bogen bare for at
komme i Tugthuset; jeg vilde ha' den Oplevelse
med! -- Og hvorfor mener Du nu pludselig, at jeg
ikke skulde komme der?

KONIK. Den ny, frisindede Regering, min Dreng!

POVL. Hvad den? Hvad Forandring skulde den gøre?

KONIK. Forandring ...? Er Du blød? Tror Du, at den
vil gaa med til det Sædelighedssludder? -- Nej, lille
Ven, nu bliver der anderledes at leve i Dannevang,
nu, Frihedens Forkæmpere er kommet til Roret!

POVL. Mon?

KONlK. Hvor kan Du dog sige „mon“, dit Fæ! Man
maa dog holde paa sine Idealer.

POVL. Ja, det sagde min „salig“ Svigerfader ogsaa ...
for et Par Maaneder siden.

KONIK. Ja, Dødogpine, din Svigerfader! ... <sp>Er</sp> han
gaaet?

POVL. Ork nej! Han „sidder“ saamænd alt, hvad han
kan med Beg i Bukserne! Han skal jo snart ha' 25
Aars Jubilæum? -- -- Men nu skal Du vel til at
karrikere „Idealerne“?

KONIK. Er Du tosset, det <sp>har</sp> jeg sgu allerede gjort!
... Her skal Du se dem alle ni! (Ruller den medbragte 
Karton op.)

POVL (brister i Latter). Du kommer Fa'en hakke mig vist
desværre i Tugthuset før jeg!

FRU KONIK. Nej, han gør ikke; for det Billede skal
ikke offentliggøres.

POVL. Hvad <sp>skal</sp> det ikke?

KONIK (ilde til pas). Han, Skolebestyreren, Du véd, vil
ikke ha' de ...

POVL. Hvad kommer det <sp>ham</sp> ved?

FRU KONIK. Jo, for han er frisindet ... og Gerhard
har maattet love ham for Fremtiden kun at tegne
alvorlige Billeder.

KONIK. Du, Povl, ser Du mig ...? Kun „alvorlige“
Billeder ...! Jeg <sp>ta'r</sp> Kyankalium paa det ene 
Surbrød, Line!

POVL. <sp>Er</sp> Du da blevet ansat ved den Skole?

FRU KONIK (glad). Nej, endnu ikke, men vi var oppe
at tale med Bestyreren i Gaar. Og det gaar nok i
Orden. 1500 Kroner fast om Aaret! ... Og Du <sp>har</sp>
lovet det for Børnenes Skyld, Gerhard!

POVL. Gerhard, Gerhard, at ogsaa <sp>Du</sp> skulde lade Dig
knægte! Det vilde jeg dog have forsvoret!

KONIK (fortabt). Hvis <sp>Du</sp> havde en Kone hængende ved
det ene Ben og fire uopdragne Unger af begge Køn
ved det andet, saa vilde Du sgu ogsaa synke ...

POVL. Aldrig! -- Og jeg, der saa sikkert havde stolet
paa Dig ... Nu skulde vi to rigtig til at ha' mulet
Borgerskabet!

FRU KONIK. Lad nu være at staa der og gøre ham
ked af det, Povl Abel ...

FREDRIK (er stille gledet ind fra <sp>Fru Truelsens</sp> Lejlighed. -- Han
bar en Buket Markblomster i Haanden og ser noget træt og medtaget ud.)
Goddag ... Undskyld ... Jeg er kommet op 
igennem Truelsen ...

KONIK. Goddag, Hamann ... Naa, De har da ikke
svigtet Povl, ser jeg. Tak for <sp>det</sp>! -- Han staar
netop her og beklager sig .

FREDRIK. Før bliver Schweiz et Lavland, Hr. Konik!
-- Goddag, Frue ...

POVL. Hvordan er det, Du ser ud? Har Du sovet paa
Fælleden i Nat?

FREDRIK (rækker bam Blomsterne). De er til Dig ... Jeg er
gaaet hjem fra Helsingør, saa jeg har ikke faaet Tid
til ...

FRU KONIK. <sp>Gaaet</sp> ...!

KONIK (stadig i en nedstemt Tone). Er De blevet kongelig 
Kurér?

FREDRIK. Ak ja, gid jeg var, Hr. Konik; jeg <sp>e1sker</sp>
Fodture ... Aa, Du skulde ha' set Solen ude over
Sundet i Morges, Povl ... det var vidunderligt!

POVL. Hum ... Men Pladsen, Du søgte, fik Du vel
ikke?

FREDRIK. Nej ... der var en anden Rakkerpukkel, der
havde bedre Anbefalinger ... Men det vilde jeg
helst tale alene med Dig om ... Gud, der sagde
jeg vist noget uforskammet, Fru Konik?

FRU KONIK. Aldeles ikke, kære Hr. Hamann ... Vi
skulde lige til at gaa.

FREDRIK. Maa jeg tage et lille Glas Vin, Povl ...
det vil styrke mig?

FRU KONIK. Nu skal jeg ... (Skænker.)

KONIK. Skal De ikke ha' en Cigar?

FREDRIK. Tak, jeg ryger kun Cigaretter ... (Haler nogle
store, fede Cigaretter frem og tænder en.)

KONIK (afsides til <sp>Povl</sp>) Jeg synes, Du er saa studs imod
ham ... det er sgu Synd!

POVL. Jamen ...

KONIK. Nej, det er sgu Synd! Han holder saa meget
af Dig ... Har han „laant“ fornylig?

POVL. Han har gjort det, der er meget værre.

KONIK. Storartet! Og hvad er saa det?

POVL. Det kan jeg ikke fortælle Dig nu.

KONIK. Har han myrdet din Svigermoder?

POVL (leende). Aa, nej ...!

KONIK. Det var kedeligt! Jeg vilde saagerne kende en
Morder! -- Kom saa, Linemor; lad os saa gaa hjem
og være alvorlige.

FREDRIK (til <sp>Fru Konik</sp>). Farvel, Frue ... Først i 
<sp>Graven</sp> er der Fred ...! (<sp>Konik</sp> og <sp>Frue</sp> ud, fulgt af <sp>Povl</sp>.)


FREDRIK (sidder tankefuld paa en Stol. -- Hans Cigaret dør).

POVL (ind. -- Strengt). Hvor kan nu saadan noget falde
Dig ind, Frida, at løbe bort fra et Hotel midt om
Natten uden at betale? -- Du bliver snart <sp>for</sp> 
morsom!

FREDRIK (sygt). Saa Du véd det allerede ...?

POVL. Politiet har været her.

FREDRIK. Har <sp>Politiet</sp> ...!

POVL. Hvor kan Du indlade Dig paa saadan noget?
Du maa jo dog vide, at det ikke kan gaa!

FREDRIK. Jamen, kære Povl, jeg <sp>ha'de</sp> virkelig ingen
Penge ...

POVL. Hvad Fanden vilde Du saa paa Hotel da?

FREDRIK (tager sig til Hovedet). Du taler saa højt ... Maa
jeg skænke mig et lille Glas Vin til ...? (Skænker og
drikker.)

POVL. Naa ...?

FREDRIK. Jeg søgte jo den Plads dernede, véd Du,
og det gør altid et godt Indtryk at bo lidt pænt ...
Og ha'de jeg faaet Pladsen, saa ha'de jeg naturligvis
bedt om Forskud og betalt ...

POVL. Men nu vilde Du snyde!

FREDRIK (tager sig atter til Hovedet). Jeg kan ikke forstaa,
at Du med din fine Natur kan bruge saadanne 
Udtryk, Povl ... „Snyde“! Jeg havde jo skrevet mit
rigtige Navn i Fremmedbogen.

POVL. Ja ... og ét til!

FREDRIK. Saa <sp>det</sp> véd Du ogsaa ...?

POVL. Hvad tror Du, at Onkel Mathias vilde sige,
hvis han fik at vide, at Du havde udgivet Dig for
<sp>hans</sp> Søn?

FREDRIK. Det synes jeg nu ved Gud i Himlens 
højeste Rige ikke, Du skulde angribe mig for, Povl ...
det var for at skaane mine Forældre, ... de har 
saamænd haft Sorger nok i den sidste Tid! -- Var det
Politiet selv, der ...

POVL. Ja, det var en Ven af mig, som underhaanden
sendte mig Besked.

FREDRIK. Det var virkelig nydeligt af ham ... Hvor
stor er Summen?

POVL. 27 Kroner og 40 Øre ... Du har ikke levet
paa bare Klipfisk!

FREDRIK. Man maa da spise som de andre paa et
saadant Sted ... (Haanden til Hovedet). Og saa trængte
jeg saadan til et Glas Vin efter Skuffelsen ...

POVL. Pengene skal betales inden i Morgen Klokken
12.

FREDRIK. Skal de ...

POVL. <sp>Jeg</sp> har ingen at undvære.

FREDRIK. Jeg vilde aldrig ha' bedt Dig om dem 
alligevel, Povl; Du har saamænd haft Bryderier nok
med mig ... Men kunde Du ikke bare laane mig
dem til midt i næste Uge ...?

POVL (der længe har haft ondt ved at skjule sin Munterhed). Naa, ja,
det kan vi tale om senere ... Gaa nu ind og gør
Dig lidt i Stand. Du ser ud, som om Du ha'de 
ligget i en Grøft.

FREDRIK. Det har jeg skam ogsaa ... ude paa 
Eremitagesletten ... Du kan ikke tro, hvor der var
dejligt!

POVL. Ja, gaa nu ind og vask Dig ...

FREDRIK (lydig). Ja ... Det er nu ogsaa min 
Opdragelses Skyld; Mor forkælede mig, og Far bestilte
ikke andet end skælde mig ud ... Jeg skal aldrig
glemme Dig din noble Opførsel, Povl, ... ved Gud
i Himlens højeste Rige! (Ind i Sovekammeret. -- Døren bliver
staaende aaben.)

POVL (efter en Pause). Hvorledes staar det til hjemme hos
dine Forældre, Frida?

FREDRIK (fra Soveværelset. -- Han er nu ganske Karl igen). Tak, 
udmærket! -- Ester tager Sagen temmelig rolig; hun har
jo ikke min dybe Natur.

POVL. Nej!

FREDRIK. Og Fader er ved at gaa over til den ny
Regering.

POVL. Pokker heller, da!

FREDRIK. Jo, ved Gud! Men jeg tror nok, det er 
Moder ... Han skal jo snart have Jubilæum.

POVL. Ja, Marie er en sund Natur!

FREDR1K. Hun har ogsaa faaet Ester til at stryge sit
Haar fra Panden.

POVL. Det var Fandens! Og det har jeg slidt for i
tre Aar! -- Det klæder hende vel storartet?

FREDRIK. Vidunderligt, kan Du tro! Men de er vist
begyndt at blive kede af hende derhjemme; hun 
koster jo ... nu de ogsaa har mig ... Og <sp>Du</sp> 
tjener jo ingenting ...

POVL. Ikke foreløbig, nej! ... Men det kommer vel!

FREDRIK (frem i Døren). Jeg har for Resten noget at sige
Dig ...

POVL. Fra Ester?

FREDRIK. Nej, hun <sp>forstaar</sp> Dig ikke ... (Vrider sig.)
Næ--e, det er fra ...

POVL. Naa? Staa nu ikke der og lav Proptrækker!

FREDRIK. Det er fra ... Othella ... Frøken 
Lustig ...

POVL. Saa Du vedligeholder det Bekendtskab?

FREDRIK (ivrig). Jeg vil sige Dig, Povl, at jeg først
rigtig har lært hende at kende, efter at <sp>Du</sp> havde
forladt hende!

POVL. Se, se!

FREDRIK (ind). Gud ja, saadan rent platonisk 
naturligvis! -- Men hvor er hun dog smuk og aandfuld ...
Og saa er hun kun 23 Aar.

POVL. Det passer, for hun var seksogtyve, da <sp>jeg</sp>
kendte hende.

FREDRIK. Og som hun elsker Dig! Hun har aldrig
elsket andre end Dig, siger hun.

POVL. Naa, ikke ...?

FREDRIK. Hun kommer herop om lidt.


POVL (forfærdet). Hvad gør hun? Er Du gal, Mand!

FREDRIK. Jeg mødte hende nede paa Hjørnet før ...
Hun er bare løbet hjem for at tage et bedre Liv
paa.

POVL. Ikke Tale om, at jeg vil se hende for mine
Øjne!

FREDRIK. Det er ved Gud i Himlen Synd, Povl! Du
véd ikke, hvor glad hun blev, da jeg forleden 
fortalte hende, at Du var bleven ugift igen og boede
heroppe.

POVL. Og det har Du fortalt hende, dit Bæst!

FREDRIK. Ja ... Og <sp>Du</sp> har heller ikke godt af at
være saadan alene ... (Der bankes diskret psa Entrédøren.)
Der er hun! (Hurtig ud.)

POVL. Frida ...! (Leende, halvt utilpas.) Nej, det er dog
for galt!

FREDRIK (ind med <sp>Othella</sp> ved Haanden). Her er hun ...!
Er hun ikke dejlig!

OTHELLA (køn og frisk med rødgult purret Haar). Povl ... her
har Du mig ...

POVL. Ja, kære Othella, jeg er naturligvis umaadelig
henrykt ved at se Dig saa ung og ugnavet af Tidens
Tand ... Og jeg er dybt rørt over den kære Fridas
Omsorgsfuldhed, men ...

OTHELLA (om Halsen psa Povl). Ingen „men“, ingen „men“,
ingen „men“ ...! (Tager Hat og Jacket at.) Frida, vil De
hænge mit Tøj ud i Entréen!

FREDRIK. Er hun ikke storartet! (Ud med Tøjet.)

POVL. Bedste Frøken Lustig ...

OTHELLA. S'maul Junge! Jeg bliver her i Aften; og
vi vil ha' det hyggeligt; og saa skal jeg nok 
forsvinde!

POVL (smilende, halvt overvunden). Dit Humør har Du da 
beholdt ... og dit Guldhaar.

OTHELLA (om Halsen paa ham). Ja ... <sp>er</sp> Du saa ikke
en lille bitte Smule glad over at se mig?

POVL (leende). Nej, det ved Gud, jeg ikke er!

OTHELLA. Vrøvl! Du spørger slet ikke, hvordan
jeg har haft det?

POVL. Nej, hvad kommer det mig ved.

OTHELLA. Uf-f ... (Fra ham; ser sig om i Stuen.) Frida, De
maà hjælpe mig med at ordne lidt om; vi vil ha'
det akkurat som i gamle Dage! (Sætter sig paa 
Chaiselonguen og vinker.) Povl ...

POVL. Nej ...

OTHELLA. Jovist! ... Komse, komse, komse ...!

POVL (leende). Ikke Tale om!

FREDRIK. Det er ved Gud Synd, Povl!

OTHELLA. Han kommer nok, Frida! (Til <sp>Pov1</sp>.) Komse,
komse, komse!

POVL (langsomt hen til hende).

OTHELLA. Sitze, sitze, sitze ...

POVL (sætter sig og kysser hende). Djævleunge!

OTHELLA (ind til ham). <sp>Er</sp> Du saa ikke glad over, at
jeg er kommet!

POVL. Nej!

OTHELLA. Jo, Du er; jeg kan se det paa Dine Øjne!
(Kysser ham. -- Rejser sig.) Kom saa, Frida, og hjælp mig;
(Giver sig til at flytte om paa Møbler og Sager.)

FREDRIK (afsides til <sp>Pov1</sp>). Er Du saa ikke glad, Povl?

POVL. Du maa værsgod se at faa hende af Sted
snart!

FREDRIK. Gud-d ...!

OTHELLA. Hvad er det, I stikker Hovederne sammen
om?

POVL. Det er mig, der siger til Frida, at han maa se
at faa Dig af Sted lidt hurtigt, ellers ender det galt.

OTHELLA. Bare det vilde! -- Kom saa og hjælp mig,
Frida!

FRIDA (hen at hjælpe).

OTHELLA. Og saa vil vi ha' en af vore smaa 
hyggelige Soupéer, Povl.

POVL. Ikke Tale om!

OTHELLA. „Ikke Tale om“ ...! Man kan høre, at
Mennesket har været gift! Saadan sagde Du ikke i
gamle Dage!

FREDRIK. Aa, jo, hvad, Povl, lad os faa en Soupé!

OTHELLA. Vel skal vi ha' en Soupé! ... Jeg 
betaler ... (Tager sin Portemonnæ frem.) Frida, vil De ...

POVL (leende). Dit Utyske! -- Frida, kom her, her er
Penge.

OTHELLA. Saadan skal I ha det, I Ægteherrer! (Plukker
et Par Sedler ud at <sp>Povls</sp> Tegnebog.) Og nu maa vi se at
faa fat i gamle Truelsen ... Jeg glæder mig til at
se hendes Ansigt! (Trykker paa en elektrisk Knap.)

POVL (vil uvilkasrilg forhindre det; men naar det ikke).

ENKEFRUEN (ind; staar som en Saltstøtte, da hun ser <sp>Othe11a</sp>).

OTHELLA (frejdig). Goddag, Fru Truelsen! hvordan 
lever De?

ENKEFRUEN. Tak ... særdeles vel ... (Lille Pause.)

OTHELLA. Jo Tak, jeg har det ogsaa rigtig godt ...!
-- Hør kære Fru Truelsen, vi skulde ha' et lille
Gilde; vil De være saa god at overlade os nogle
Tallerkener og Glas, og hvad vi ellers har Brug
for ...?

ENKEFRUEN. Ønsker Hr. Abel at indtage Maaltider,
er det mig, der staar for Arrangementet, min gode
Frøken!

OTHELLA. Nej, lille Truelsen, De ta'r Fejl! Fra i Dag
af er det <sp>mig</sp>, der staar for Styret. -- Kom, Frida,
lad os se, hvad der er ude i Køkkenet! (Bort med 
<sp>Fredrik</sp> gennem <sp>Enkefruens</sp> Lejlighed.)

ENKEFRUEN og POVL (betragter tavse hinanden).

ENKEFRUEN. Er De en Mand?

POVL. Nej!

ENKEFRUEN. Og De sagde før, at ...

POVL. Ja ...

ENKEFRUEN. Og nu ...

POVL. Nu <sp>er</sp> hun her!

ENKEFRUEN. Jag hende paa Porten!

POVL. Kan ikke, Truelsen ... nænner det ikke ...
Pigen er saa glad ...!

ENKEFRUEN. Hæ ...! Mandfolk skulde bindes! 
(Omkring og ud.)

POVL (leende op og ned i værelset. -- Lægger sig paa Chaiselonguen).

<tab>Der bankes gentagende Gange paa Døren fra Entréen.

POVL (hører det omsider). Er der flere endnu? -- 
Værsgod!

KAMMERHERREINDEN (ind. -- Lille, sortklædt).

POVL (op fra Chaiselonguen overrasket). Kammerherreinden ...!

KAMMERHERREINDEN (smilende). Hende selv, ja ... De
holder jo aabent Hus, lille Abel ...?

POVL (forvirret). Hvorledes mener ...

KAMMERHERREINDEN. Gadedøren stod paa vid Gab.

POVL. Saa-e ...? Saa maa man have glemt at lukke
den.

KAMMERHERREINDEN. Rimeligvis ...! Vil De byde
mig en Stol ...?

POVL. Aa ... undskyld ... jeg ... (Skyder en Stol frem.)

KAMMERHERREINDEN (sætter sig). De er saa distrait,
kære Abel ... Kommer jeg til Forstyrrelse?

POVL. Aldeles ikke ... Jeg laa vist og blundede ...
Tværtimod! Jeg er henrykt over at se Deres Naade
her hos mig.

KAMMERHERREINDEN. Naa, er De det ...? -- Vi
er nok flyttet?

POVL. Ja, vi ... jeg er flyttet, ja ... Lejligheden
blev mig for dyr.

KAMMERHERREINDEN. Saa De er begyndt at lægge
Dem efter Økonomi?

POVL. Mine faste Indtægter er blevet mindre ... Jeg
er ikke længere ansat ved Skolen.

KAMMERHERREINDEN. Afskediget paa graat Papir?

POVL. Ja-e ...

KAMMERHERREINDEN. Og Fruen ...

POVL. Ja ...

KAMMERHERREINDEN. Hun har maaske ogsaa givet
Dem Afsked!

POVL. Deres Naade véd det ...?

KAMMERHERREINDEN. Jeg véd det, ja ...! skønt
Herren ikke har fundet Anledning til at underrette
mig derom.

POVL. Jeg mente ... jeg ...

KAMMERHERREINDEN. Sig kun ligefrem, lille Ven,
at De flovede Dem, fordi Deres gamle Madmoder
dog endte med at faa Ret.

POVL (smilende). Ja ...

KAMMERHERREINDEN (om mod ham). Hør, kære Povl Abel,
hvad er det dog for frygtelige Historier, man hører
om Dem?

POVL. Historier ...

KAMMERHERREINDEN. Nu skal De jo igen have 
udgivet en forfærdelig Bog ... og som oven i Købet
har bragt Dem i Konflikt med Politiet!

POVL. Jeg er dybt nedbøjet, Deres Naade ...

KAMMERHERREINDEN. De er Pokker, er De! De
sætter naturligvis en Ære i Deres Skændsel ... Naa,
men lad os nu ikke spilde Tiden med at tale om
<sp>det</sp>. Jeg er kommet herop for at snakke 
<sp>fornuftigt</sp> med Dem ... Sæt Dem her ved Siden af
mig!

POVL (sætter sig).

KAMMERHERREINDEN. De har i mig, kære Povl
Abel, en moderlig Veninde, der aldrig vil glemme
Dem Deres Venskab for min stakkels Søn ...

POVL (kysser hendes Haand).

KAMMERHERREINDEN. Sig mig, kære Ven, nu da
De atter er en fri Mand, kunde De saa ikke have
Lyst til at slaa ind paa noget <sp>sikkert</sp>? Jeg har
gode Forbindelser; og det vilde være mig en Glæde
at kunne gøre noget for Dem.

POVL. Det véd jeg, Deres Naade, og ...

KAMMERHERREINDEN. Hvad siger De for Eksempel
om at blive Redaktør af „Den Konservative“? 
Pladsen bliver vakant nu til Januar ... Og jeg kan
skaffe Dem den.

POVL (leende). Jamen, kære Fru Kammerherreinde, det
er jo det Blad, der har skældt mig allerværst ud!

KAMMERHERREINDEN. Det holdt det nok op med,
naar De blev Redaktør af det.

POVL. Og mine Bøger ...?

KAMMERHERREINDEN. Ja, dem maatte De naturligvis
holde op med at skrive ... i alt Fald paa den
Façon.

POVL (der nu ganske har glemt sine andre Gæster). Nej, nej, nej
... det kunde jeg aldrig indlade mig paa! ... Det
er overordentlig smukt af Deres Naade, men ... Og
i det hele taget tror jeg ikke, at jeg egner mig for
det „sikre“.

KAMMERHERREINDEN. Og hvorfor ikke?

POVL. Der er vist for meget Zigøjnerblod i mig ...
Jeg løb min Vej inden otte Dage ... Deres Naade
ser det jo med mit Ægteskab.

KANMERHERREINDEN. Deres Kone var en sur Sjæl,
min bedste Abel! Havde De lydt mit Raad og taget
den muntre og livsglade unge Pige, jeg havde 
bestemt for Dem, og som ikke vilde have sagt Nej,
véd De nok, saa var det nok gaaet.

POVL (smilende). Ja, maaske, Deres Naade ...

KAMMERHERREINDEN. Naturligvis var det gaaet! --
Naa, men det var Redaktørposten, vi talte om ...
Det skal nu være saa „genialt“, dette med 
„Zigøjnerblod“! Men husk paa, kære Ven, at den Tid er
for længst forbi, da der digtedes bedst paa 
Fedtebrød. Ethvert fornuftigt Menneske, selv om han er
Digter, vil dog til syvende og sidst helst leve under
ordnede og betryggende Forhold.

POVL. Nej!

KAMMERHERREINDEN. De siger Nej!

POVL (leende). Ja, jeg gør!

KAMMERHERREINDEN. Men hvad er dog det for
Proletaridéer, De i de senere Aar har lagt Dem til?
Jeg husker, hvilken Furore De i sin Tid gjorde paa
Rudersholm ved at haandtere Gaflen i venstre Haand!
-- Saa er De vel ogsaa nu begyndt at spise Fisk
med Kniven?

POVL (leende). H-næ-i!

KAMMERHERREINDEN. Ja, det er saa ved Gud da
<sp>Deres</sp> Fejl, min Bedste! Enten-Eller!

POVL. Jamen, Deres kære Naade ...

KAMMERHERREINDEN. „Min kære Naade“, ja ...!
Den har tidligere skinnet over Dem; pas paa, at den
ikke gaar hen og slukkes!

POVL. Jeg kan da virkelig ikke, Fru Kammerherreinde,
den ene Dag lade mig skælde Hæder og Ære fra
af et Blad, og den næste gaa hen og alliere
mig med det!

KAMMERHERREINDEN. Det er der saa mange 
hæderlige Folk, der har gjort! -- Begyndelsesgage 5000
Kroner og Tantiême.

POVL. Jeg kan <sp>Fanden galemig ikke</sp>!

KAMMERHERREINDEN. Halløj, unge Mand!

POVL. Ja, undskyld, Fru Kammerherreinde, men jeg
<sp>kan</sp> ikke -- jeg er i den Retning noget af en ...
noget af en rank Vilje!

KAMMERHERREINDEN. Godt, saa taler vi ikke mere
om det! -- Og saa gaar vi og lader Mosjøen sejle
sin egen Sø ... Adieu! Min Vogn holder dernede.

POVL. Deres Naade er da ikke vred ...?

KAMMERHERREINDEN. Paa ingen Maade, tværtimod,
jeg har ligefrem faaet Respekt for Deres Mandighed!
-- Men sig mig, hvad vil De leve af, naar Skolerne
er lukket for Dem, og Deres Bøger bliver 
konfiskerede?

POVL (muntert). Jeg vil gaa rundt i Gaardene og synge!

KAMMERHERREINDEN. Og Deres Kone?

POVL. Min Kone ...? Hun har jo sine Forældre ...

KAMMERHERREINDEN. Skal De da ikke yde hende
noget?

POVL. Jo, naturligvis ...

KAMMERHERREINDEN. Hun skal maaske have 
Halvdelen af det, De tjener ved at synge? ... Hun 
bliver smækfed! -- Hør, hvis De skulde komme forbi
Rudersholm, saa tit ind; jeg skal nok lægge lidt
klækkeligt i Deres Hat.

POVL. Tak, Tak ...

KAMMERHERREINDEN. Men <sp>sku1de</sp> De beslutte Dem
til at ...

POVL (smilende). Det gør jeg ikke, Deres Naade, det gør
jeg ikke!

KAMMERHERREINDEN. Er det den „ranke Vilje“?

POVL. Ja!

KAMMERHERREINDEN (klapper hans Kind). De er kær, er
De ... Men De er et lille Fæ.

POVL (leende). Jeg, Deres Naade, der er Digter og 
Menneskeskildrer!

KAMMERHERREINDEN. Der er mange Fæ iblandt 
Digterne.

POVL. Ja-ha, maaske ...

KAMMERHERREINDEN. Ja, nogle kalder dem ogsaa
for <sp>Lyrikere</sp>.

POVL. Naa-e, ja ...! Deres Naade er ikke -- 
Lyriker .

KAMMERHERREINDEN. Nej, ikke med den 
Kammerherre, <sp>jeg</sp> har haft! -- Naa, adieu, kære Ven! De
har endnu nogle Maaneder at betænke Dem i ...
Apropos: Var Dem nu for De smaa Damer, nu De er
fri! De har jo et varmt Hjerte ... Kan De huske,
hvor betaget De var af den lille Lustig, som 
forsøgte paa at lave Mad ude hos os?

POVL (stivner). Ja ...

KAMMERHERREINDEN. Hvad er der blevet af hende?

POVL. Jeg ... æ ...

KAMMERHERREINDEN. Naa, De har maaske tabt
hende af Syne. Det var vist ogsaa det bedste ...
Hun var paa Rudersholm, husker jeg, samtidig med
Deres ... kulante Svoger ...

POVL. Ja, jeg ... Maa jeg følge Deres Naade ned ...?

KAMMERHERREINDEN. Ja, Tak ...

POVL (byder hende Armen, og de gaar mod Døren).

Pludselig høres <sp>Othellas</sp> og <sp>Fredriks</sp> glade Stemmer. -- De 
kommer ind med en Del Sager til Bordet. -- Da de ser 
<sp>Kammerherreinden</sp>, standser de brat og forstummer.


KAMMERHERREINDEN (tager sin Arm ud at Povls. -- Behersket).
Se, se! Det var da kuriøst! Der <sp>har</sp> vi jo baade
Skovmennesket og Husholdningseleven ...! Hvilken
Trofasthed!

POVL (vil tale).

KAMMERHERREINDEN. Hold han hellere sin Mund,
lille Abel! (Mod <sp>Fredrik</sp>.) Naa, De opholder Dem 
stadig i Hovedstaden, kære Hamann?

FREDRIK (vrider sig). Ja, jeg ... jeg elsker jo 
København, Deres Naade ...

KAMMERHERREINDEN. Saa skulde De virkelig se at
blive Skovrider i Tivoli! (Til <sp>Othella</sp>.) Og Mamsel 
Lustig tager sig stadig af Husholdningen ...? Ja, 
Farvel, lille Børn; og mor jer godt ...! (Mod Døren.)

POVL (vil følge).

KAMMERHERREINDEN. Nej, bliv <sp>han</sp> kun hos sine
celebre Gæster, min kære Hr. Abel! (Ud.)

<tab><tab><tab><tab>Pause.

FREDRIK (giver sig stille i Lag med Borddækningen).

OTHELLA (i Udbrud). Uff! ... Saadan var det ogsaa paa
Rudersholm! Vi blev allesammen saa „ydmyge“, naar
<sp>hun</sp> kom ned i Køkkenet ... det var, ligesom vi
skrumpede sammen indvendig ... Det er 
væmmeligt!

POVL. Naa, saadau noget kan Du dog ogsaa føle; det
troede jeg for Resten ikke.

OTHELLA (om Halsen pas ham). Kys mig! ... Lad nu være
med at være højtidelig! ... Kys mig dog, dit Asen!

POVL (ryster Misatemningen at sig). Ja ... skidt! ... 
„Enten-Eller“! ... (nynner.) Vorherre han lader jo Vinen
gro, saa det er vel Meningen, at den skal drikkes!
(Kysser hende.)

OTHELLA. Hvad vilde hun?

POVL. Hvad kommer det hende ved ... Mamsel 
Lustig?

OTHELLA. Nej, for Resten, naar jeg bare <sp>har</sp> Dig!
(Hen til Klaveret, hvor hun ansiaar et Par Takter af Ouverturen til 
Tannhäuser.) Tænd Lamperne, Frida, nu begynder Festen!

FREDRIK (tænder Lampen). Tannhäuser ...! Kan Du huske,
Povl, i gamle Dage, naar Othella spillede 
Tannhäuser, og Du laa paa Chaiselonguen, og jeg sad i 
Lænestolen ...? Gud-d, hvor det var vidunderligt! --
Og saa vinkede Othella til mig, at jeg skulde gaa,
naar I helst vilde være alene, ... hvor <sp>var</sp> det 
yndigt!

OTHELLA. De Dage kan komme igen, Frida ... Ikke,
Povl?

POVL. Ok, jo ...

OTHELLA (hen til Borddækningen).

FREDRIK. Tror Du ikke, at <sp>hun</sp> vilde gøre noget for
mig, Povl?

POVL. Hvem?

FREDRIK. Kammerherreinden ...

POUL. Du kan jo forsøge, lille Frida; Du plejer ikke
at genere Dig.

OTHELLA. Penge har hun jo nok af.

FREDRIK. Jeg <sp>har</sp> skrevet til hende et Par Gange ...

POVL (leende). Jeg tænkte det sgu nok!

OTHELLA. Frida skriver til alle Verdens Hjørner! --
Har De ikke ogsaa skrevet til Kejserinden af 
Rusland?

FREDRIK. Jo, ved Gud ... men hun svarede ikke.

POVL. Men Kammerherreinden?

FREDRIK. Hun sendte mig den ene Gang 50, den an-
den 25.

OTHELLA. Sikken en Knop alligevel! -- Skal vi saa
spise?

POVL. Ja, lad os det! -- Deres Arm, Frøken ...

<tab><tab><tab>Man sætter sig til Bords.

POVL. Se, hvor fint, I har faaet lavet det!

OTHELLA. Ja? ikke? -- Skaal, Digter!

POVL. Skaal, Du mit Legems Veninde!

OTHELLA. Du véd ikke, hvor jeg har længtes efter
Dig!

POVL. Jo, det véd jeg godt.

OTHELLA. <sp>Er</sp> Du saa ikke en lille Smule glad over,
at jeg er her?

POVL. Tværtimod, jeg er led og ked af det! -- Skal
vi drikke „Des“?

OTHELLA. Ja! (De drikker.)

FREDRIK (der spiser ivrigt). Dette her skulde Ester se ...

OTHELLA. Pyt med „Ester“! Nu er det <sp>mig</sp>!

POVL. Men <sp>hun</sp> er den „ideelle“ Kvinde, lille 
Guldhaar ... <sp>Du</sp> er bare af Kød og Blod.

OTHELLA. Ja, Gudskelov!

FREDRIK (med et Suk). Jeg er blevet Uvenner med 
Valborg, Povl.

POVL. Men Herregud dog ...

OTHELLA. Er hun ogsaa „ideel“?

POVL. Hvad er der kommet Jer imellem?

FREDRIK. En Præst ... Hun har hørt ham ved nogle
Møder; og nu siger hun, at jeg fører et syndigt Liv
og vil ikke vide af mig mere.

OTHELLA. Saa vil hun vel ha' Præsten da?

FREDRIK. Ja ... Men jeg skal nok hævne mig! Nu
gifter jeg mig med hendes Mor ... Ved Gud i 
Himlens højeste Rige!

OTHELLA. De er <sp>stor</sp>, Frida! -- Skaal!

POVL. Jamen hun hader Dig jo, siger Du.

FREDRIK. Det var bare, fordi jeg var gode Venner
med Datteren ... Hun var jaloux ... Jeg med mit
Kvindetække!

OTHELLA. Er der Penge?

FREDRIK. Mange! ... Og de skal ikke faa en Øre i
Medgift!

POVL. Nej! -- Og saa bliver Du Svigerfader til 
Præsten og Fader til din egen Forlovede! Det er en
Stilling, der er Dig værdig!

FREDRIK. Det er da rigtig „Eventyr“! 

POVL. Det er det! Skaal, Frida ...

<tab><tab>Kære Ven, tag et Drag af Pokalen!
<tab><tab>Hvorfor Fanden med Hovedet hænge!
<tab><tab>Husk dog paa, det varer ej længe,
<tab><tab>før Hr. Døden spiller Finalen
<tab><tab>og slukker det Blik,
<tab><tab>dette straalende Blik,
<tab><tab>som saa rent har berøvet Dig Talen!

OTHELLA. Er det Svigermoderens?

POVL. Ja! ...

<tab><tab>Det er slet intet Under, Du finder
<tab><tab>hende sød, den lille Lisette ...

ENKEFRUEN (ind med et Visitkort).

POVL (henvendt til hende).

<tab><tab>... disse Fødder saa smaa og adrette,
<tab><tab>disse silkebedunede Kinder,
<tab><tab>denne Talje saa fin ...
<tab><tab>Ak, de er vor Ruin,
<tab><tab>disse Satans himmelske Kvinder!

Skaal, Truelsen! Vil De have et Glas med?

ENKEFRUEN (stadig stram). Den Herre har ringet paa hos
mig; men det er Hr. Abel, han vil tale med.

POVL (tager Kortet). Min Sagfører Hvad mon han vil
paa denne Tid ... Ligemeget! Lad ham faa 
Foretræde!

ENKEFRUEN. Jamen

POVL. Truelsen! Lad ham faa Foretræde!

ENKEFRUEN (aabner Døren). Værsgod, Hr. ...

SAGFØREREN (ind).

ENKEFRUEN (ud).

POVL. Godaften, Hr. Overretssagfører! Hvad har De
paa Hjerte?

SAGFØREREN. Undskyld ... jeg kommer vist til 
Ulejlighed ... Men jeg har faaet en Meddelelse, som ...

POVL. Er min Dom faldet? ... Jeg er da vel ikke
bleven frikendt?

SAGFØREREN. Kan vi ikke gaa ...

POVL. Tal De kun ... Det er mine gode Venner.

OTHELLA. Godaften, Jakobsen ...!

SAGFØREREN. Ah, nu ser jeg, at det er Frøken
Othella ... Frøken Lustig ...! Godaften, Frøken!
-- (Til <sp>Povl</sp>.) Ja, Dommen er faldet og lyder paa en
Maaneds simpelt Fængsel paa almindelig Fangekost.

POVL. Storartet! Vil De ikke drikke et Glas Vin?

OTHELLA. En Maaneds Fængsel!

FREDRIK. Gud-d ... og paa <sp>Fange</sp>kost!

POVL. Stille, Børn! -- Vil De ikke drikke et Glas
Vin, Hr. Overretssagfører?

SAGFØREREN (smilende). Nej Tak ... Jeg har tænkt
mig, Hr. Abel, at vi appellerer Sagen ...

POVL. Ikke Tale om!

SAGFØREREN. Jamen, under den ny liberale Regering
vilde ...

POVL. Ikke Tale om! Sæt, de gik hen og frikendte
mig!

SAGFØREREN (smilende). Ja, det vilde jo være Skade...
Men mon vi dog ikke skulde drøfte dette 
Spørgsmaal lidt nærmere i Morgen, Hr. Abel?

POVL. Det kan vi godt ... Men jeg er klippefast! --
Skal det saa ikke være et Glas Vin?

SAGFØREREN. Nej Tak, jeg ...

POVL (rækker ham et Glas). De maa da ved Gud drikke paa
min Udnævnelse! -- Skaal!

SAGFØREREN (leende). Skaal! -- Og til Lykke!

POVL. Tak ... Ja, det er ikke enhver givet at komme
i Tugthuset.

SAGFØREREN (muntert). Nej! -- Og det er heller ikke
enhver, der sætter Pris derpaa.

POVL. Nej ... Folk er saa smaatskaarne!

SAGFØREREN. Ja! Naamen, saa ses vi altsaa i 
Morgen, Hr. Abel ... (Hilser. -- Gaar mod Døren.)

OTHELLA (vinker). Farvel, Jakobsen ...

SAGFØREREN. Farvel, Frøken ...! (Ud, fulgt af <sp>Povl</sp>.)

OTHELLA. En Maaneds Fængsel ... og nu var vi
lige kommet sammen!

FREDRIK. Ja, Gudskelov, at man aldrig har haft noget
med Politiet at gøre!

POVL (ind).

OTHELLA (farer ham om Halsen). Tag mig med, Povl!

POVL. Dame, det strider vist desværre mod 
Reglementet!

FREDRIK. Jeg tilbyder dig herved at gaa i Tugthuset
i dit Sted.

POVL. Det er ved Gud nydeligt af Dig, Frida! men
du skal jo fri til din Svigermoder.

FREDRIK. Blæse med hende.

POVL. Fy, fy, ikke spille Bold med Livsværdierne! --
Men skænk nu i Glassene, Børn, og ønsk mig til
Lykke ... Og gaa saa hjem og sov.

OTHELLA. Hjem ...!?

POVL. Ja, jeg vil holde Generalprøve paa 
Forladtheden.

OTHELLA. Jager Du dine eneste Venner fra Dig ...?

FREDRIK. Naar Povl nu vil prøve paa at være alene,
Othella ...

OTHELLA (om Halsen paa <sp>Povl</sp>). Lad os bare blive en lille
halv Time ... bare i tyve Minutter ...

POVL. Godt! -- Men saa skal I ogsaa forsvinde.

OTHELLA. Det lover vi! -- Og nu vil vi holde 
Afskedsfest! ... Jeg vil spille for Jer ... 
Tannhäuser!

FREDRIK. Som i Tidernes Morgen!

OTHELLA. Læg Dig nu hen paa Chaiselonguen, Povl!
-- Og De, Frida, sæt Dem i Lænestolen! (Begynder at
spille.)

FREDRIK (synker ned i Lænestolen).

POVL (lægger sig op paa Chaiselongnen).

OTHELLA (spiller. -- Kigger om mod <sp>Povl</sp> og ser, at han har lukket
Øjnene. -- Nikker derpaa til <sp>Fredrik</sp> og betyder ham, at han skal gaa).

FREDRIK (vil nødig; men lister omsider fornærmet bort).

OTHELLA (vedbliver at spille).


<tab><tab><tab><tab><tab><tab>Tæppe.




TREDJE AKT

<sp>Enecelle i Arresthuset.</sp> -- Firkantet med gule kalkede vægge og
hvælvet Loft.
	
<sp>Til venstre</sp> to i Væggen fastmurede Planker, der tjener til Sæde og
Bord. -- Over Bordet en Gasarm med Blus.
	
I <sp>Baggrunden</sp> en ved Hængsler til Muren fastgjort Seng, der slaas
op og aflaases om Dagen. -- Over Sengen, tæt under Loftet, et firkantet,
rundbuet Gittervindue.
	
<sp>Til</sp> højre ned mod Forgrunden Dør med Kighul fra Cellegangen. -- I
Hjørnet op mod Baggrunden Vaskekumme med Vandrør.
	
Morgen. --

POVL (i sit almindelige Tøj, sidder med Albuerne støttet mod Bordpladen
og Hovedet hvilende i Hænderne. -- Ved Siden at ham paa Bordet staar
et Tinkrus. -- Han nynner stille hen for sig): Ach, Du lieber 
Augustin, Augustin, Augustin ... Aa, Gud ja ...?
(Gaber og strækker sig.)
	
Man hører udenfor Raslen at et Nøgleknippe. En Nøgle stikkes i Laasen
Døren aabnes halvt, og <sp>Fangevogterens</sp> Stemme siger:

Morgenmad!

POVL (tager sit Krus, stikker det ud gennem Døreprækken; faar Kruset
fyldt med varmt Øl; modtager desuden en Humpel Rugbrød skaaret i
tykke Skiver. Derpaa gaar han tilbage til sit Sæde, hvor han giver sig til
at spise; men uden Appetit). --

Lidt efter rasler Nøgleknippet atter, og <sp>Vogteren</sp> kommer ind, fulgt af
en yngre Mandsperson i Fangedragt (graa Benklæder og Stumpjakke, hvide
Uldstrømper og Slæber) og med Fejekost og Fejespaan i Haanden.

De to Fanger mønstrer hinanden.

POVL. Det er en ny ...

VOGTEREN (slukker Gasblusset). 87 har faaet Mavepine --
Fanden maa for Resten vide af hvad! (Til <sp>Fangen</sp>.)
Red først Sengen og fej saa ... Men rup Dem!

FANGEN (hvis Hals er omvundet med Vat under et stort Tørklæde, giver
sig i Lag med sengen).

POVL. Er der ikke kommet en Lænestol til mig, Hr.
Siverts?

VOGTEREN. Jo ... og i Morgen kommer der vel en
Chaiselongue og et Billard! (Ud uden at laase).

FANGEN (hæst og hviskende til <sp>Povl</sp>). Hva' har <sp>Du</sp> gjort?

POVL (uden Tøven). Skrevet falske Veksler.

FANGEN (slaar Knald med Tungen). Klak! Du er 'en 
Kam'rat?

POVL. Og hvad har <sp>Du</sp> gjort?

FANGEN. Ingenting ... Jeg sidder bare paa Mistanke.

POVL. Hvad er der i Vejen med din Hals?

FANGEN. Jeg har Faaresyge ... Har Du ikke no'et
Syltetøj paa Dig?

POVL. Syltetøj ...? -- Hyss!

FANGEN (giver sig hurtig i Lag med Sengen).

VOGTEREN (ind med en stor gammeldags Lænestol og nogle Breve).
Her er Stolen ... Og her er en Bunke Breve ...

POVL. Tak ... (Giver sig straks i Lag med Brevene).

VOGTEREN (sætter sig i Lænestolen). Det gaar for 
langsomt, 76!

FANGEN (ydmyg). Jovel, Hr. Siverts, nu skal jeg skynde
mig ...

VOGTEREN. Ja, det vil jeg ogsaa bede Dem om!

FANGEN. Jovel ... (Færdig med at rede Sengen).

VOGTEREN. (rejser sig, slaar Sengen op ad Væggen og laaser den af).
Saa Gulvet, 76 ... Men lidt hurtig!

FANGEN. Jo, jo, Hr. Siverts ... (I Lag med Fejningen).

VOGTEREN (ud).

POVL (læser Brevene).

FANGEN (hen i Lænestolen). Med Forlov ...

POVL (læsende). Værsgod ...

FANGEN (strækker sig). Det er længe siden, man har sat
lidt ordentlig ...

POVL (ler at noget i Brevet).

FANGEN. Du hører nok til Storborgerne, a' Du har
beholdt dit eget Tøj og baade faar Stol og Breve og
holder Kammerjomfru ...?

POVL. Flyt Dig lidt!

FANGEN (brydsk). Gu' gør jeg ej!

POVL. Jo, flyt Dig lidt, saa skal jeg vise Dig noget.

FANGEN (trevent op).

POVL (tager sin Lommeksliv og skærer hurtig et Hul i Stolens Betræk).
Nu skal Du bare se! (Trækker en lille Pakke frem at Stolen).
Her er Skraa, Kammerat!

FANGEN. Klak! Den er Fa'eme god!

POVL. Det staar her i Brevet.

FANGEN. Du gi'r vel en Kævefuld?

POVL. Naturlig! (Giver ham). Men gem det!

FANGEN (bider forslugent). Det er det værste at undvære
herinde ... Og saa Pi'er! (Gemmer Skraaen i sin ene 
Strømpe. -- Gaar derpaa hen til Vandrøret og „telegraferer“).

POVL (der ogsaa har taget en Skraa). Hvad er det, Du 
bestiller?

FANGEN. Jeg melder Kam'raterne, at der er Syltetøj
... Ka' Du høre, hvor de bi'er glade! (Man hører Svar-
Telegram).

POVL. Jeg synes, Du er saa ydmyg over for 
Fangevogteren, 76 ...

FANGEN. Hæ, ja ... nok har man Faaresyge, men
man er da ikke Idiot; man véd jo da, hvordan di
ska' smøres ... saa hugger man sig altid lidt Sukker
til Øllet!

POVL (leende). Og det er det, det kommer an paa!

FANGEN. Det er li'e, hva' det er ...! Men la' mig
bare møde den Kosak i Ensomhed her udenfor paa
Volden en mørk Aften ... Klak! Hva'beha'er ...
Sol, Maane og elve Stjerner ... hele 
Josef-Potimors Drøm ska' komme til aa danse Folkedans for
hans Øjne!

POVL. Hyss, der er han!

FANGEN (giver sig ivrig til at feje).

VOGTEREN (ind). Er De færdig, 76?

FANGEN. Jovel, Hr. Siverts ...

VOGTEREN. Kom saa!

FANGEN (samler sine Redskaber).

POVL (polisk). Har De Tandpine, 76? De er saa tyk i
den ene Kind?

FANGEN (forstaaende). En har Faaresyge, Hr. Medfange ...

VOGTEREN. Ingen Sludren!

FANGEN. Nej ...

VOGTEREN. March!

FANGEN. Jo ...

VOGTEREN (raaber ud gennem Døren). Jensen, vil Du sætte
76 ind!

JENSEN (udenfor). Jo ...

FANGEN (ud).

VOGTEREN (ganske forandret). Naa, Hr. Abel, hvordan har
vi saa sovet i Nat?

POVL. Skidt ...!

VOGTEREN. Herregud, igen da ...!

POVL. Hvad er det ogsaa for en Mammuth, der stadig
gaar her udenfor og hoster og gylper?

VOGTEREN. Det er gamle Eriksen, Nattevagten; han
har Brystsyge ... Men han vil jo saa gerne holde
de Par Aar ud, til han faar fuld Pension.

POVL. Han dør absolut forinden!

VOGTEREN. Ja, det gør han vel ... Men nu kan De
jo ta' Revansje i Lænestolen her om Dagen.

POVL (skudrer sig til Rette i Stolen). Ja, det kan De tro, jeg
skal! ... Den er god!

VOGTEREN. Hvem har sendt Dem den? Et Pigebarn,
hva'?

POVL (nikker). Ja ...

VOGTEREN. Men De har jo ingenting spist, Hr. Abel
...

POVL (peger paa sin Hals). Det kan ikke komme længere
end der til.

VOGTEREN. Skyl efter med Øllet!

POVL. Aa, Siverts, jeg drømte i Nat saa dejligt om
Kyllingesteg!

VOGTEREN. Det skal De sgu ikke blive fed af!

POVL. <sp>Kunde</sp> De ikke skaffe mig en Kylling, hva'
... med <sp>meget</sp> Persille?

VOGTEREN (ler). Ha, ha!

POVL. Bare en lille en, Siverts?

VOGTEREN. Hvor Fanden sku' jeg <sp>faa</sp> den fra, Mand?
-- Men det er det, jeg har sagt Dem før, Hr. Abel;
hvorfor skriver De ogsaa saadan no'et Stads, De 
kommer i Brummen for? En Mand med Deres Begavelse
maa jo kunne skrive, hva' det skulde være og tjene
Penge paa!

POVL. Ja, jeg er en Lyriker, Siverts!

VOGTERRN. Ja, det er De sgu! -- Og De er osse
<sp>gift</sp>, si'er De?

POVL. Ja-e, paa en Maade ...

VOGTEREN. Har De Børn?

POVL. Elleve ...

VOGTEREN. Det var som syv Satan! De ser endda
saa uskyldig ud.

POVL. Jamen, jeg har dem heller ikke allesammen med
én Kone.

VOGTEREN. Naa-e, næi, det kunde jeg da forstaa ...
Jeg har ogsaa været gift to Gange og har syv Børn.
-- Men nu er jeg da Gusketak Enkemand.

POVL. Næi, jeg har saamænd begge mine Koner 
levende endnu.

VOGTEREN. Saa er De jo <sp>Biga</sp>mist!

POVL. Hyss, ja! Tal ikke om det.

VOGTEREN. Nej, jeg skal sgu nok tie stille ...

POVL. Sig mig engang, Siverts, hvad mener de 
egentlig om Kvinderne?

VOGTEREN. Det kommer storligen an paa, hvad for
nogen, man faar fat i, Hr. Abel; Fruentimmerne er
jo no'en underlige Fasaner; de ligner slet ikke vos
andre.

POVL. Nej, det er jo Ulykken ved Ægteskabet, Siverts,
at man skal være af forskelligt Køn! -- Hvordan
var nu <sp>Deres</sp> to Koner?

VOGTEREN. Den første var en lille, rund en, der
græd, bare hun tabte en Synaal ... Den anden var
et langt og kantet Spe'takkel, der <sp>s1og</sp>, naar <sp>det</sp>
kom over hende ... Jeg har lagt Mærke til, at 
Nummer to, det er altid den værste ... Underligt, at man
dog ikke ka' bli'e saa klog og la' være med at rode
sig op igen, naar man har været saa heldig at slippe
levende fra det i første Omgang.

POVL. Ja, der er ogsaa dem, der gifter sig <sp>tre</sp> Gange,
Siverts.

VOGTEREN. Ja, det maa jo være en Tyfus ... 
Hvordan er nu <sp>Deres</sp> to?

POVL. Den ene er pukkelrygget og rødhaaret ... Den
anden er døvstum og har Træben.

VOGTEREN. Paa <sp>begge</sp> Benene?

POVL. Paa <sp>begge</sp> Benene, ja!

VOGTEREN. Ha, ha, ha! Jeg er kommen til at sætte
voldsom Pris paa Dem, Hr. Abel, for Deres Humørs
Skyld.

POVL. I lige Maade, Siverts!

VOGTEREN. Aa, med <sp>mig</sp> ... jeg er bare en simpel
Mand! Men <sp>De</sp> er den fine, da'nede Herre, der har
værdiget at gøre lidt Grin med en anden en, se <sp>det</sp>
muntrer!

POVL. Det glæder mig ...

VOGTEREN. Ja, det er ligefrem en hel Benjefisje for
vos, naar der slumper saadan en ind som Dem. De
andre Grimpomenusser snakker nu bare om, at de er
uskyldige og sidder paa Mistanke og ingenting har
gjort ... Jeg vilde min Salighed ønske, at De
skulde sidde her paa Livstid, Hr. Abel!

POVL. Ja, mange Tak, Siverts, det er nydeligt af Dem;
men tror De saa ikke, at Humøret slap op?

VOGTEREN (ivrig). Ja, jeg vilde da bare sige Dem, at
da jeg ha'de den lange kantede, og den stod paa
<sp>Fest</sp> hjemme, saa puttede jeg mig mange Gange
ind i en tom Celle med min Pibe -- saa ku' <sp>hun</sp>
rummestere! ... Hør, det er sgu sandt, mens jeg
husker det: Har De noget imod, at Jensen kommer
ind og hilser paa Dem?

POVL. Jensen? ... Hvem er det?

VOGTEREN. Det er ham, Vogteren, ovre paa den 
anden Gang ... Jeg har snakket saa godt til ham om
Dem, at han har faaet saadan en Lyst til at se Dem
... Det har de nu for Resten allesammen!

POVL. Ja, jeg vilde jo rigtignok gerne prøve paa at
sove lidt nu, Siverts, i min nye Stol ... Er Jensen
ligesaa behagelig en Mand, som De?

VOGTEREN. Nej, <sp>det</sp> er han ikke ... Han lider af
Humørsyge og er svært ked af at være her, saa han
kunde jo ha' udmærket godt af at snakke lidt med
Dem.

POVL. Naa, skidt, lad ham saa komme da!

VOGTEREN. <sp>Maa</sp> han?

POVL. Javel ...

VOGTEREN (hen til Døren) Jensen ...! Pst, Jensen! Nu
kan Du komme ind og se Digteren! (Vender sig). Nu
kommer han!

JENSEN (ind).

VOGTEREN. Ja, det er Jensen ... Nu ta'r jeg 
Vagten saalænge, Jensen, saa kan Du udvikle Dig ... (Bort).

POVL. Goddag, Hr. Jensen ... Værsgod, at træde
nærmere ...

JENSEN. Siverts har sagt, at man godt kunde snakke
ligefrem med Digteren om, hvad der trykkede ...

POVL. Det kan De godt, ja ... Hvad har De saa paa
Hjerte?

JENSEN. Jeg er født paa Landet, Hr. Digter, og som
saadan er det jo forfærdelig ubehageligt for mig hele
mit Liv at gaa herinde ...

POVL. Det kan jeg saa godt forstaa ... Hvor længe
har De været her?

JENSEN. I seksten Aar ... Men se saadan at gaa og
pusle om et Par Heste ude paa Landet og strigle
dem og vande dem, som den Gang jeg tjente hos
Præsten Skovbo i Nordlunde, naar Solen staar op,
og Fuglene begynder at pippe ... se det er no'et
andet.

POVL. Jamen, hvordan er De da faldet paa at tage
Ansættelse her, Jensen?

JENSEN. Jo, ser De, Hr. Digter, jeg blev jo Soldat og
kom her til Byen, og saa gik det mig galt med en
Pige omme i en Beværtning i Lille Kongensgade ...
og saa maatte vi gifte vos.

POVL. Naa ...

JENSEN. Jo, ser De, Hr. Digter, Kone og Børn skal
jo ha Mad; og saa spørres der jo ikke om at vælge,
naar man sidder med dem ... Og saa skaffede 
Kaptajnen mig denne her Plads, for <sp>paa1ide1ig</sp> har
jeg jo altid været. -- Og nu har jeg jo gaaet her i
seksten Aar ... Men det er et forfærdeligt Liv, Hr.
Digter; meget værre end som for Fangerne, for de
fleste af dem kommer da ud igen ...

POVL. Ja, kære Jensen, men hvad vil De have, at jeg
skal udrette for Dem i den Sag?

JENSEN. Jo, saa var det, at jeg havde en Bøn til
Digteren ... om jeg turde komme frem med den?

POVL. Ja, tal De kun ... Kan jeg gøre noget for Dem,
skal det være mig en Glæde.

JENSEN. Aa Tak, Tak, Hr. Digter ...! Jo, se, det var
jo det, at hvis Digteren skulde kende et Herskab,
der ha'de Brug for en paalidelig Mand til Kusk --
helst ude paa Landet naturligvis, hvor man er fra --
til en <sp>gift</sp> Kusk, saa ... Jeg er mageløs god imod
Heste, saa ...

POVL. Det skal jeg gerne, Jensen ... Det er slet
ikke umuligt, at jeg kunde finde en saadan Plads
til Dem.

JENSEN. Aa Tak, Tak, Hr. Digter ...! Saa har jeg
da et lille Haab at gaa rundt med herinde! -- Mit
Navn er Marius Jensen ... Fangevogter Marius 
Jensen; og naar De skriver til Anstalten her, saa ...

VOGTEREN (hurtig ind). Nu kommer Pastoren ... Du
maa stikke af, Jensen!

JENSEN. Jo ... Farvel, Hr. Digter, og Tak igen ... (Ud).

POVL. Farvel Jensen ...

VOGTEREN. Pastoren er her ...

POVL. Ja, jeg hører det ... Hvad vil den 
paatrængende Person her igen? -- Jeg kommer saamænd
aldrig til at sove.

VOGTEREN. De skulde ta' og <sp>angre</sp>, Hr. Abel, saa
bli'r han aldrig saa længe ...

POVL. Ja, De kan tro, at jeg skal angre!

VOGTEREN (retter sig). Der er han!

PASTOREN (ind).

VOGTEREN (ud).

PASTOREN. God-dag, Hr. Povl Abel ...!

POVL (bukker tavs).

PASTOREN. Se, se! Vi har nok faaet en Bedstefader-
Stol! (Sætter sig magelig til rette i dets).

POVL (ironisk). Vil Pastoren ikke ta' Plads ...

PASTOREN (uforstaaende). Tak ... Ja, det tages jo ikke
saa nøje her med Fanger af Hr. Abels Art, de har
jo adskillige Lempelser.

POVL. Ja.

<tab><tab><tab><tab>Pause.

PASTOREN. Jeg saa' Dem i Kirken i Søndags ...

POVL. Ja.

PASTOREN. De vilde se, hvordan en saadan 
Gudstjeneste spændte af?

POVL. Ja ... og høre Hr. Pastorens Tale.

PASTOREN. Den gefallt Dem vel ikke?

POVL. Nej.

PASTOREN (smilende). Nej, jeg kan tænke det.

<tab><tab><tab><tab>Pause.

PASTOREN. Hvorledes bekommer ellers Opholdet 
herinde Dem?

POVL. Tak, udmærket.

PASTOREN. Nogen Forandring i Deres litterære 
Opfattelse vil denne Begivenhed vel næppe bevirke?

POVL. Næppe.

PASTOREN. I Følge <sp>Deres</sp> Opfattelse er der vel
overgaaet Dem en stor Uretfærdighed?

POVL. Naa-aa ...

PASTOREN. Sig mig, kære Ven, hvad vil De i 
Grunden udrette ved at skrive saaledes, som De skriver?

POVL. Jeg vil vise Jer Mennesker, hvordan I er.

PASTOREN. Tak, det véd vi!

POVL. Det har jeg ikke noget overvældende Indtryk af.

PASTOREN. Tror De ikke, at De vilde gavne Verden
og „os Mennesker“ mere ved at holde os et eller
andet Ideal for Øje? Ved efter bedste Evne at 
paapege os, hvorledes vi <sp>burde</sp> være?

POVL. Det er jeg ikke klog nok til.

PASTOREN (fint). Eller <sp>dum</sp> nok!

POVL. Tja-a ... det kan vi ogsaa sige.

PASTOREN. Kan De subsistere ved Deres litterære
Virksomhed?

POVL. Nej.

PASTOREN. Hvorfor vælger De saa ikke et 
Brødstudium? De et jo Student?

POVL. Oven i Købet cand. phil., ja!

PASTOREN. Hvorfor vælger De Dem saa ikke et 
Brødstudium ...

POVL. Jeg er for gammel.

PASTOREN. Hvor gammel er De?

POVL. To hundrede og otte og fyrretyve Aar.

PASTOREN (ser furundret op).

POVL (gaar stille hen og tager ham ved en Frakkeknap og rejser ham
fra Stolen, -- hvorpaa han selv anbringer sig i den). Og hvor 
gammel er <sp>De</sp> saa, Hr. Pastor?

PASTOREN (forfjamsket). Otte og tredive ...

POVL. Og Deres Brødstudium bekommer Dem vel?

PASTOREN (protesterende). Men, Hr. Abel, jeg ...

POVL. Spiser De sent til Middag?

PASTOREN. Hr. ...

POVL. Gaar De med Normalundertøj?

PASTOREN. Hr. Abel, jeg maa ...

POVL (ved en pludselig Indskydelse). Det <sp>sku1de</sp> da vel ikke
være Dem, der er blevet forlovet med Valborg
Schwanenskjold.

PASTOREN (overrumplet). Hvoraf véd De ...

POVL. Jeg er clairvoyant! -- Hun har Grunker, hva'?

PASTOREN. Hr. Abel, jeg maa paa det bestemteste ...

POVL (stadig rolig). Nej, nu er det <sp>min</sp> Tur, Hr. Pastor,
at være indiskret som en Parlør! -- Har Deres 
Forældre været flere Gange gift? -- Bruger Deres Fru
Moder Laksko? -- Ynder Deres Hr. Fader Hummer
au naturel, eller foretrækker han samme Dyr i 
Daaser?

PASTOREN (bleg). Jeg kommer her i Embeds Medfør,
Hr. Abel, og maa nedlægge den bestemteste Protest
mod Deres utrolige Maade at ...

VOGTEREN (ind). Undskyld, Hr. Pastor .., men her er
en Herre, som har faaet Inspektørens Tilladelse til at
tale med Hr. Abel ...

PASTOREN. Ja, <sp>jeg</sp> er færdig . . . (Hurtig ud; løber uden
for Døren paa <sp>Fu1dmægtig Hamann</sp>).

FULDMÆGTIGEN. Mit Navn er Fuldmægtig i 
Ministeriet, Thomas Hamann ...

PASTOREN. Og jeg er Fængselspræsten ... (Bort).

POVL (rejser sig overrasket). Men Svigerfader ...! <sp>De</sp>
her ...! -- Jeg vil da haabe, at det kun er „paa
Mistanke“!

VOGTEREN. Værsgod, Hr. Fuldmægtig ... Altsaa
melder jeg, naar de 15 Minutter er gaaet ... (Ud).

FULDMÆGTIGEN (med Ordensbaand i Knaphullet. -- Lidt usikker).
Goddag, kære Povl ...

POVL (trykker hans Haand. -- Munter). Goddag, og 
Velkommen, Hr. Fuldmægtig! Men hvordan i Alverden
er De dog sluppet ind i denne kinesiske Æske?

FULDMÆGTIGEN. Jeg har erhvervet den høje 
Ministers specielle Tilladelse ... Og De har, kære Ven,
stadig bevaret Deres gode Lune, hører jeg med
Glæde.

POVL. Ja, man kan jo ikke godt tage Livet paa anden
Facon, Hr. Fuldmægtig.

FULDMÆGTIGEN. Nej, vist saa ... men der er 
desværre saa faa, der indser det. -- Jeg skal bringe
Dem de varmeste Hilsener fra min Kone og min
Datter.

POVL. Tak, Tak! Værsgod at hilse igen. Saa ung og
lebendig, De ser ud!

FULDMÆGTIGEN. Ja, ikke sandt! Men der er jo 
ogsaa gaaet en Foryngelsens Bølge ud over det 
ganske Land, Povl Abel!

POVL. Ja, jeg hører, at De er blevet Frihedsmand. --
Og dekoreret er De blevet! Det følges nok ad.

FULDMÆGTIGEN (fingererer ved Dekorationen). I Anledning
af 25 Aars tro Tjeneste, ja.

POVL. Det blev altsaa ikke til noget med den Afsked,
De truede med at tage?

FULDMÆGTIGEN. Nej, Gud være lovet, at man dog
endnu staar under Udviklingens Lov! -- Her bor De
jo rigtig hyggeligt.

POVL. Aa, ja ...

FULDMÆGTIGEN. Har jeg bragt Dem en Hilsen fra
mine Damer ... det skulde jeg?

POVL. Ja, Tak ... Og jeg bad Dem hilse igen.

FULDMÆGTIGEN (forvirret). Naa, ja ... nu husker jeg
... Og Lænestol har De! ... Er der en saadan i
alle ... Værelserne?

POVL. Det véd jeg ikke ... Vi har jo ikke større
Lejlighed til at komme sammen ... Selskabslivet
blomstrer ikke videre herinde.

FULDMÆGTIGEN. Nej, hæ ...! Den er maaske 
specielt stillet herind til <sp>Dem</sp> af vor nye liberale 
Regering for at mildne lidt paa Deres skandaløse 
Domfældelse?

POVL. Nej, det er min Ven, Gerhard Konik, som har
sendt mig den.

FULDMÆGTIGEN. Aa, Tegneren ...? Det er et 
prægtigt Menneske!

POVL. Ja.

FULDMÆGTIGEN. Jeg traf ham paa Gaden forleden.

POVL. Uden Kone?

FULDMÆGTIGEN. Nej, nej, hvor vil De hen! -- Ja,
de er jo lidt ridicule, de to, i deres gammeldags
Trofasthed ... for hvad Fanden, hæ! hæ!

POVL. Nej, hva' Satan, hi, hi!

FULDMÆGTIGEN. Men man skal <sp>b1ive</sp> sammen ...
for Eksemplets Skyld.

POVL. Det gør de to jo ogsaa; men de er jo ogsaa
kun Karikaturtegnere.

FULDMÆGTIGEN (uforstaaende). Ja. -- Og vi var alle
tre fuldstændig enige om at fordømme Deres 
Indespærring her!

POVL. Naar man har forbrudt sig imod Lovene, Hr.
Fuldmægtig, maa man lide sin Straf.

FULDMÆGTIGEN. Ganske vist, ganske vist, kære Ven!
Men man behandler dog ikke en Litteraturens Mand,
som man behandler en Indbrudstyv eller en 
Slagsbroder ... tilmed ikke en Litteraturens Mand af 
<sp>Deres</sp> Kvalifikationer!

POVL. Naar man er Lovene overhørig, saa ...

FULDMÆGTIGEN. Overhørig, overhørig ... hvad vil
det sige! Det er dog til syvende og sidst denne
„Overhørighed“, der betinger ethvert Fremskridt!

POVL. Men Hr. Fuldmægtigen er jo bleven 
fuldstændig Anarkist!

FULDMÆGTIGEN. Det har jeg altid været!

POVL. Saa-aa ...?

FULDMÆGTIGEN. <sp>Dybest</sp> set!

POVL. Naa, ja <sp>det</sp> kan være ... Men hvorledes har
egentlig dette ... Gennembrud fundet Sted?

FULDMÆGTIGEN (naivt). Det var min Kone, der ...
De kender jo Maries Energi ... Jeg skulde jo have
dette Jubilæum ... Og saa steg pludselig hele det
gamle Regimentes Misére op for os begge, og saa
slog vi resolut om.

POVL. Og nu er De ganske frigjort?

FULDMÆGTIGEN. Ganske! -- Husker De den sjofle
Nedrakning, der stod af Deres saa skammelig 
miskendte Bog i "Den Konserva<sp>tive</sp>“?

POVL. Ja, den var dræbende.

FULDMÆGTIGEN. Saa radikalt er Omslaget i vort
Hjem, at vi har opsagt dette Smudsblad, som jeg
snart sagt har holdt siden min Konfirmation ... og
abonnerer nu paa „Den Frisindede“!

POVL. Hm ... Det gør mig i Grunden ondt.

FULDMÆGTIGEN. (studser). De mener ...?

POVL. Jo, for jeg mister derved en kær Abonnent.

FULDMÆGTIGEN. En Abonnent ...? Jeg forstaar
ikke ...

POVL (alvorlig). Jo ser De ... jeg har, dybest set, altid
været en reaktionær Natur ...

FULDMÆGTIGEN (ler højt). Ha, ha, ha! De har dog et
pragtfuldt Lune!

POVL (alvorlig). Jeg beder Dem, Hr. Hamann ... det
er mit fulde Alvor! -- Jeg mener nemlig, at nye
Veje kan være gode nok, men ikke førend de er
bleven gamle og har bevist deres 
Eksisteusberettigelse!

FULDMÆGTIGEN (leende). Sagde jeg ikke nok, at det
var et Udslag af Deres herlige Lune! De citerer jo
en af mine fordums Dumheder!

POVL (stadig alvorlig). Naa, er det <sp>Dem</sp>, der har sagt

det? Jeg troede, at det var Napoleon den Store ...
<sp>efter</sp> at han var bleven Kejser. -- Nej, men det
var det, jeg vilde fortælle Dem: Nu har min kære
gamle Beskytterinde, Kammerherreinde Klüver, tilbudt
mig Posten som Chef-Redaktør ved „Den 
Konservative“ ... Hun er en at Hovedaktionærerne i 
Bladet ... og jeg har modtaget denne Post.

FULDMÆGTIGEN (tilfreds). Jeg har nok hørt noget om
det. (Stærkt). Og De har i den Grad kunnet svigte
Deres Overbevisning!

POVL. Ja, Sandheden vil altid sejre!

FULDMÆGTIGEN (begynder at forvirres). Sandheden ...?
Hvilken Sandhed ...?

POVL. At man før eller senere bøjer sig for det 
dybeste i sin Natur!

FULDMÆGTIGEN. Ja ... ja, naturligvis ! ..! -- Er
denne Post godt aflagt?

POVL. Hvilken Post?

FULDMÆGTIGEN. Som Redaktør?

POVL. Jo, rigtig net; 7000 Kr. om Aaret foruden 
Tantiême.

FULDMÆGTIGEN. 7000 Kr. for en Overbevisning...!
saa er der ikke noget at sige til det.

POVL. Nej, vel?

FULDMÆGTIGEN. Aldeles ikke! ... Selv om der 
naturligvis vil komme Skumlere ... Og De med 
Deres moderne Anskuelser kan jo udrette meget godt
paa denne Plads; fylde de gamle Vinflasker med nyt
Blod, hæ, hæ!

POVL. Ja, ikkesandt?

FULDMÆGTIGEN. Jo, jo ...! Gratulerer af Hjertet,
kære Ven! Det vil virkelig glæde min Kone og min
Datter, at Rygtet har talt sandt.

POVL. Hvor har De hørt det Rygte?

FULDMÆGTIGEN. Det har staaet i et Blad, og saa
mente mine Damer, at jeg straks burde gaa herind.
-- Men personlig gør det mig lidt ondt, kære Povl,
at vi altsaa ikke mere hører til samme Parti.

POVL. Det har vi jo aldrig gjort, Hr. Fuldmægtig; thi
da <sp>De</sp> stod paa Sandhedens Grund ...

FULDMÆGTIGEN (med Vægt). Paa Sandhedens Grund ...?
Der staar jeg først <sp>nu</sp>, Povl Abel!

POVL. Javel saa ... Men det gør <sp>jeg</sp> jo altsaa 
ogsaa ... Forstaar De ikke det?

FULDMÆGTIGEN. Nej ... for ... Sandheden er jo ...

POVL. Sandheden er kun én, ja ...

FULDMÆGTIGEN. Ja ... jo ...! Men vi staar jo ...

POVL (stærkt). Javel! Men Sandheden er jo ogsaa det
dybeste i vor Natur, Hr. Fuldmægtig! Det vil De da
vel ikke nu gaa fra?

FULDMÆGTIGEN (blød). Nej ... naturligvis ... 
Gudbevares ...! Men tillader De, at jeg sætter mig
lidt ...? (Ned i Lænestolen).

VOGTEREN (ind). Nu er de 15 Minutter gaaet ...

FULDMÆGTIGEN (forfærdet op). Jamen, kære Povl Abel,
vi har jo slet ikke talt om det, mine Damer har 
paalagt mig at ...

POVL. Bare to Minutter endnu, Siverts ...

VOGTEREN (Ud).

POVL. Er det om Ester, Hr. Fuldmægtig?

FULDMÆGTIGEN (glad). Ja, der er vi netop ved 
Puddelens Indmad! Tænk, at De kunde gætte det?

POVL (dybt alvorlig). Hvad Guderne har adskilt, 
Hr. Ridder, skal intet Menneske sammenføje!

FULDMÆGTIGEN. Tilvisse nej, men ... denne lille
Kurre ...

POVL. Umuligt! Jeg kan ikke, i den Stilling jeg nu
skal indtage, være formælet med Datteren af en 
Krapotkin ...! Men jeg har en Bøn til Dem ...

FULDMÆGTIGEN (glad forventningstuld). Med største 
Fornøjelse ...!

POVL. Skal vi være Dus?

FULDMÆGTIGEN. Dus ...?

POVL. Ja, for nu, da vi hverken er i Familie sammen
og heller ikke er Meningsfæller, saa er der jo intet
at risikere ... vel?

FULDMÆGTIGEN (blød). Nej ...

POVL (trykker hans Haand). Tak ... hjertelig Tak! -- Saa
kan De godt komme, Siverts.

VOGTEREN (ind).

POVL. Farvel, kære Ven, og Tak for dit elskværdige
Besøg!

FULDMÆGTIGEN. Jamen ... mine Damer ..,

POVL. Farvel, Farvel, kære Thomas! ... (Til <sp>Vogteren</sp>).
Følg saa den Herre ud ...

VOGTEREN (leder <sp>Fu1dmægtigen</sp>. -- I Døren). Jensen, vil
Du aflevere Herren her til Simonsen!

JENSEN (udenfor). Jovel ...

POVL (synker leeende om i Lænestolen).

<tab><tab><tab><tab>Tæppe.




<tab><tab><tab><tab>FJERDE AKT


<sp>Povl Abels</sp> Ungkarlelejlighed. -- Formiddag. --

<sp>Othe11a</sp> sidder ved Klaveret og spiller Tannhaüser. -- Paa 
Chaiselonguen ligger <sp>Hugo Jørgensen</sp> i Cykledragt. -- Han damper Cigaretter, og
foran ham paa et Rygebord staar Sodavand og Whisky.


JØRGENSEN. Hvad Fanden er det for noget Klimperi,
Tella ... Kan Du ikke spille no'et ordentligt ...
Jeg er bedre vant fra Banerne.

OTHELLA (slaar over i en Operettemelodi).

JØRGENSEN. Selvfølgelig! Det er der da Mening i!

OTHELLA (spiller).

JØRGENSEN. Der er vel ingen, der render med Dyret
dernede i Gangen ...?


OTHELLA (spillende). Ak nej, det er jo et pænt Hus ...

JØRGENSEN. Gør mig alligevel den Tjeneste at gaa
ned og se efter, hva' ...

OTNELLA. Gerne ... (Ud gennem Entréen).

JØRGENSEN (gaber).

ENKEFRUEN (ind fra sin Lejlighed med Blomster. -- Standser).
Hm ...!

JØRGENSEN (nikker). 'da Gamle ...!

ENKEFRUEN (betragter ham forbitret).

JØRGENSEN. Blomster til Tella, hva ...

OTHELLA (høres nynne i Entréen).

ENKEFRUEN (bort efter en Kamp).

JØRGENSEN. 'djø, Gamle ...! Fredelig gammel 
Genganger ...

OTHELLA (ind). Naturligvis stod Cyclen der ... Og
den var jo laaset ...! (Ned foran Chaiselonguen). Aa, Hugo,
Du véd ikke, hvor jeg har længtes efter Dig?

JØRGENSEN (klapper sløvt hendes Haar).

OTHELLA. Er Du ikke ogsaa lidt glad over, at Du
har mig igen?

JØRGENSEN. Selvfølgelig!

OTHELLA. Kys mig!

JØRGENSEN. Værsartig ...

OTHELLA. Du er et rigtigt Mandfolk fra Fad, er Du!

JØRGENSEN. Hvems er saa egentlig denne her 
Wigwam, vi holder Stævne i, Tella?

OTHELLA. Det er min Broders, har jeg jo sagt.

JØRGENSEN. Well! ... Og der staar Povl Abel paa
Døren.

OTHELLA (uden Tøven). Ja, for han er kun min 
Halvbroder.

JØRGENSEN. Selvfølgelig!... Men hvis han nu kom?

OTHELLA. Jamen, det gør han bare ikke ...! Han er
paa Rekreationsrejse. Han er Digter, skal jeg sige
Dig ... Kender Du ikke hans Navn?

JØRGENSEN. Kender ikke alle de Bøller, der 
skriver ...

OTHELLA. Men jeg venter ham for Resten i 
Eftermiddag ... Jeg har taaet Telegram fra Berlin ... saa Du
maa gaa, naar vi har spist Frokost.

JØRGENSEN. Selvfølgelig! -- Du kan ikke ha 
Tvillinger ...

OTHELLA (ler støjende). ... Var der Sjov i Paris?

JØRGENSEN. Jeg kom skidt ind ...

OTHELLA. Ja, jeg saa' det i Aviserne ... Du kan tro,
jeg blev ked af det paa dine Vegne! Hvordan gik
det egentlig til?

JØRGENSEN. Punkterte i sidste Sving ... Baade 
Müllertz og Torquau strøg forbi mig.

OTHELLA. Blev Du dog ikke rasende?

JØRGENSEN. Selvfølgelig!

OTHELLA. Aa, Du er dejlig, naar Du er rasende! --
Men hvorfor har Du slet ikke skrevet til mig?

JØRGENSEN. Naar man træner og skal frem, tænker
man hverken paa Sprut eller Fruentimmer ... 

OTHELLA. Men nu bli'er Du hjemme længe, ikke?

JØRGENSEN. Tre Maaneder ... Lav mig en Whisky.

OTHELLA (laver Whisky). Og saa beholder jeg Dig?

JØRGENSEN. Selvfølgelig! -- Og hvad har Du saa
taget Dig til i den Tid!

OTHELLA. Jeg har siddet derhjemme og syet og 
længtes saa forfærdelig efter Dig! Kan Du ikke se, hvor
jeg er bleven mager? (Rækker en Arm frem). Føl ...

JØRGENSEN (tager om Armen). Har kendt dem magrere ...

OTHELLA (rusker ham i Øret). Skurk ...!

JØRGENSEN. Smaa Slag ...!

OTHELLA. Hvor skal vi mødes, naar min Broder 
kommer hjem ...? Her kan jeg jo ikke blive ved at
have Dig ... Og hjemme hos <sp>mig</sp> sidder Tante.

JØRGENSEN. Jeg har mine gamle Hummere paa 
Vesterbro.

OTHELLA. Aa Hugo, en Mand <sp>kan</sp> ikke forstaa, hvad
en Kvinde lider, naar den eneste, hun elsker, atter
og atter forlader hende! Hun véd sig jo ikke sikker
paa ham, naar der er mange Mile imellem dem.

JØRGENSEN. Selvfølgelig! <sp>Jer</sp> er man mere sikker
paa!

OTHELLA. Ved Gud, Hugo, jeg har været Dig tro!

<tab><tab><tab>En Nøgle sættes i Entrédøren.

JØRGENSEN. Der kommer nogen ...

OTHELLA. Det er ikke andre end Truelsen ... Hugo,
Du <sp>er</sp> ikke saa glad, som jeg, ved, at vi atter er
sammen! -- Jeg har somme Tider siddet og grædt
af Længsel efter Dig om Aftenen ... Har Du ogsaa
det?

JØRGENSEN. Selvfølgelig!

POVL (ind fra Entréen. -- Ser Parret og standser). Undskyld, jeg
forstyrrer vist ...

OTHELLA. Povl ...! Er det Dig ...! Allerede ...!
Velkommen ...! (Om Halsen paa ham).

POVL (frigør sig rolig).

OTHELLA. Det er min Fætter, den bekendte 
Cyclerytter, Hugo Jørgensen ... Han er lige kommet hjem
fra Løbene i Paris, som Du nok har læst om i 
Aviserne ...

POVL (tier).

JØRGENSEN (lidt usikker). Hugo Jørgensen, ja ... Den
Herre er maaske Tellas Broder, Povl Abel ...? 
Altsaa lidt i Familie ...

OTHELLA. Ja, det vil sige ... Jo, det er Povl Abel ...

POVL (staar rolig og nyder Situationen uden at svare).

JØRGENSEN (modigere) Stum Scene ...! Gudbevares,
selvfølgelig, forstaar det saa godt, Løgn det hele!
Haft med Damer at gøre før i Dag ... De vel 
ogsaa?

OTHELLA. Povl, Du maa ikke tro noget ondt om
mig, jeg ... (Hulker). Aa, hvor har jeg dog Skinnet
imod mig ...!

JØRGENSEN (trækker paa Skuldrene). Damen griber til 
Vaaben ...

POVL (stadig tavs.)

JØRGENSEN (bukker). Dannet Herre at forhandle med
... Mig en Ære! ... Formoder døvstum? Digter ...
udtrykker sig kun med Pennen ...! -- Men Deres
eget private Hjem, Hr. Abel; overlader Dem derfor
Damen og Valpladsen ... (Tager sin Kasket). 'djø ...
Gentlemen kun aandelige Vaaben! -- 'djø, Tella!
... Vesterbrogade 147, fjerde Sal, véd Du ... 
Fremdeles aabent Hus, selvfølgelig, efter modtaget Advis!
Anbefaler mig! (Ud).

POVL (brister i Latter).

OTHELLA (fatter Mod). Ja, hva' Povl, ikke ...? hi, hi!
Han var storartet?

POVL. „Vanvittig“!

OTHELLA. Du er da ikke vred paa mig, fordi ...

POVL. Ikke Spor ...! Han maa jo være 
uimodstaaelig! -- Men derfor bør Du ogsaa tage dit Tøj og
følge ham.

OTHELLA. Saa er Du alligevel vred, Povl ...

POVL. Ikke Tale om, kære Othella; der skal mere til!
-- Men gør nu, som jeg siger.

OTHELLA (sky). Ja ... Aa, Povl, og saadan som jeg
havde glædet mig til, at Du skulde komme hjem!

POVL. „Selvfølgelig“! -- Dit Tøj hænger vist ude i
Entréen ...

OTHELLA. Skal jeg ikke gøre lidt i Orden herinde
først?

POVL. Nej, Tak ...

OTHELLA. Og som jeg vilde ha spillet for Dig ...!

POVL (stadig rolig). Gaa nu, lille Frøken Lustig ...

OTHELLA. Ja, naar Du absolut vil ha det ... (Hen mod
Entréen). Véd Du, at Frida er bleven forlovet med sin
Enkefrue!

POVL. Han har skrevet det til mig, ja.

OTHELLA. Han har ikke været her siden ... Men
jeg mødte ham forleden Dag paa Gaden, og han
vilde ikke kendes ved mig ... Han er bleven saa
fornem

POVL. Dit Overstykke hænger paa Knagen til højre ...

OTHELLA. Ja ... (Ud. - Ind med Hat og Overstykke). 
Hvornaar maa jeg komme igen, Povl?

POVL. Jeg tror, at vi gør klogest i at sige: aldrig,
lille Othella.

OTHELLA. Tror Du ... (Tager Hatten paa). Hvorledes har
Du haft det ...?

POVL. Udmærket ...

OTHELLA. Tak for dine Breve ...

POVL. I lige Maade ... Skal jeg hjælpe? (Hjælper hende
med Overstykket).

OTHELLA (hulker). Aa, Povl ...

POVL. Ikke græde!

OTHELLA. Nej ...

POVL. Saa ... Og her er Handskerne ...

OTHELLA. Tak ... (tager en Pudderkvast op at Lommen og pudrer
sig). Man kan da ikke gaa saa fortudet paa Gaden ...

POVL. Nej, vel saa ...

OTHELLA. Skal jeg ikke spille lidt Tannäuser for
Dig ... for sidste Gang?

POVL. Nej, Tak, lille Othella ...

OTHELLA. Farvel, da ...

POVL. Farvel ... Og hav det godt!

OTHELLA. Tak ... (Om Halsen paa ham). Aa, Povl, Du er
alligevel den nobleste Herre, jeg har kendt!

POVL. Naa, naa ... Saa gaar vi altsaa ...

OTHELLA. Ja ... (Pludselig og hurtig ud).

POVL. Herregud, den sølle Tøs ...! Men i Morgen er
hun atter Othella med Guldhaaret! -- (Hen at trykke paa
den elektriske Knap ind til <sp>Enkefruens</sp> Lejlighed. -- Da ingen 
kommer, aabner han Døren og kalder). Fru Truelsen!

ENKEFRUEN (forvirret ind). Men, Du almægtige Gud, er
det <sp>Dem</sp>, Hr. Abel ...

POVL (smilende). Ja ...

ENKEFRUEN. Jamen, De skulde jo ikke komme før i
Eftermiddag, skrev De ...! Og sikken her ser ud!
... Jeg har en Buket Blomster til Dem ...! (Bort og
ind igen med Blomsterne). Værsgod ... Og Gud velsigne
Dem!

POVL. Tak i lige Maade, Truelsen! -- Men De er saa
febrilsk ...?

ENKEFRUEN (ordner i Stuen). Hvor er de andre henne?

POVL. Hvilke andre?

ENKEFRUEN. Hende, Lustigen ... og Mandfolket?

POVL. Borte!

ENKEFRUEN. Borte?

POVL. Ja ... Gaaet paa deres dejlige Ben ned ad
Trapperne og ud paa Gaden og bort ... Men se nu
at samle Dem lidt, kære Enkefrue!

ENKEFRUEN. Jeg <sp>kan</sp> ikke ...! (Faar Luft). De véd
ikke, hvad jeg har gennemgaaet i denne ulyksalige
Maaned, Hr. Abel! Hun har snurret rundt med mig
som med en Garnvinde! Jeg har ikke haft Fred
skabt i mit eget Hus. Jeg har baade tænkt paa Politi
og paa Selvmord! Jeg har været ved at rende fra
hele Kollektionen ... I Mandfolk véd ikke, hvor 
nederdrægtige vi Fruentimmer kan være imod hinanden!

POVL. Jamen, nu er Pinen jo forbi, lille Fru Truelsen
... Frøken Lustig er draget til andre Jagtegne.

ENKEFRUEN. Hæ! Det sagde De ogsaa forrige Gang!

POVL. Jamen, nu er det grusom Alvor.

ENKEFRUEN. Saa kommer der vel bare en anden, nu
De har været ... Good Templar saalænge.

POVL (smilende). Nej ... ikke foreløbig i det mindste.
-- I Eftermiddag rejser jeg paa Landet og bliver
borte en fjorten Dages Tid for at drikke sød Mælk
og æde frisk Luft.

ENKEFRUEN. Skal De nu straks fare af Sted igen, Hr.
Abel! Jeg ha'de endda glædet mig saadan til at
hygge om Dem! (Pludselig). Og rent galt blev det, da
hun saa i Gaar kom trækkende med ham, Cyclen ...!
Har De ikke faaet mit Brev, som jeg puttede i 
Kassen i Aftes?

POVL. Nej ...

ENKEFRUEN. Hvor har de gjort af ham? Har De
slaaet ham ihjel?

POVL. Ja ... og sat ham op i Kaminen; vi bruger
den jo alligevel ikke foreløbig.

ENKEFRUEN. Derhenne laa han paa Deres 
Chaise!ongue og strittede med sine væmmelige Ben ...

POVL. Ja, ja, ja ... nu har han jo strittet af ...

ENKEFRUEN. Og hun dansede omkring ham som en
Paafugl og fyldte ham med Deres Whisky og Deres
Cigarer, og ... jeg saa' det altsammen igennem
Nøglehullet og ... Men nu taler vi altsaa ikke mere
om <sp>det</sp>!

POVL. Nej ... altsaa!

ENKEFRUEN. Vil De ha' Frokost?

POVL. Ja, det kan De tro, jeg vil! Jeg har ikke smagt
Mad siden min ... Bisættelse!

ENKEFRUEN. Det ringer! (Ud. -- Lidt efter ind med <sp>Gerhard
Konik</sp>) Ja, der er han, Hr. Konik! Men, tænk, han
rejser allerede igen i Eftermiddag! -- Naa, men jeg
maa ud til Frokosten! (Bort).

POVL. Goddag, kære Gerhard! -- Ja nu er jeg altsaa
kommet til Live igen!

KONIK (dybt alvorlig og ligesom brudt). Vel opstanden, kære
Ven ...

POVL. Tak, Tak ...! Og Tak for Stolen! Du véd ikke,
hvor jeg har sovet dejligt i den ... og drømt! Og
Skraaen, Du! Det var en original Idé! Sikken en
Jubel den vakte paa hele Sanatoriet! -- Men hvor er
Krigskammeraten ...?

KONIK (dukker sig). Krigskammeraten ...?

POVL. Ja, din Kone? -- Du ser saa underlig ud ...
Hun er da ikke syg?

KONIK. Det véd jeg ikke ...

POVL (griber ham forskrækket i Armen). Men Menneske dog
... véd Du det ikke?

KONIK. Nej ... Line og jeg har ikke mere noget med
hinanden at gøre ...

POVL (leende). Umuligt! Før bliver Schweiz et Lavland,
som Svoger Frida siger!

KONIK. Line er gaaet fra mig ...

POVL (leende). Løgn!

KONIK Hun er løbet sin Vej med en <sp>rigtig</sp> 
Maler

POVL. Løgn! Jeg tror det ikke!

KONIK. Jeg var hende ikke „alvorlig“ nok ...

POVL (ryster ham). Gerhard, Du lyver!

KONIK. Og saa vilde jeg naturligvis ikke staa i Vejen
for hendes Lykke ...

POVL (forvirret). Jamen, Menneske, Du kan jo ikke <sp>1eve</sp>
uden din Kone, ikke arbejde, ikke tegne ...

KONIK. Jo, <sp>tegne</sp> kan jeg ... Nu skal Du se ...
(Tager en Skitsebog frem.) Her ser Du mig <sp>uden</sp> Line ...

POVL (brister i en overstadig Latter).

FRU KONIK (er imidlertid kommen ind fra <sp>Fru Truelsens</sp> 
Lejlighed med en Buket Blomster. Bag hende titter <sp>Enkefruen</sp> frem. Nu
brister ogsaa de to i Latter. -- <sp>Enkefruen</sp> bort).

POVL (farer hen og omfavner Fru <sp>Konik</sp>). Jeg <sp>vidste</sp> det jo
nok! Men det var alligevel, som om Jorden sank
under mine Fødder! Jeg havde jo ingenting længere
at tro paa!

FRU KONIK (klapper bans Kind) Ja, det var næsten ogsaa
Synd ...!

KONIK (trækker dem fra binanden). Saa, saa ... Lad være,
Line! Han er et af de Mandfolk, Fruentimmerne bli'er
hængende paa! -- Du gik alligevel i Vandet paa
min Historie, Povl!

POVL. Ja ... men jeg <sp>troede</sp> den ikke! - Sagde
jeg ikke hele Tiden, at det var Løgn?

FRU KONIK. Jo ... og det skal De have Tak for!
(Overrækker bam Blomsterne). Maa jeg saa ønske Dem 
Velkommen tilbage fra Underverdenen!

POVL. Tak, kære Frue ... Maa jeg kysse hende, 
Gerhard?

KONIK. Nej!

POVL (kysser). Tak ... Men sig mig nu engang, kære
Ven, hvor <sp>kunde</sp> Du lave den Tegning, naar hun
ikke var borte fra Dig?

KONIK. Hun <sp>var</sp> sgu ogsaa borte ... Dyret!

FRU KONIK (leende). Ja, vi skulde jo prøve, hvordan
det var at skilles, og saa tog jeg en Dag alene over
til Helsingborg med min Søster ...

KONIK. Og allerede da jeg sad og spiste Frokost, saa
<sp>tegnede</sp> jeg ...

FRU KONIK. Han var <sp>grøn</sp>, da jeg kom hjem om
Aftenen ... og <sp>skældte</sp> mig <sp>ud</sp>! og var lige ved
at græde!

KONIK. Sludder!

POVL. Men hvordan gaar det saa paa <sp>Sko1en</sp> da?

KONIK. <sp>Sko1en</sp> er opgivet!

FRU KONIK (leende). Det <sp>kunde</sp> jo ikke nytte ...

POVL. Gerhard, kom i mine Arme! Du véd ikke,
hvor det har pint mig, at Du saadan vildé sælge din
Sjæl.

FRU KONIK. Ja, det var ogsaa Synd, Povl; men det
var jo Børnene ...

KONIK. De smaa Guds Svøber, ja ... men de klarer
sig sgu nok ... med saadan en Moder!

FRU KONIK (ind til ham). De <sp>ska1</sp> klare sig, saa at Du
kan arbejde i Fred ... Povl, han har begyndt paa
et stort Billede!

POVL. Et „alvorligt“?

KONIK. Ja! Og denne Gang er det et <sp>Maleri</sp>, Du!
med <sp>Farver</sp>, Du! et <sp>stort</sp> Maleri! -- Saadan, se
her: Der staar et vældigt Fad midt paa Lærredet
... fra alle Sider og Kanter kommer Folk styrtende
med Øjnene paa Stilke og store Grødsleve i 
Hænderne ... Folk af alle Klasser og alle Stænder ...
Adel, Gejstlighed, Borger, Bonde og Arbejder ...
de flaar og river i hinanden for at komme først ...
nogle sidder allerede paa Kanten af Fadet og 
sparker med Benene og hugger med Slevene for at
holde Konkurrenterne borte ... men de stormer paa
... en stor uoverskuelig Mængde, der fortoner sig
langt ud i Horisonten ... et Virvar af Sleve, Arme
og gabende Munde ... nogle raaber, skriger og
brøler ... andre lister sig tavse af Sted, glatte og
smidige, og smutter ind og frem, hvor der bare er
et lille Mellemrum ... Mænd, Kvinder, Børn, 
O1dinge, unge og gamle, hele Landet! -- Og paa 
Fadet staar prentet med store, smukke, „alvorlige“ 
Bogstaver: <sp>Til Fædrelandets Frelse!</sp> thi alle vil
de kun æde med de ædleste Motiver. -- Men
oven over Grøden og Menneskemylderet sidder, i en
Bedstefader-Lænestol paa en lille hvid Sky garneret
af Engle, den gode, gamle, langskæggede Vorherre
og. holder sig paa Maven af Latter ... -- Hva', Du,
Povl, det er godt, hva'? -- Og jeg tror nok, at jeg
kan male det, nu jeg selv har været ved at falde for
Fristelsen!

POVL (bevæget). Gerhard, kære Ven, Du skal herefter
være min Ildsøjle gennem Ørkenen.

KONIK. Aa, Du kan vist nok finde Vej selv ... Det
har Du da hidtil kunnet. Det er sgu Dig, der har
sat Fut i mig ... <sp>Jeg</sp> vil sgu ogsaa i Tugthuset!
-- Naamen, hvordan ha'de Du det egentlig derude
paa Anstalten? ... Hvad skal vi snakke saa meget
om <sp>mig</sp> for!

POVL. Jeg ha'de det udmærket!

KONIK. Og Du tror, at det har forbedret Dig?

POVL. Ok, ja!

FRU KONIK. Hvordan laa De om Natten, Povl?

POVL. Daarligt ... Og tænk, Fangevogteren kom og
tog mine Bukser hver Aften, for at jeg ikke skulde
flygte.

KONIK. Man flygter da bedre <sp>uden</sp> Bukser ...

FRU KONIK. Og hvordan var Maden?

POVL. Fortræffelig! Jeg vil kunne smage den til min
Dødedag!

FRU KONIK. Hvad fik De da?

POVL. Tørt Rugbrød og varmt Øl til Morgen; tørt
Rugbrød og koldt Øl til Frokost; varmt Vand med
Knaldviskelæder til Middag; og tørt Rugbrød og
koldt Vand til Aften!

KONIK. Sig mig, Povl, saa' Du ikke somme Tider 
Syner, naar Du tænkte for Eksempel paa Gaas ... eller
Lam i Asparges eller saadan noget?

POVL. Kære, jeg drømte en Aften i Mørkningen, at
jeg aad for halvfjerdsindstyve Kroner Oksemørbrad
og drak dertil fjorten Flasker Rødvin!

KONIK (begejstret). Line, vi <sp>maa</sp> bryde Lovene! Sikke
Tegninger vi kunde levere! -- Drømte Du ikke 
ogsaa om Kvinder, Povl?

POVL (griber uvilkaarlig fat i <sp>Fru Konik</sp>). Kære, tal ikke om
det...!

FRU KONIK (klapper bans Haand). Aa Herregud, De,
Skind ...!

ENKEFRUEN (ind med Blomster. -- Læser paa det medtølgende Kort).
Fuldmægtig Thomas Hamann og Frue, R. af D.! --
(Overrækker <sp>Povl</sp> Buketten; nejer). Elsket og savnet!

ENKEFRUEN (smilende ud).

POVL. Saa' Du, Gerhard, at han „gik“ ikke, 
Fuldmægtigen! Vi kender vore „Alvorsmænd“, Du og jeg:
Jo højere de raaber med store, levende Torsk, des
mindre er de smaa, døde Hvillinger, de har i 
Vognen! -- Og tænk, han har været inde at besøge
mig i Fængslet! Det var et herligt Møde; maaske
var jeg lidt lovlig haard imod ham ...

KONIK. Man kan ikke være for haard mod snadanne
Overløbere! -- Han har for Resten ogsaa været
hos os.

POVL. Hos <sp>Jer</sp>?

FRU KONIK (der gaar og ordner Blomsterne). Ja ...

KONIK (om bag en Stol). „Da vi levede i et saa 
beundringsværdigt et Ægteskab, mente han at turde gøre 
Regning paa vor Medvirken til en Udsoning mellem Dig
og hans haardkogte Datter“ ... og saa talte han 
noget om, at Du skulde være Redaktør af „Den 
Konservative“, som han sagde ... dette 
Ærværdighedens Gjallerhorn! ... dette Organ for Stenalderen!
... denne Gorm den Gamles Aftenlæsning!

POVL (leende). Naa, naa, naa ... Og <sp>troede</sp> han det?

KONIK, Gu' troede han det! Og det syntes endogsaa
at glæde ham, trods hans nye Livsanskuelse.

POVL. Ja, det er jo derfor, at han absolut vil ha' Ester
og mig smedet sammen igen; saa blev jeg jo et
„godt Parti“.

KONIK. Der <sp>er</sp> altsaa ikke noget om, at Du har 
modtaget den Redaktørpost? -- For jeg har ogsaa hørt
Rygtet.

POVL. Ikke Spor, kære Ven! Saadan noget gør vi
Digtere ikke; vi er ikke alvorlige nok!

FRU KONIK. Deres Frue er forresten blevet saa fiks
og nydelig, Povl Abel .., og saa livlig.

POVL. Det sidste erklærer jeg med mit indgaaende
Kendskab til Damen for umuligt!

FRU KONIK. Jo, jeg forsikrer ... ikke Gerhard? Vi
har mødt hende et Par Gange ...

KONIK. Ja, hun løb til og sprang over tre Omnibusser
og en Politibetjent for at komme hen til os ...

POVL. Om hun saa hoppede op over Frelserens Taarn,
saa tog jeg hende ikke igen!

KONIK. Det er rigtig, Povl. En Kone har ikke godt
af at blive for gammel i Gaarde; det ser man med
min! -- Hold Du Dig meget hellere til Damen med
Guldhaaret; det véd man da hvad er.

POVL. Jamen, hende har jeg ogsaa givet Afsked ...

KONIK. Du er da Fanden til Rolf Blaaskæg!

FRU KONIK. Povl, Povl ...! og hvem har saa for-
trængt <sp>hende</sp>?

POVL. Ingen! Jeg vil herefter leve i Coelibat -- nu
jeg har Øvelsen.

KONIK. Det er rigtig, det er rigtig! Kvinden er Jordens
Utøj! Knæk hende!

FRU KONIK. Mon det ikke er bedst, lille Gerhard,
at jeg snart tager en Tur til Helsingborg igen?

KONIK. Du kan vove paa det!

POVL. Det er egentlig noget trist noget, skal jeg sige
Dem, Fru Konik, dette Ungkarleliv, naar man engang
har været vant til „ordnede“ Forhold.

FRU KONIK. Povl, De længes efter Deres Kone!

POVL (leende). <sp>Jeg</sp>! Nej, „det ved Gud i Himlens 
højeste Rige“, jeg ikke gør!

ENKEFRUEN (ind). Her er et Telegram ... Svar 
betalt.

POVL (læser tavs Telegrammet og rækker derpaa <sp>Konik</sp> det).

KONIK (højt). I Morgen besættes Posten ved et Møde
her paa Rudersholm. Vil De have den?
<tab><tab><tab><tab><tab>Agnes Klüver.

Er det den omtalte Redaktørpost?

POVL. Ja.

KONIK. Og hvad svarer Du?

POVL (smilende). Og det kan Du spørge om? (River lidt
teatralsk Telegrammet i Stykker).

ENKEFRUEN. Gud, Hr. Abel, Betalingsblanketten for
Svaret!

POVL. Der skal ikke noget Svar ... Sig det til Budet
derude.

ENKEFRUEN (ud).

KONIK. Vil du slet ikke svare?

POVL. Nej!

FRU KONIK. Jamen, er det ikke uhøfligt mod 
Kammerherreinden?

POVL. Jeg har svaret hende en Gang for alle, saa jeg
finder det lidt ... malplaceret af hende at blive ved
med den Snak.

KONIK (begeistret). <sp>Du</sp> er i Sandhed en „rank Vilje“,
lille Povl Abelsen!

FRU KONIK. Ja, <sp>det</sp> er De! -- Og hvormeget skulde
De have haft i Gage?

POVL. 5000 Kroner.

FRU KONIK (forskrækket). Jamen, det er ikke rigtigt af
Dem ... jamen ... nejmen ... Gerhard, hører Du:
5000 Kroner!

KONIK (bøjer sig for Povl med Armene korslagte over Brystet). Hr.
Ridder uden Frygt og Dadel, De har min Agtelse!

POVL (patetisk). <sp>Kunde</sp> jeg handle anderledes?

KONIK. Nej! men det er alligevel stort! -- Men hva'
Fanden, saa passer det jo ikke med mit Grødfad ...

POVL (leende). Jo! Digtere og Karrikaturtegnere er hors
de concours!

KONIK. 5000 Kroner! Jeg tror, jeg faldt ... Sikken
Masse Cigarer man kunde faa for dem!

POVL. Aa, undskyld, det havde jeg helt glemt ...!
(Henter Cigarer og byder.)

ENKEFRUEN (ind med et visitkort. -- Smaaleende). Hr. Fredrik
Hamann spørger, om Hr. Abel tager imod ...

POVL. Frida ... Visitkort? „Tager imod“ ...? Er
hun blevet gal! (Hurtig ud i Entréen).

ENKEFRUEN (noget umotiveret). Fru Schwanenskjold er paa
Alder med mig; vi har gaaet til Præsten sammen i
79 ... (Ler haanlig. -- Ud.)

POVL og FREDRIK (ind).

FREDRIK (er i splinterny Dress, høj Hat, Handsker og sølvknappet Stok.
-- Afmaalt og reserveret).

POVL. Ja, Du kender jo de tilstedeværende, Frida ...

FREDRIK (bukker). Jeg har den Ære ... (Til Povl). Jeg
vilde jo gerne være en af de første, der ønskede Dig
Velkommen tilbage fra din ...

KONIK. Jeg foreslaar: Udflugt!

POVL (smilende). Skal vi saa lægge Formerne til Side,
Frida?

FRU KONIK. Gratulerer til Forlovelsen, Hr. Hamann.

KONIK. Til Lykke og Velsignelse, ja!

FREDRIK. Tak ...

POVL (ryster ham). Frida, er du kloroformeret?

FREDRIK (bringer sig i Lave). Nej ... Men jeg lader mig
ikke længere paavirke af dit og Venners lidt 
letfærdige Lune!

KONIK. O, Himalaya, som skuer ned til Djungustan!

FREDRIK. Og jeg er mere og mere kommet til at
hælde til den Anskuelse, at Du har haft en daarlig
Indflydelse paa mig, Povl; og at det er Dig, der var
Skyld i hele min tidligere Misére!

POVL (der stadig ikke tager ham alvorlig). Naa ...?

FREDRIK. Du kælede for mine Svagheder og smigrede
mig ved at kalde mig „et Eventyr“ i Stedet for at
revse mig ved haard og alvorlig Tiltale ... Men den
Tid er nu Gud være lovet forbi, og jeg er kommet
til bedre Erkendelse! (Trækker en Tegnebog op af Lommen).
Og maa jeg herved med det samme tillade mig at
tilbagebetale Dig de Smaasummer, Du i hin Periode
forstrakte mig med ...

POVL. Ja, mange Tak; jeg har rigtig god Brug for
dem nu.

FREDRIK. Er det mere end 100 Kroner, tror Du?

POVL. Ak nej ...

FREDRIK. Naa, ja, Resten kan Du jo faa senere, hvis
det er mere ... (Lægger en Pengeseddel paa Bordet.) 
Værsgod.

POVL. Ustyrlig Tak!

FREDRIK. Jeg skulde bringe Dig en Hilsen fra mine
Forældre.

POVL. Tak .,. De har for Resten sendt Blomster.

FREDRIK. Min Søster Ester ogsaa?

POVL. Nej, din „Søster-Ester-ikke“ ... endnu da
ikke.

FREDRIK. Det glæder mig ... Jeg har faaet en 
betydelig Indflydelse over hende. -- Dette Ægteskab har
modnet mig til Mand!

POVL. Hvilket Ægteskab, lille Frida ...? Mit?

FREDRIK. Nej, mit.

POVL. Jamen, Du er jo ikke gift endnu.

FREDRIK. Der mangler kun en ren Formalitet! -- 
Livet er ikke den Leg, som Du hidtil har gaaet rundt
og doceret, kære Povl!

KONIK. Nej, <sp>det</sp> er det sgu ikke!

FREDRIK. ... Naamen, nu maa jeg trække mig tilbage;
min Hustru og jeg ser paa Lejlighed ... Hun staar
i Porten ... Hun vil intet ha' med Dig og dine
Venner at gøre ...

POVL. Jeg kan hilse Dig fra din Svigersøn, Præsten,
Frida.

FREDRIK. Ja han er nok Sjælesørger der, hvor ... der,
hvor Du kommer fra ...

POVL. Vældig, ja!

FREDRIK (bukker rundt). Adjø ...

POVL (bukker). Adjø, kære Frida ... (Brister i Latter). Det
gjorde Du min Salighed udmærket!

KONIK. Vanvittigt! -- Ligesaa godt som jeg før!

FRU KONIK. Ja, det var virkelig morsomt lavet, Hr.
Hamann ... De er jo Skuespiller!

POVL. Pyramidalsk!

FREDRIK. Kære Povl, Du <sp>vi1</sp> altsaa ikke forstaa, at
det dybeste i min Natur er Alvor, og at det nu er
kommet til Gennembrud! -- Lad mig da forklare
Dig mit nuværende Standpunkt ... Du har altid
efter din Evne været god og elskværdig imod mig;
og det har jeg ogsaa været Dig taknemmelig for.
Men -- ja undskyld min Ligefremhed! -- dit Sind
mangler <sp>Dybde</sp>! -- Og nu da vort gamle 
Mellemværende er afgjort, mener jeg, at det er bedst for
os begge, om vore Veje i det mindste foreløbig,
skilles! -- Adjø igen! Det har været mig en Glæde
at se Dig saa vel!

POVL. Adjø, Frida, adjø ...! Hils din Hustru!

FREDRIK~ Har Du en Cigar?

POVL (byder). Ja, med Fornøjelse ...

FREDRIK. Er den ægte?

POVL. Nej!

FREDRIK. Ja, saa vil jeg hellere renoncere ... Adjø... (Ud.)

KONIK. Dette er Fanden hakkeme det sødeste, jeg
endnu har oplevet!

POVL (dybt). 2 Gange 2 er 5!

FRU KONIK (medfølende). Er De nu alligevel ikke lidt
ked af det, Povl Abel ... De holdt jo saameget af
ham.

POVL. Jo, maaske lidt ... Og dog ikke! Vi har jo
<sp>Smilet</sp>, Fru Konik ... det forløsende Smil!

FRU KONIK. Man kan da ikke smile af alt

POVL og KONIK (samtidig). <sp>A1t</sp>!

FRU KONIK. Er det nu ikke lidt farligt, synes I?

KONIK. Jo ... for dem, det gaar ud over!

FRU KONIK. Jamen, Povl, se nu den Sag med 
Redaktørposten, den tager De jo dog alvorlig ...

POVL. Det er ogsaa en Fejl af mig ...

ENKEFRUEN (ind med Dækketøj). Ja, undskyld ... men vil
Hr. og Fru Konik ikke gøre Hr. Abel den 
Fornøjelse at spise Frokost med?

POVL. Jo, gør det, hvad?

KONIK (ser paa sit Uhr). Er Du gal! Vi skulde være gaaet
for længe siden! -- Af Sted, Line!

FRU KONIK. Tak, kære Fru Truelsen, for Deres 
Venlighed, men der ligger saa meget Arbejde derhjemme
og venter ...

KONIK. Det er sandt, Povl: <sp>Jeg</sp> er ogsaa bleven
Digter!

POVL. Fanden heller! <sp>Dem</sp> har vi ellers nok af.

KONIK (peger paa sin Kone). Det er til hende der! ... Det
er Vers! -- Dem gjorde jeg ogsaa den Dag, hun
var løbet fra mig.

FRU KONIK. Og de er udmærkede!

POVL. Lad os høre...

KONIK (med Armen om sin Kone).


Du er saa sød af Legem,
Du er saa skøn af Sjæl -- --
Vorherre bar sig uklogt ad,
at han 'te beholdt Dig sæl!

Som lille buttet Engel
paa Rafaelsk Facon
Du vilde gjort Dig mageløst
i Himmelens Salon!

Men nu blev Du Madamme
paa ganske jordisk Vis -- --
Dog bliver Stedet, hvor <sp>Du</sp> er,
altid et Paradis!


-- Hva'!?

POVL. Storartet!

ENKEFRUEN. Nydeligt!

KONIK. Ned med Kvinderne! (Ud med sin Kone og fulgt af
<sp>Povl</sp>.)

ENKEFRUEN (dækker Bordet).

POVL (ind).

ENKEFRUEN. Det er dog et Par dejlige Mennesker,
de to!

POVL. Udmærkede!

ENKEFRUEN. Glade og fornøjede ved hinanden 
altid ...

POVL. Og forelskede! -- Gud véd, hvordan Fanden
de bærer sig ad, Truelsen!

ENREFRUEN. Ja, det er en Gaade for os andre! --
<sp>Skal</sp> Hr. Abel saa rejse i Eftermiddag?

POVL. Klokken 2:34, ja! --Mit Tøj kan vel nok blive
i Stand?

ENKEFRUEN. Naturligvis kan det det Men jeg
synes da ellers nok, at Hr. Abel kunde gerne blive
her et Par Dage, saa at vi andre ogsaa kunde faa
lidt Glæde af Dem.

POVL. Det er nydelig tænkt af Dem, kære Fru 
Truelsen ... Men jeg <sp>maa</sp> nu ud og trække Vejret!
Tænk, jeg har ikke set et grønt Træ i en hel 
Maaned!

ENKEFRUEN. Aa, Herregud, nej, det har De vel ikke,
De Skidt ...! Hvordan var der ellers derude i 
Hullet ... (Entréklokken ringer). Det ringer; det er nok flere
Blomster ... (Ud. -- Ind igen. -- Noget stram). Det er en
Dame ...

POVL (interesseret). Ah, en Dame ...! Kender De hende?

ENKEFRUEN. Nej.

POVL. Hvordan ser hun ud?

ENKEFRUEN. Det er en af dem med Haar ... Skal
jeg ikke sige, at De ikke er hjemme?

POVL. Nej, hvor vil De hen! Man kan da ikke 
saadan ... 

<tab><tab>Døren til Entréen gaar i det samme op og

ESTER (kommer ind med en Buket Roser. -- Hun er fiks og nydelig
klædt, og bendes Haar er kruset og strøget bort fra Panden).

POVL (i Udbrud. -- Glad overrasket)) Ester ...! Aa 
undskyld, kære Fru Truelsen, men kan De ikke ...?

ENKEFRUEN (fornærmet). Gud, jo ...! <sp>Jeg</sp> skal 
saamænd ikke genere! (Bort.)

POVL (frem). Men, Ester, hvor Du dog er kommet til
at se storartet ud!

ESTER (rækker Blomsierne Irem). Jeg vilde bringe Dig
disse ...

POVL (tager dem). Tak ...! Sikke nogle dejlige Roser
...!(Lægger dem bort og griber bendes Hænder). Men jeg kan
jo næsten ikke kende Dig igen, saa smuk Du er
blevet.

ESTER. Synes Du...?

POVL. Vil Du ikke tage Plads?

ESTER. Nej Tak ... jeg skal straks gaa ...

POVL (kredser om hende). Vist ikke nej ...! Sæt Dig nu
lidt ned, at jeg kan se rigtig paa Dig.

ESTER (sætter sig paa Chaiselonguen).

POVL (mere og mere betaget). Hvor <sp>er</sp> Du dog blevet 
nydelig!

ESTER. Er jeg ... Du er da ikke vred, fordi jeg er
kommet herop?

POVL. Vred? Naar der pludselig træder saadan en
ganske yndig Dame ind af min Dør i en helt ny
Face!

ESTER (smiler).

POVL. Og som Du kan smile ...! Maa jeg sidde lidt
ved Siden af Dig ...? (Sætter sig). Og sikke nogle
nydelige smaa Hænder, Du har faaet!

ESTER (leende). Dem har jeg nu altid haft ...

POVL. Nej, Du har ikke! -- Og dit Haar er 
strøget op!

ESTER. Det bad Du mig jo om ...

POVL (lægger en Arm om bende).

ENKEFRUEN (ind med en Buket).

POVL (rejser sig ærgerlig). Hvad render De her ustandselig
ind og ud efter, Truelsen!

ENKEFRUEN (stramt). Blomster fra Skolebestyrer 
Hamann ...

POVL. Jeg vil <sp>b1æse</sp> hans Grøntsager et Stykke!

ESTER (ler højt).

POVL (henrykt). Det er min Kone, Truelsen, der sidder
der paa sin Hale og ler saa dejligt!

ENKEFRUEN (lidt formildet). Er det Fruen ...! Ja, nu ser
jeg jo ...! Velkommen! ... Fruen har lagt sig no'et
nyt Haar til ... ja alle Kneb gælder i disse Tider.

POVL. Ja, gaa saa, Truelsen ... Vi har Forretninger.

ENKEFRUEN. Jamen Frokosten ...? Hr. Abel var jo
saa sulten ...

POVL, <sp>Jeg</sp>? Ikke Spor!

ENKEFRUEN. Men Fruen vil maaske spise med?

ESTER. Ja, Tak ...

POVL (henrykt). <sp>Vi1</sp> Du?

ENKEFRUEN. Ja, Hr. Abel er nødt til at spise straks,
han skal rejse.

ESTER (urolig). Skal Du rejse, Povl?

POVL. Nej, ikke ud af Flekken ...! Det er bare 
noget, Truelsen finder paa for at være interessant!

ENKEFRUEN (indigneret). <sp>Jeg</sp>!?

POVL (fører bende mod Døren). Far<sp>ve1</sp>, Truelsen ...!

ENKEFRUEN (vred ud).

ESTER (ler).

POVL. Maa jeg hjælpe Fruen Overtøjet af?

ESTER. Tak ...

POVL (hjælper. -- „Hedt“.) Sig mig saa, lille Dame, hvorfor
hun er kommet herop ...?

ESTER (om Halsen paa ham). Fordi jeg selv vil ha' Dig ...
fordi jeg er kommet til at holde saa forfærdelig 
meget af Dig, da vi ikke var sammen mere ... fordi
jeg ikke under nogen anden Dig ... Fredrik har 
fortalt mig, at ...

POVL. Det Asen ...! Det var ham selv, der kom 
slæbende med ...

ESTER. Kan Du huske, at Du saa tit bebrejdede mig,
at jeg ikke var af Kød og Blod ... Nu <sp>er</sp> jeg af
Kød og Blod ... Lad mig blive hos Dig ...!

POVL. Med største Fornøjelse ...! Om vi saa skal
separeres igen om otte Dage!

ESTER. Nej, nej ... nu vil vi være rigtig gode og
elskværdige mod hinanden ... altid!

POVL (tager hende ind til sig). Det vil vi ... bare det snart
var Aften ...

ESTER (skyder ham bly fra sig. -- Smilende). Du har dine 
Lakstøvler paa ...

POVL (leende). Ja ... og sikken de ser ud nu, Du! --
„For Lakken garanteres ikke“! -- Og det værste er,
at det vist varer længe, inden jeg faar Raad til at
købe mig et Par ny!

ESTER (med en Nuance af sin gamle Stivhed). Saa-aa ...?

POVL. Ja, for min Bog blev jo konfiskeret, og med
den nye har det lange Udsigter.

ESTER. Du behøver jo ikke at skrive Bøger mere ...

POVL (leende). Vil <sp>Du</sp> maaske overtage Forretningen?

ESTER. Far siger, at Du skal være Redaktør ...

POVL. Naa-aa ... ja!

ESTER (stramt). Er det maaske slet ikke sandt ... Har
Du maaske slet ikke haft noget Tilbud fra 
Kammerherreinden?

POVL. Ok jo ...! Jeg havde saamænd Telegram for
et Øjeblik siden, at i Dag maatte jeg bestemme
mig.

ESTER (spændt). Naa ...?

POVL. Jeg rev Telegrammet i Stykker og svarede slet
ikke ... Men vil Du ha', at jeg skal ta' Pladsen,
saa ta'r jeg den ... „selvfølgelig“!

ESTER (glad). Gør Du ...!

POVL. Ja, for vi kan jo ikke „elske“ hinanden, naar
vi ikke har noget at leve af ... er det ikke det, Du
mener?

ESTER (ivrig). Nej, det er ikke det, det er slet ikke
det ... <sp>alene</sp> da! Men jeg synes netop, at Du
vilde passe saa storartet som Redaktør af det Blad.

POVL. Storartet, ja! 2 Gange 2 er 5!

ESTER. Hvad er det dog, Du siger ...?

POVL. Aa, ingenting ...

ESTER. Jeg synes, at det vil blive ligesom en 
<sp>Mission</sp> for Dig! Du vil bringe nyt Blod, ny Kraft og
Synspunkter med Dig ...

POVL. Unægtelig!

ESTER. Du kan støtte de unge Digtere og Kunstnere
ved din Autoritet! (Ind til ham.) Og tænk, Povl, hvor
dejligt vi to saa kan faa det, naar Du kommer hjem
fra Arbejdet, fri for alle økonomiske Bekyniringer, og
jeg har hygget Stuerne for Dig med Blomster og god
Mad og ...

POVL. Og nye Lakstøvler ...

ESTER (usikker). Men Povl dog ...

POVL. Jeg kender en Agrar, der ved forrige 
Folketingsvalg solgte sin Stemme for to Skinker og et 
Kalvebryst én Gang for alle ... og nu er han fuldtud
lykkelig og Formand for Skatteraadet!

ESTER. Povl ... Du gør vist Nar af mig ...

POVL. Ikke Tale om, lille Ester! Jeg kunde blive 
Redaktør af „Evangelisk Budstikke“ for dine hvide 
Armes Skyld! Blæse være med „Overbevisninger“ og
„Standpunkter“, naar det gælder to Menneskers
Lykke!

ESTER. Ja, ikke sandt, hvor vi skal blive lykkelige!
... Men Du maa da ikke gøre dette Skridt for <sp>min</sp>
Skyld, Povl ... hele Livet vilde jeg bebrejde mig
det, hvis ...

POVL. Nej, lille Ester, tilgiv mig ... men jeg gør det
naturligvis først og fremmest for Fædrelandets, for
Ungdommens og for den nye Litteraturs Skyld!

ESTER (ind til ham). Du er stor, Povl Abel!

POVL. Ja, „Storhed“, Ester Hamann, har altid været
det dybeste Træk i min Natur! -- Bliver Du saa
hos mig ... straks ... med det samme?

ESTER (bly). Ja ... nu er jeg <sp>din</sp> ... hvor kan jeg
andet ...! Og Telegrammet til Kammerherreinden?

POVL. Det sender vi af Sted, naar vi har spist 
Frokost.

ESTER. Hvorfor ikke nu i din Beslutnings Morgenrøde?

POVL. Naturligvis har Du nu igen Ret ... 
„selvfølgelig“! (Kalder). Truelsen

ENKEFRUEN (ind).

POVL. Har De en Telegramblanket, Truelsen?

ENKEFRUEN. Jamen, De vilde jo ikke svare, sa'e
De ...!

POVL. Ja, det var for et Kvarterstid siden! Men man
staar da, Gud være lovet, under Udviklingens Lov,
Truelsen! -- Har De en Blanket?


ENKEFRUEN. Ja, det tror jeg da ... (Ud).

ESTER. Maa <sp>jeg</sp> skrive Telegrammet, Povl? Det vil
more Dig i Fremtiden ...

POVL. <sp>Det</sp> vil det!

ESTER. Hvor jeg elsker Dig! Jeg forlader Dig aldrig
mere!

POVL. Nej ...! Og naar vi saa holder Sølvbryllup,
har jeg nok faaet et Træben, og saa skal alle 
Gæsterne skære Deres Navne i det til Minde om Festen!

ESTER. Du <sp>gør</sp> nu Nar af mig, Povl, men det bryder
jeg mig ikke om ...!

ENKEFRUEN (ind med Blanketten).

ESTER (sætter sig ved Skrivebordet).

POVL (dikterer). Kammerherreinde Klüver
<tab><tab><tab><tab><tab><tab>Rudersholm
<tab><tab><tab><tab><tab><tab><tab>Vedby

<tab>Jeg modtager Pladsen -- for Fædrelandets Skyld!
<tab><tab><tab><tab><tab><tab>Povl Abel.

Vil De faa det besørget, Fru Truelsen.

ESTER. Men straks!

ENKEFRUEN. Jo ... (Ud.)

POVL (tager smilende <sp>Esters</sp> Haand). Hvor har man dog gjort
Jer Kvinder Uret: Det er Jer, der er Landets „ranke
Viljer“! -- Sikken en Guldalder det bliver, naar vi
engang faar Jer ind paa Rigsdagen!

ENKEFRUEN (ind). Der er en Kioskdreng ude med
nogle Blomster; men han vil kun aflevere dem til
Hr. Abel selv.

POVL. Godt, lad ham komme.

ENKEFRUEN (ud).

ESTER. Aa, Povl, hvor skal vi være gode og trofaste
mod hinanden, nu vi har fundet hinanden igen.

POVL (med Armene om hende; og sasledes bliver de staaende). <sp>Det</sp>
skal vi, lille Ester! -- Hvad Hjerterne har 
sammenføjet, skal ingen Teorier adskille!

KIOSKDRENGEN (ind med en Buket Roser). Jeg skulde hilse
og sige, at her var nogle Roser til Hr. Povl Abel
fra Frøken Othella Lustig.

<tab><tab><tab><tab>Tæppe
<!-- OCR text missing for page 0098 -->




KÆRLIGHED

(1909)


<tab><tab><tab><tab>... Hvor er der dog megen
<tab><tab><tab><tab>Kærlighed til i verden!


























7*

<!-- OCR text missing for page 0100 -->




PERSONERNE


<sp>Søren Clausen</sp>, Gaardmand.

<sp>Bentsine</sp>, hans Kone.

<sp>Kristine</sp>, deres Datter.

<sp>Rasmus</sp>}
<tab><tab>  }  hendes Friere.
<sp>Laust</sp>}

<sp>Ane-Sofie</sp>}
<tab><tab>} hendes Veninder.
<sp>Rikke</sp>}

<sp>Napoleon</sp>.

<sp>Basse-Stine</sp>, hans Kone.

<sp>Atelstein</sp>, hans Søn.

<sp>Sognefogden</sp>.

<sp>Degnen</sp>.


Høstgildegæster: Mænd, Koner, Piger, Karle og Børn.



<!-- OCR text missing for page 0102 -->




FØRSTE AKT

Stue i Søren Clausens Gaard.

Formiddag.

Om Aftenen skal der være Høstgilde.
	
Døre til højre (til Køkkenet) og til venstre (til Forstuen). En bred Dør til
„Storstuen“ i Baggrunden, hvor Piger og Koner gaar og kommer og har travlt
med at smykke væggene med Grønt og Flag.
	
Langs de to Sidevægge i den forreste Stue to nøgne Træborde med 
Bænke foran og bagved.


RASMUS (sidder ved Bordet tilhøjre, syg af Kærlighed. Af og til stønner
han sin Kvide ud i et overmenneskeligt dybt Suk).

KRISTINE (pusler rundt ovre ved det modsatte Bord. Hendes Haar er
sædelig grundtvigiansk opsat: glat ned bag ørene med en Kage af 
Fletninger i Nakken).
	
Der tales ikke; men Rasmus's Øjne følger sorg- og elskovsfulde 
enhver at Kristines Bevægelser.
	
Efter et Par Minutters tavse Forløb stikker

ANE-SOFIE (Hovedet ind fra Storstuen). Hør, Du Kristine ...
(Opdager Rasmus). Sidder <sp>han</sp> der endnu?

KRISTINE. Han er <sp>svedt</sp> fast!

RASMUS (sukker).

KRISTINE (vrænger). Æ-heu-u, ja! Du har det haardt!
(Pusler videre med sit Arbejde. -- Over Skulderen). At Du ikke
skammer Dig, din store Sælhund!

RASMUS. Jeg holder saa grusomt af Dig ...

ANE-SOFIE. Ha, ha, det Skrog! ... Kommer Laust
Klüver saa i Aften, Kristine?

KRISTINE. Jeg har da ingviteret ham.

ANE-SOFIE. Men hva' siger dine Forældre?

KRISTINE. Ingenting.

ANE-SOFIE. Er det sandt, at han har skrevet et Digt
i din Poesibog?

KRISTINE (nikker).

ANE-SOFIE. Hva' har han skrevet?

KRISTINE. Vil Du læse det?

ANE-SOFIE. Maa jeg?

KRISTINE. Næi ... Det er saa poetisk!

ANE-SOFIE (griber fat i hende). Aa, lad mig se, hva'?

KRISTINE (river sig løs). Nej, nej! Slip Tøs!

ANE-SOFIE. Han <sp>ska1</sp> nu ogsaa skrive i min!

KRISTINE. Ja, hvis han vil!

ANE-SOFIE. Det skal jeg nok faa ham til.

KRISTINE. Du kan jo la' Rasmus skrive!

ANE-SOFIE. Vil <sp>Du</sp> skrive i min Poesibog, lille 
Rasmus?

RASMUS. Næi, jeg vil ikke ...

RIKKE (ind fra Storstuen). Stine Napoleon gik ind i 
Køkkenet med Brødet.

STINE (Hovedet ind fra Køkkenet). Ja, her er hun! ... 
Goddag Folkens! Vil I ha' Furasjen her ind?

KRISTINE. Ja, kom bare med den, Stine. Der ligger
nok og flyder der ude.

STINE (ind med to store Vidiekurve i et Aag over Skulderen. -- Hun har
et stift Ben og bruger Stok. -- Peger paa Bordet, hvorved Rasmus sidder).
Kan jeg læsse af her?

KRISTINE. Ja, værsgod.

STINE (tæller otte-ti store kluntede Hvedekager op paa Bordet. -- Slaar
en Haand haardt ned i det sidste). Se saa, her er sgu nok
til alle de femtusind i Bibelen

ANE-SOFIE. Der er mere i Kurvene, Stine.

STINE (med en hurtig, skærmende Haandbevægelse). Næ, det er
saagu' da mit eget. Napoleon skal vel ogsaa ha' 
noget at æde!

ANE-SOFIE. Ja ... og drikke!

PIGERNE (ler).

STINE (rolig). Ja, I griner! Jer Tur kommer ogsaa nok!

ANE-SOFIE. Hva' er det, Du har i den anden Kurv?
Er det Drengen? Jeg synes, det rører sig.

STINE. Hyss! Vaagn ham ikke! Gu' er det Drengen!

KRISTINE. Sover han?

STINE. Ja, det er li'saagodt som en Vugge, naar jeg
gaar.

ANE-SOFIE. Maa vi se ham, Stine?

STINE (løfter et Tørklæde i Kurven). Der ligger han, Pusset ...

RIKKE (følsomt). Hvor <sp>ser</sp> han dog yndig ud ...!

DRENGEN (arrig). Hva' staar I og glor efter ...? La'
mig sove!

STINE (jager Pigerne væk). Saa, ja, lad ham ha' Fred!
(Lægger Klædet over).

ANE-SOFIE. Hvad hedder han?

STINE. Atelstein.

KRISTINE. Det er et rigtigt romangtisk Navn!

STINE. Det er sgu sandt, det ha'de jeg nær glemt!
(Haler en Del Pakker frem fra Brystet). Her er en Stang Vanilje
og to Stænger Kanel og en halv Fjerding Nelliker
og en halv Fjerding Kardemomme og fire Citroner.
Men saa er jeg ogsaa læns for denne Gang.

EN KONE (ind fra Storstuen). Vi fejler Søm ... Og vi har
heller ikke mere Grønt. (Bort igen).

ANE-SOFIE. Nu skal jeg ... Hvor er din Far, 
Kristine?

KRISTINE. Han er ovre i Huggehuset og lave Kronen.

ANE-SOFIE (ud gennem Forstuen).

RIKKE. Saa løber jeg efter Grønt.

KRISTINE. Ja, gør Du det. Men skynd Dig! ellers
gaar de bare og driver derinde.

RIKKE (mod Rasmus, der er falden i Søvn). Det er næsten Synd
for ham, Kristine.

KRISTINE. Synes Du?

RASMUS (vaagner og gnikker øjnene).

STINE. Her er nok Jag i Dag?

KRISTINE. Ja, vi har jo kun Høstgilde én Gang om
Aaret.

STINE (peger pas Rasmus). Hvad sidder saa han da og 
lumrer efter i Stedet for at staa bi?

KRISTINE. Spørg ham sæl. 

STINE (ser prøvende fra den ene til den anden). Har han faaet
Kærlighed i Kroppen?

KRISTINE. Ja ... eller Mavepine.

RASMUS (sukker).

KRISTINE. Æ-heu-u, ja! Du skulde gaa over og puste
ud ovre hos Smeden, saa sparede han sin 
Blæsebælg.

RASMUS. Du er saa haard ved mig, Kristine ...

STINE (til <sp>Rasmus</sp>). Det er osse en fejl Manøvre, Du
bruger, bitte Rasmus. Du skal sgu ta' <sp>vos</sp>, hvis Du
vil <sp>ha</sp>' vos! (Til <sp>Kristine</sp>). Det var akkurat li'saadan
med Napoleon, da <sp>han</sp> ha'de ondt for Tænder. Han
sad osse saadan og gav Luft fra sig ... Men saa
en skønne Dag gjorde han en skønne Gerning, og
saa var jeg sgu kaput. (Til <sp>Rasmus</sp>). Gør et eller 
andet Rabalder, Sønneke; skyd Dig, eller hæng Dig,
før gi'r hun sig pin'de ikke.

RASMUS. Skal jeg hænge mig ...?

STINE. Ja, før faar Du hende sgu ikke! (Til <sp>Kristine</sp>).
Se, hvor sulten han sidder og fortærer Dig med 
Øjnene!

KRISTINE. Ha, ha! (Tager en af de store Hvedekager og holder hen
til ham). Er Du sulten, saa værsgod og tag for Dig!

RASMUS. Hvorfor er Du saa ond ved mig ...?

KRISTINE (puffer til ham). Flyt Dig, dit store Komfur;
jeg skal til her ved Bordet!

RASMUS (rejser sig og gaar sønderknust ud i Køkkenet).

KRISTINE (befriet). Puh-h, det lettede! Han fylder li'som
hele Stuen!

STINE (snakkesalig). Ja, det er rigtig forunderlig med de
Mandfolk, saa de kan <sp>hænge</sp>! ... Men Napoleon
<sp>fik</sp> mig sgu dog tilsidst hi-hi! (Ivrig). Du kan tænke
Dig, at der stod et Pæretræ lige udenfor mit Vindue.
Og saa kommer han jo stampende igen en Søndag
Morgen og spør', om jeg vil ha' ham. -- Nej! --
Ja, saa krøb han op i Pæretræet, sa'e han. -- 
Værsgod; men hvad han ellers vilde der? -- Han vilde
blive siddende der, til jeg sa'e Ja. -- Naa! Men saa
blev han vist til en Mumje da, for jeg sa'e ikke Ja
under de to <sp>første</sp> Konger! Og saa gaar jeg ind.
Men da jeg titter ud bag Gardinet, saa ser jeg 
Gustraffeme Sibensakken kravle op i Pæretræet!

KRISTINE. <sp>Krøb</sp> han derop?

STINE. Gu' krøb han! (Illustrerer). Med alle fire Kraller.
-- Værsgod, tænkte jeg, Du kravler sgu nok 
herunder igen, naar Du bliver sulten! Og saa gik jeg
til mit Arbejde. Men jeg kunde jo ikke dy mig; jeg
maatte hele Tiden hen og titte. Og Sibensakken 
sidder der <sp>li'saa</sp> nydelig!

KRISTINE (interesseret). Han <sp>Sidder</sp> der?

STINE. <sp>Han</sp> sidder der, ja! Skal Du ikke ned og ha'
Mad, dit Fjols? lukker jeg et Vindue op og raaber,
da det bli'r Mellemmadstid. -- Jo, hvis Du vil ha'
mig. Du kan bide Dig i Øjenbrynene! -- Og
<sp>han</sp> sad! -- Napoleon, si'er jeg, da det bli'r 
Middag, kom nu ned, din Strabejs, det er Flæskesteg og
sød Suppe! -- Si'er Du saa Ja? -- Gu' si'er jeg
ikke nej Ja! -- Godt, saa sidder vi lidt endnu! --
Og Drabanten blev der sgu!

KRISTINE. Det er ingteressant!

STINE. Men jeg blev jo saadan lidt klejnmodig om
Hjertet ... (Pludselig hen til Kurven). Jeg synes, Atelstein
rører paa sig! (Kigger).

DRENGEN. Ska' vi ikke snart gaa?

STINE. Jo, jo ...! Vi jager ham en Taar i Munden!
(Stiller Drengen en Patteflaske i Munden). Saa! -- hvor var det,
jeg slap?

KRISTINE (interesseret). Det var der, hvor Du begyndte at
blive klejnmo-dig om Hjerte ...

STINE. Naa, ja ...! Ja, for han maatte jo da holde
svært meget af mig, siden han saadan kunde blive
siddende og stritte deroppe uden Mad.

KRISTINE. Ja, det er ligesom at læse i Romanerne ...

STINE. Men jeg holdt mig da til Vesperkost. (Hun ryster
af og til Kurven som for at vugge). Visse, Visse! -- Saa 
begyndte det at blive mørkt, og saa blev jeg arrig:
Kom nu ned, dit Spektakel! sa'e jeg op til ham;
ligner det noget at blive ved og sidde deroppe og
rummestere og forskrække Mennesker! -- Vil Du
saa ha' mig da, Stine? Visse, Visse! -- Det
kan vi snakke om, naar Du staar paa Jorden. -- Ja,
saa bli'er jeg, hvor jeg <sp>er</sp>! gi'r han Besked. Og
<sp>jeg</sp> gaar. -- Men ved Naddertid, da det var blevet
helt mørkt, og Vinden begyndte at tude i Grenene,
saa gaar jeg hen under Træet og begyndte at græde:
Er Du der endnu, Napoleon? spør' jeg. -- Ja, jeg
<sp>er</sp>! -- Og jeg kunde ikke se <sp>Splint</sp> af ham:
Kom dog <sp>ned</sp>, si'er jeg, Du fryser jo ihjel! Si'er
Du saa Ja, lille Stine? (Græder). Ja-e, jeg gør alt,
hvad Du vil ha', bare Du kommer ned ...

KRISTINE. <sp>Jeg</sp> hade ogsaa ta'et ham!

STINE. Ja? Hva? Ikke? Han var jo da en hel Helt?

KRISTINE. <sp>Det</sp> var han!

STINE. Og saa gik han jo bagefter hen og lavede den
Vise til mig, Du véd, han altid dekelmere, naar han
bli'r fuld.

KRISTINE. <sp>Er</sp> det sandt, at han sæl har lavet den?

STINE. Li'saa sandt, som at jeg staar her!

KRISTINE. Hvor <i>er</i> det dog poetisk! Det kan man
rigt'nok kalde Kærlighed! -- Og Du ha'de ogsaa
stift Ben dengang?

STINE. Ok Gu' nej, det har <sp>han</sp> jo da senere 
knækket paa mig, engang han var fuld. -- Men, som han
holdt at mig! Ork, som han holdt af mig! -- Ja,
det var <sp>de</sp> Tider! -- Naamen, Farvel, lille Kristine;
nu maa jeg af Sted.

KRISTINE. Tror Du, at Laust kunde gøre saadan noget?

STINE. Hva' for noget?

KRISTINE. Saadan en Heltegerning af Kærlighed?

STINE. <sp>Næi</sp>; han har sgu spillet Halløj med altfor
mange Fruentimmer! -- Næmen <sp>Rasmus</sp>!

KRISTINE (haanilg). Hæ!

STINE. Han har <sp>Øjne</sp> til det!

KRISTINE. Pyt!

STINE. Ja, ja! De ligner Napoleons! -- Naamen,
adjøs, lille Kristine! -- Skal Du tilbage til 
Højskolen?

KRISTINE. Nej, nu bli'r jeg hjemme.

STINE. Man lærer vel en grusom Mængde saadan et
Sted?

KRISTINE. Ja, man faar jo udvidet sin aan-de-li-ge
Hurrisont.

STINE. Det gør man vel... Hvorlænge er det nu, Du
har gaaen der?

KRISTINE. Tre Maaneder.

STINE. Ja, der kan jo læres meget paa den Tid! --
Naa, Farvel, lille Kristine.

KRISTINE. Du kommer vel herhen i Aften?

STINE (med et Hop). Ja, baade jeg og Napoleon møder
til Dansen!

BENTSINE og RASMUS (ind fra Køkkenet. -- Bentsine er en
lang, bekymret Kone med et stort, hvidt Ansigt; hun taler langsomt og
slæbende. -- Rasmus bærer i den ene Haand en Tallerken med 
Æbleskiver, som han spiser af).

KRISTINE (til Rasmus). Naa, skal vi nu trækkes med Dig
igen?

RASMUS (dukker sig).

BENTSINE. Sæt Du Dig hen ved Bordet, lille Rasmus!
man spiser bedre, naar man sidder.

RASMUS. Kristine vil ikke ha' mig der ...

BENTSINE. Jo-e, vel vil hun saa det ...

RASMUS (sætter sig med Æbleskiverne).

BENTSINE (til Stine). Naa, der er <sp>Du</sp>, Basse-Stine ...?

STINE. Her er jeg sæl, ja!

BENTSINE. Er Du kommet med Sagerne?

STINE. Ja, der ligger hele Klirresiet: Hvedekager og
Vanilje og Kamel og Nelliker og Kardemomme og
Citroner.

BENTSINE (husker). Rødbederne, Kristine ...

KRISTINE (ved sit Arbejde). De staar inde i Spisekammeret
i Asjetterne.

DRENGEN (rejser sig. Vredt til sin Moder). Mon Du snart kan
faa snakket a', din Tæve?

STINE (hen til Kurvene). Ja, nu gaar vi, nu gaar vi, lille
Atelstein!

BENTSINE. Har Du Drengen med Dig i Kurven?

STINE. Ja, han holder jo saameget af at gynge ...
Og de Store er i Skole.

BENTSINE. Ja, Du kommer vel saa i Aften?

STINE (pakker Drengen til). Ja, vi møder til Dansen, baade
jeg og Napoleon ... Og Tak for <sp>det</sp>! (Ud gennem
Køkkenet med sine Kurve).

<tab><tab><tab><tab>Pause.

BENTSINE. Hvor er Søren?

KRISTINE. Omme i Huggehuset og lave Kronen.

BENTSINE. Ja, det er han vel ... Vil Du ha' en
Æbleskive til, bitte Rasmus?

RASMUS. Ja-e ...

BENTSINE. Ja, Du er vel ikke for at hente ham en,
Kristine?

KRISTINE. Næ-i ...

BENTSINE. Næi, det er Du vel ikke ... (Tager stille 
Tallerkenen og gaar ud i Køkkenet)

KRISTINE (om mod Rasmus). Det nytter Dig ikke; jeg ta'er
Dig ikke?

RASMUS (sukker). Aa, Herregud hjælpe vos alle tretten ...

KRISTINE. Du plager Livet af mig med dit Hængeri!

RASMUS. Jeg kan ikke undvære at se Dig, Kristine ...

KRISTINE. Og jeg kan ikke taale at se <sp>Dig</sp>!

RASMUS (stønner).

KRISTINE. Æ-heu-u, ja! Er Du et Mandfolk!

RASMUS. Ja-e, jeg er ...

KRISTINE. At sidde saadan og flæbe.

RASMUS. Naar bare jeg <sp>faar</sp> Dig ...

KRISTINE. Hæ!

RASMUS. Hvorfor er Du saa haard imod mig?

KRISTINE. Fordi jeg <sp>er</sp>!

RASMUS. Du var ikke nær saa haard ved mig, <sp>før</sp>
Du kom paa Højskolen ...

KRISTINE. Nej ... for da ha'de jeg ingen aan-de-lig
Dannelse.

RASMUS (stønner).

KRISTINE. Skammer Du Dig ikke?

RASMUS. Næi ... Tænk, hvor skjøn en Ejendom det
kunde blie, Kristine, naar begge Gaardene blev slaaet
sammen.

KRISTINE. Jeg vil blæse dine Gaarde et Stykke!

RASMUS. Du skal faa det med mig, li'som Du vil,
Kristine, bare Du vil ha' mig.

KRISTINE. Tak!

RASMUS. Jeg skal køre med Dig baade til Kirke og
til Marked og til Fugleskydning ...

KRISTINE. Tak!

RASMUS. Du skal faa alle de Kjoler og Skørter og
Strømper, Du bare vil, og Støvler med lakerede 
Snuder.

KRISTINE. Tak!

RASMUS. Jeg køber Dig et Par hvide Heste ligesom
Baronens ...

KRISTINE. Ikke om de saa var <sp>grønne</sp>!

RASMUS (skyder den sidste Kugle ud). Du skal ... Du skal
faa Skøde paa Gaarden, Kristine, naar de Gamle
dør, hvis Du vil ha' mig!

KRISTINE. Jeg er hverken til Købs for Heste eller
Skøder -- med lakerede Snuder!

RASMUS. Aa, Herregud hjælpe vos alle tretten, hva'
skal jeg <sp>da</sp> gøre ...!

KRISTINE (ivrig). Det skal jeg sige Dig: Du skal 
vaagne min Ingteresse, skal Du! Du skal vise Dig som
en Helt! Du skal gøre noget romangtisk! Du skal
gøre en Heltegerning!

RASMUS. Det kan jeg ikke ...

KRISTINE. Nej, for der er ikke for to Skilling Poesi i
hele din tykke Krop!

RASMUS. Næi ...

KRISTINE. Næi! Og derfor bli'r der heller aldrig 
hverken Mand eller Kone af vos to!

RASMUS (rejser sig, drager et vældigt Suk og gaar duknakket ud i 
Køkkenet. -- Men ligesom Døren har lukket sig efter ham, kommer Bentsine
og han ind igen).

BENTSINE (med Æbleskiver). Kom kun Du, bitte Rasmus,
kom kun Du ... Jeg har drysset godt med Sukker
paa dem. (Sætter Tallerkenen paa Bordet).

RASMUS (daler ned og giver sig i Lag med Æbleskiverne).

BENTSINE. Har hun nu været ond ved Dig igen?

RASMUS (spisende). Hun vil ikke ha' mig, si'r hun ...

BENTSINE. Vil Du ikke ha' ham, Kristine?

KRISTINE. Nej!

BENTSINE. Nej, det vil Du saa vel ikke ... (Husker).
Har Mikkel sat Kartoflerne ind i Bryggerset?

KRISTINE. Ja-e ... og de er pillede og alting.

BENTSINE. Søren og jeg mener da ellers, at Du kunde
være godt tjent med ham.

KRISTINE. <sp>Det</sp> véd jeg. Men det er ikke <sp>Jer</sp>, der
skal giftes med ham.

BENTSINE. Gaarden er god ... Og de Gamle gør 'et
vel knap Aaret ud.

RASMUS (spisende). Næi, de har været skrøbelige længe ...

BENTSINE. Og saa bli'r Du Gaardmandskone, Kristine.

RASMUS. Paa <sp>to</sp> Gaarde!

BENTSINE. Naa-aa, <sp>vi</sp> er da ikke døde endnu.

KRISTINE. Jeg tog ham ikke, om han saa var forgyldt
helt ud paa Tæerne!

BENTSINE. Er det <sp>Laust</sp>, der staar for Dig?

RASMUS. Ja, <sp>det</sp> er det ... det er netop <sp>ham</sp> ...
det er <sp>ham</sp>, der gaar og svandser for hende!

BENTSINE. Saa, saa, bitte Rasmus ... Der staar et
Par Æbleskiver endnu, skal Du ikke ha' dem?

RASMUS (spiser). Jo-e ...

BENTSINE. Laust er en Komediantspiller, Kristine.

RASMUS. Alle Pi'er render efter ham.

KRISTINE. Og Du ønsker naturligvis, at det var Dig,
de rendte efter?

RASMUS. Ja, hvorfor skal <sp>han</sp> ha' Jer allesammen?

KRISTINE. Der er ikke noget mellem Laust og mig.
Men <sp>han</sp> er da et Mandfolk ...

RASMUS. Hun si'r, at jeg ikke er noget Mandfolk ...

BENTSINE. Jo, vist er Du saa, bitte Rasmus ... hva'
skulde Du ellers være?

KRISTINE (fortsættende). ... Og han er da en Kavaler.
Og han har aan-de-lig Dannelse. Han sidder ikke
saadan og glor og alker. Der er Romangtik i ham
og Poesi!

BENTSINE. Sikke Ord Du dog bru'er, Kristine ...!

RASMUS. Ja, alt det har hun lært paa Højskolen ...
I skulde ikke ha' sendt hende derhen.

BENTSINE. Næi, men der skal de jo allesammen hen
... (Husker). Kaffen, Kristine?

KRISTINE. Ja, den <sp>er</sp> blandet og staar paa Hylden i
Spisekammeret! (Drillende til Rasmus). Vil Du høre et
Digt, Laust har skrevet i min Poesibog?

RASMUS. Næi, jeg vil ikke ...

KRISTINE (tager bogen frem og læser).

<poem>Min sø-de lille Pigelil,
jeg elsker Diig saa in-derlig;
og vil Du være min fuldtro Ven,
saa vil jeg være din igen.
<tab><tab><tab><tab>Laust Klüver.</poem>

RASMUS (med knyttede Hænder). Jeg gør en Ulykke paa
mig sæl, gør jeg!

KRISTINE. Ja, værsgod! <sp>Jeg</sp> skal ikke sørge over
Dig!

RASMUS (stikker i Graad). Og saadan si'r Du til En, der
gerne kunde gaa gennem gloende Ild for Dig!

KRISTINE (raaber mod Storstuen). Ane-Sofie og Rikke, kom
herind! Skynd Jer!

PIGERNE (ind).

KRISTINE (peger paa Rasmus). Er der ingen af Jer, der vil
ta' en Graasten og tørre hans Øjne med?

ANE-SOFIE (hen til Kakkelovnen og tager „Varmestenen“. Nu skal
jeg!

RASMUS (slaar til hende).

RIKKE (medfølende). Det er Synd af Jer, er det!

KRISTINE. Du er svært følsom af Dig, Rikke. -- Tør
saa, Ane-Sofie!

ANE-SOFIE (til Rasmus). Kom saa med Gluggerne ...!

RASMUS (stikker Ansigtet frem). I maa gerne gøre Grin med
mig, naar jeg saa maa faa Kristine ...

PIGERNE (ler højt).

BENTSINE. Saa, saa, Tøse ... lad ham nu være i
Fred ... Saa -- op i Stuen med Jer.

ANE-SOFIE og RIKKE (op i Storstuen).

BENTSINE. Der staar en Æbleskive endnu, bitte 
Rasmus ...

RASMUS. Jeg kan ikke faa flere ned for Sorg ...

BENTSINE. Jo, vist kan Du saa ...

RASMUS (æder den sidste Æbleskive).

SØREN (en stor, glad Mand, ind fra Forstuen med „Kronen“: en 
Trælysekrone omvundet med Aks af forskellige Kornsorter). Se her! Hva'?
Den er naabel! (Opdager Rasmus). Sidder <sp>Du</sp> der, Mads
Foss!

BENTSINE. Hun vil ikke ha' ham ...

SØREN (optaget af Kronen). Hva' si'r Du, Mor?

BENTSINE. Hun vil ikke ha' ham ...

SØREN (opmærksom). Vil hun ikke ha' ham? Jo, Gu' vil
hun saa!

BENTSINE. Han har ingen Paaesi, si'er hun.

SØREN (brister i Latter). Ha-ha-ha ! Har Du ingen Paaesi,
Rasmus?

RASMUS. Næi, det si'r hun ...

SØREN (til Kristine). Haster det, min Tøs! Kan det ikke
vente til Brylluppet?

KRISTINE. Jeg gifter mig ikke med den Blæsebælg!

RASMUS. Hun er saa ond, saa ond ved mig ...

KRISTINE. Jeg vil ha' et Mandfolk!

SØREN. Ha, ha! Saa Du er ikke et Mandfolk, bitte
Rasmus?

RASMUS. Jo, jeg er!

KRISTINE. Næi, Du er ikke!

RASMUS. Jo, jeg er! Du ka' jo spørge min Mor!

SØREN (ler).

KRISTINE. Et Mandfolk sidder ikke saadan og hænger.

SØREN. Nej, saagu!

BENTSINE. Jeg har sagt til hende, at Du og jeg da
gerne vilde ha' det.

SØREN. Ja, det vil vi sgu!

KRISTINE. Jamen, <sp>jeg</sp> vil ikke!

RASMUS. Jeg gør en Ulykke paa mig sæl ...

SØREN. Hov, hov, vent lidt! Hun kunde jo da 
betænke sig.

KRISTINE. Der er ikke noget at betænke!

SØREN. Naa-e, <sp>Gaarden</sp> er sgu god nok!

KRISTINE. <sp>B1æse</sp> med Gaarden!

SØREN. Føj, <sp>føj</sp>, Tøs! Saadan no'et si'er man ikke!
Det er da <sp>den</sp>, I skal leve af!

KRISTINE. Der er heller ingen Poesi i Dig, Far!

SØREN. Ha, ha, nej, <sp>den</sp> har din Mor sgu faaet!

BENTSINE. Hva' har jeg faaet?

SØREN. Min Paaesi!

BENTSINE. Ja-e, det har jeg vel ...

SØREN. Du skulde nu tænke over det alligevel, 
Kristine.

KRISTINE. Jeg har <sp>tænkt</sp>!

BENTSINE. Du vilde glæde dine Forældre, Kristine.

RASMUS. Ta' mig, Kristine ... jeg kan ikke hverken
sove eller spise ...

KRISTINE. Jeg ta'r Dig aldrig i Evighed! (Op i Storstuen).

SØREN (betuttet). Nu gik hun sgu!

BENTSINE. Ja, nu gik hun ...

RASMUS. Jeg gør en Ulykke paa mig sæl, gør jeg ...!

<tab><tab><tab><tab>Pause.

BENTSINE. Det er Laust ...

SØREN. Hva' si'er Du, Mor?

BENTSINE. Det er Laust, der kryber om i Hovedet paa
hende ...

SØREN. Den Vindsak!

RASMUS. Jeg slaar ham ihjel!

SØREN. Ja, gør Du <sp>det</sp>, lille Rasmus, ha, ha! saa er
Visen ude!

BENTSINE. Han kommer her i Aften ...

SØREN. Han gør Fanden, gør han!

BENTSINE. Det si'er hun ...

SØREN. Saa det si'er hun. Men jeg skal nok fure ham,
den Stodder. Jeg er vel Mand paa min egen Gaard.

RASMUS. Og jeg skal hjælpe Dig ...

SØREN. Tak, Tak, ha, ha! Saa klarer vi vos nok!

RASMUS. Blev Du saa af med den røde?

SØREN. Nej, han opdagede sgu, at hun lammede.

BENTSINE. Ja, vi kommer nok til at beholde hende.

RASMUS (til Søren). Du skulde ta' hende fra Arbejdet en
fjorten Dages Tid og fodre hende godt.

SØREN. Tror Du, <sp>det</sp> nytter?

RASMUS. Saadan bar jeg mig da ad med min den
blakkede ifjor; og han var endda meget værre til
Bens end din.

SØREN. Og den blev ikke opdaget?

RASMUS. Næi ... Jeg aflagde Ed paa, at hos mig
ha'de han ikke lammet.

BENTSINE. Det skulde Du prøve, Søren.

SØREN. Ha, ha! Det vil jeg sgu! (Slaar Rasmus paa 
Skulderen). Du er li'godt en Knop, Rasmus Mikkelsen, men
ingen kan se det paa Dig! ... Naamen, nu maa
jeg sgu ha' hængt den Krone op ! (Op i Storstuen med
Kronen).

BENTSINE (husker). Lysene! ... Ja, Du kan vel nok
skøtte Dig sæl en Stund, bitte Rasmus ... (Ud i 
Køkkenet).

RASMUS (stirrer fortabt frem for sig. Taarerne begynder paa ny at rinde).

RIKKE (forsigtig ind fra Storstuen). Rasmus ...

RASMUS. Hva' vil <sp>Du</sp> ...?

RIKKE. Er det saa tungt for Dig, Rasmus?

RASMUS. Jeg vil ha' Kristine ...

RIKKE. Det er ondt af vos, saadan at more vos over
Dig ...

RASMUS. Hva' rager det mig ...

RIKKE. Jeg fortryder saa in-der-lig dybt, at jeg grinte
med før ...

RASMUS. Gaa Din Vej!

RIKKE. Jager Du mig væk? Og jeg kommer her for
at trøste Dig ...

RASMUS. Jeg bryder mig ikke om andre end om 
Kristine ...

RIKKE. Jamen, Rasmus, jeg vilde saa gerne ...

RASMUS. Gaa din Vej, Tøs!

RIKKE (med et Suk op i Storstuen). Hvor <sp>er</sp> det dog 
kedeligt ...

RASMUS (synker hen. Piller med en tragisk Mine nogle Smuler at 
Æbleskiverne op og spiser dem).

LAUST (ind fra Forstuen. -- Han er en høj, flot Karl i Jakkesæt. 
Desuden er han prydet med Kravetøj, Slips og Manchetter. -- Han har en
Buket Blomster i Haanden). Goddag i Stuen! (Ser Rasmus, der
hurtig retter sig). Nej, se Goddag, Rasmus Pjok! Sidder
<sp>Du</sp> der? Hvordan er det, Du ser ud i Ansigtet?
Har Du stødt Dig?

RASMUS. Hva' rager det Dig?

LAUST. Er det det lille Hjerte? ... Ja, de Pi'er, de
Pi'er, de sø-de smaa Lam!

RASMUS. Ja, dem kan <sp>Du</sp> vist snakke med om?

LAUST. <sp>Det</sp> kan jeg! (Haanden i vejret). En paa hver
Finger!

RASMUS. Er det Gaarden her, Du snuser efter?

LAUST (synger). Fidelej, fideleja!

RASMUS. Jamen her er ikke noget at snuse efter, at
Du véd det.

LAUST (synger paa Melodien: Kvinden er føjelig ...)

<poem>Dejlig er Himlen blaa,
særlig med Stjerner paa ...!</poem>

Og her skal endda være Høstgilde!

RASMUS. Jamen, <sp>Du</sp> bli'er furet!

LAUST. Det gør jeg da vel ikke? Af hvem?

RASMUS. Af mig og Søren.

LAUST. Se-se! I er endda to om det! (Kniber et Øje 
sammen) Har Du set noget til det lille 
Kristinelinebarnet?

RASMUS. Næi, jeg har ikke.

LAUST. Saa er det vel derfor, at Du er tyk under 
Øjnene?

RASMUS (knytter Hænderne). Jeg slaar Dig ihjel!

LAUST. Død og Pine!

RASMUS. Jeg slaar Dig ihjel!

LAUST. Ja, det <sp>si'er</sp> Du jo! -- Men hvor Fa'en er
hele Befolkningen henne? Har Du ogsaa slaaet den
ihjel? Du kunde se grumme nok ud til det.

RASMUS. Jeg ser vel li'saa godt ud som Dig!

LAUST. Mon, Semikolon! Saa har Du vist aldrig set
Dig i et Spejl.

BENTSINE (ind fra Køkkenet. -- Standser brat).

LAUST (slaar ud i et galant Buk). Goddag, Madam!

BENTSINE. Goddag ... Hva' vil Du her? ...

LAUST. Hvordan staar det til med Helbreden?

BENTSINE. Godt ... (Raaber pludselig mod Storstuen). Søren,
Søren! Laust Klüver er her!

KRISTINE, ANE-SOFIE og RIKKE (hurtig ind). Nej, er
Laust her? -- Er han her? -- Ja, det er han jo!

LAUST (nikker til dem). ... 'da-a, smaa Lamseben!

KRISTINE. Goddag, Laust! Det er kønt, at Du kom
saa tidlig!



LAUST (galant). Det var mit bankendes Bryst, der drev
mig! (Overrækker hende Buketten). Værsgod, Frøken!

RASMUS (knyttende Hænder). Jeg gør en Ulykke paa vos
begge to!

KRISTINE (med Blomsterne). Hvor det dog var romangtisk
af Dig, Laust.

ANE-SOFIE. Har Du ikke noget til vos andre?

RIKKE. Hva' har Du til vos?

LAUST. Et lille Nyssenys til hver.

PIGERNE (genert -- henrykt). Du dyr Dig vel ... Sikken
han kan skabe sig!

LAUST (trækker en Pakke frem af sin Jakkelomme og overrækker 
Bentsine). Sjukkerlade til Fruen ...

KRISTINE. Næ, hvor <sp>er</sp> han dog dannet!

BENTSINE (vejer Chokoladen). Hvor meget er her ...?

LAUST. Et Pund ...

BENTSINE. Et helt Pund ...?!

LAUST. Ja ... af den fineste!

BENTSINE (overvunden). Ja, Du bli'r vel til Spisningen,
Laust?

LAUST. Tak, som byder! (Til Kristine). Vi to skal 
ordentlig polkere den a' i Aften, min Snut!

KRISTINE. Vi skal aabne Høstgildet, skal vi!

LAUST (svinger hende rundt). <sp>Det</sp> skal vi ... fidelej, 
fideleja!

DE ANDRE PIGER. Osse vos! - Vos osse!

LAUST. Jeg skal svinge Jer allesammen, saa Skørterne
ryger af Jer!

RASMUS (pludselig frem). Du kan vove paa at røre ved
Kristine én Gang til!

PIGERNE (stimler sammen om Laust for at forsvare ham. Selv ler han
højt og muntert).

BENTSINE (raaber forfærdet). Søren, Søren, Laust er her ...!

KRISTINE (puffer til Rasmus). Væk, din Okse!

LAUST (frem). Hva' skader Dig, lille Rasmus Pjok!

RASMUS. Du maa ikke røre ved hende, si'r jeg!

LAUST (vrænger). „Maa jeg ikke røre ved hende, si'r
Du?“ (Lægger en Arm om Kristine).

RASMUS (griber fat i ham). Slip!

LAUST (hugger ham haardt over Haanden). Slip sæl!

KRISTINE (skriger). Far!

BENTSINE. Søren, Søren, nu slaas de!

SØREN (hurtig ind). Hva' Fanden gaar her for sig?

KRISTINE. Det er Rasmus, der er blevet kulret.

SØREN (til Laust). Hvad vil Du her, din Stodder! Hvem
har ingviteret <sp>Dig</sp>?

KRISTINE (frem). Det har <sp>jeg</sp>!

LAUST (med en lille Pakke. Rolig). Værsgod, Søren, her er
det Rør, jeg har lovet at skaffe Dig.

SØREN (tager Pakken). Hva' for et Rør?

LAUST. Det Rør, jeg lovede at købe, naar jeg kom til
Byen.

SØREN (der har taget Papiret af Pakken. -- Smælder). <sp>I Etuje!</sp>
(Aabner og tager Røret frem). Det er sgu Tøj ! -- Hva' 
koster det?

LAUST (galant). Det skulde li'som være en lille 
Foræringspresang til Høstgildet.

SØREN (betaget at Rørets Skenhed). Rav og Merskum! Tak
for <sp>det</sp>! Det skal jeg sgu ordentlig dopere med i
Aften, hva' Mor?

BENTSINE. Ja, det skal Du vel ... Og jeg har faaet
Sjukkerlade.

KRISTINE. Og mig har han givet Blomster.

SØREN. Du er Satan til Ka'l!

RASMUS. Jeg gør en Ulykke paa mig sæl ...

SØREN. Hva' er der Rasmus?

RASMUS. Jeg vil ha' Kristine ...

SØREN. Jamen, naar hun nu ikke vil, lille Rasmus ...

KRISTINE. Nej, jeg vil ikke!

LAUST. Gi' ham ... et <sp>andet</sp> Stykke Sjukkerlade,
Madam!

BENTSINE. Vil Du ha' et Stykke Sjukkerlade, bitte
Rasmus?

RASMUS (tager hele Pakken). Ja-e ...

LAUST (klapper i Hænderne). Skal vi op og prøve Gulvet i
Salen, Piger?

PIGERNE (omringer ham). Ja-e!

LAUST (tager et Par Dansetrin. Fidelej, fideleja! Kom saa
Tøse! (Op i Storstuen med Pigerne).

RASMUS (gnaver Chokolade). Jeg gør en Ulykke paa mig
sæl ...!

BENTSINE. Gi' ham dit Merskumsrør, Søren ...

SØREN (skutter sig). Næi Mor, det synes jeg sgu dog
ikke ... Nu fik han jo Sjukkerladen ...

RASMUS (stikker pludselig, men sindigt, paa Næven). Farvel, 
Bentsine; og Tak for alt godt ...

BENTSINE (under Taarer). Farvel, bitte Rasmus, og sæl
Tak ...

RASMUS (atter med Næven). Farvel, Søren ... og Tak ...

SØREN (munter). Farvel, Farvel Rasmus ... Ja, vi ser
Dig vel ved Spisningen?

RASMUS. Nej, I ser mig aldrig mere ... (Ud gennem 
Forstuen.)

<tab><tab><tab><tab>Pause.

BENTSINE (i stærk Graad). Du <sp>sku1de</sp> nu ha' givet ham
det Rør, Søren ...

<tab><tab><tab><tab>Tæppe.




ANDEN AKT


Samme Dekoration.

Bordene er dækkede. Lys og Lamper tændte.

I Storstuen i Baggrunden er Udsmykningen fuldendt.

LAUST (sidder ved samme Bord og pas samme Plads som Rasmus i 
første Akt).

KRISTINE (er i Færd med at anbringe nogle Vaser med Blomster paa
Bordet lige overfor. Lausts Øjne følger hende, spillende at Manddom og
Uimodstaaelighed).

LAUST. Saa nu skal der ogsaa Blomster, hvor man
<sp>spiser</sp>?

KRISTINE. Ja, det ser saa kønt ud; det brugte vi 
altid paa Højskolen, naar det var Fødselsdag. -- 
Synes Du ikke ogsaa, at det er skønt?

LAUST. Naa-aa, jeg véd ikke ...

KRISTINE. Jo-e, Du gør!

<tab><tab><tab><tab>Pause.

LAUST. Kristine ...

KRISTINE. Naa ...?

LAUST. Kom lidt ...

KRISTINE. Næi ...

LAUST. Vil Du komme, Tøs!

KRISTINE. Næi, jeg vil ikke!

LAUST (rejser sig og gaar over og stiller sig tæt op ad hende. Tager
hende om Armene). Sikke nogen dejlige faste Arme, Du
har!

KRISTINE (med Hovedet paa Siden). Sig noget aan-de-ligt,
Laust ...

LAUST. Noget aan-de-ligt ...?

KRISTINE. Ja, noget skønt om Kærligheden, eller 
Naturen eller den Slags ...

LAUST (med en Finger ned paa hendes hals). Dikke<sp>dik</sp>!

KRISTINE (dasker ham). Du er altid saa kø-de-lig af Dig!

LAUST (tager fat i hende igen). „Min søde lille Pigelil, jeg
elsker Diig saa in-der-lig ...“

KRISTINE. Tror Du, at Du kunde gøre en Heltegerning
af Kærlighed, Laust?

LAUST. En hva'foren Smed?

KRISTINE. Ja, jeg mener, at hvis jeg nu ikke vilde
ha' Dig, kunde Du saa ...

LAUST. Jamen, Du <sp>vil</sp> jo ha' mig!

KRISTINE. Det er da ikke vist ...

LAUST (der vugger hende frem og tilhage i sine Arme). Sikke noget
Sludder!

KRISTINE. Jamen, hvis jeg nu ikke <sp>vilde</sp>; hva saa?

LAUST. Saa vilde jeg naturligvis hugge mig en anden.

KRISTINE. Vilde Du <sp>hugge</sp> Dig en anden?

LAUST. Ja ... der er jo Piger nok og gramse 
imellem! -- „Men vil Du være min fuldtro Ven, saa vil
jeg være din igen“!

KRISTINE. Nej ... slip mig!

LAUST. Sludder! Hit med Trutten!

KRISTINE. La' være ...! (River sig løs og løber op i Storstuen.)

LAUST (efter).

ANE-SOFIE og RIKKE (ind med sager fra Køkkenet).

ANE-SOFIE (ser efter de flygtende). Saa, nu fjolrer de rundt
igen.

RIKKE. Du ... Ane-Sofie ...

ANE-SOFIE. Ja, hva' er der?

RIKKE. Véd Du, at Laust har skrevet i Kristines 
Poesibog?

ANE-SOFIE. Ja-e, det <sp>har</sp> hun allerede blæret sig med
til mig.

RIKKE. Han har ... Nu har han osse skrevet i <sp>min</sp> ...

ANE-SOFIE. Naa!

RIKKE. Vil Du høre det ...?

ANE-SOFIE. Ja, hvis <sp>det</sp> kan more Dig.

RIKKE (tager Bogen frem af sin Lomme). Det er saa poetisk ...

ANE-SOFIE. Hum ...

RIKKE (læser).

<poem>Min sø-de lille Pi-gelil,
jeg elsker Diig saa in-der-lig.
og vil Du være ...</poem>

ANE-SOFIE. Næ, <sp>det</sp> er den stiveste!

RIKKE (der er i Fart).

<poem>...min fuldtro Ven,
saa vil jeg være din igen.</poem>

Hva' siger Du?

ANE-SOFIE (trækker sin Poesibog op at Lommen). Det er den
stiveste, siger jeg! -- Han har skrevet det samme i
min!

RIKKE (ked af det). Har han <sp>osse</sp> skrevet <sp>i din</sp>? ...

ANE-SOFIE. Ja; hør her (læser jasket og vrængende):

<poem>Min sø-de lille Pi-ge-lil,
jeg elsker Dig saa in-der-lig,
og vil Du være min fuldtro Ven,
saa vil jeg s'gu Fandengaleme være din igen!</poem>

-- Hva'?!

RIKKE (fortabt). Hvor <sp>er</sp> det dog kedelig ...

ANE-SOFIE. Den ... Dongsjikote!

RIKKE. Tror Du ogsaa, at han har skrevet det samme
i Kristines?

ANE-SOFIE. H-nej! Det er jo hende, han vil ha'! Vos
andre gør han bare Nar af.

RIKKE. Hvor <sp>er</sp> det dog kedelig ... Staar der virkelig
osse akkurat det sælneste samme i din?

ANE-SOFIE (rækker hende Bogen). Værsgod! Læs!

RIKKE (læser. Leverer Bogen tilbage). Hvor <sp>e-errr</sp> det dog
kedelig!

BENTSINE (ind tra Køkkenet. Mønstrer Opdækningen). Ja, saa er
alting i Orden da ... (Opdager Blomsterne). Hvem har
sat de Urtekoste dér ...?

ANE-SOFIE. Det har Kristine; det lærte vi paa 
Højskolen: det ser saa skønt ud.

BENTSINE. Naa, gør 'et det ...

ANE-SOFIE. Vi brugte ogsaa at lægge lidt grønt rundt
paa Fadene ... Skal vi gøre <sp>det</sp>?

BENTSINE. Nej, det er da <sp>Mennesker</sp>, der skal
spise her! -- Hvor er Kristine?

ANE-SOFIE. Hun render og fjolrer rundt med Laust.

BENTSINE. Ja, det gør hun vel ... Gaa saa op og
pynt Jer.

ANE-SOFIE. Kom saa, Rikke ... Du staar der og
hænger med Næbbet som en vaad Høne!

PIGERNE (op i Storstuen).

SØREN (fra Køkkenet. med Flasker, som han fordeler paa Bordet til
Venstre. -- Opdager Blomsterne). Skal vi nu ha' Grøntfo'er til
Maden?

BENTSINE. Det lærte de paa Højskolen ...

SØREN. Hum ... Man skulde tro, det var en Kostald.

<tab><tab><tab><tab>Pause.

BENTSINE. Tror Du, Rasmus har spist hele min 
Sjukkerlade, Søren?

SØREN. Det har han sgu nok ... Han var jo saa
bedrøvet, ha, ha! -- Skal I Fruentimmer osse ha'
Rummesterdraaber ovre hos <sp>Jer</sp>?

BENTSINE. Det plejer vi jo ...

SØREN (sætter en Flaske over paa det andet Bord). Ja, saa sætter
jeg en her.

STINE NAPOLEON (i Smaatrav fra Forstuen. -- Tudende). 
Aa-hu-u! Gud se ned til os allesammen fra sit 
Himmerig!

SØREN (rolig). Er det nu galt med Napoleon igen?

STINE. Aa nej, aa nej, det var aldrig saa vel, at det
bare var <sp>det</sp>! -- Men hvad sa' jeg i Formiddags!
Jeg kunde se det paa hans Øjne ... Og jeg sa' det
til Kristine

SØREN. <sp>Hva'</sp> sa' Du, dit Tudeværk?

STINE (ned pas Bænken). Aa-hu-u ... Rasmus er gaaen hen
og har hængt sig!

BENTSINE (ned paa Bænken ligeoverfor). <sp>Søren</sp> ...?

SØREN (frem). Har han <sp>hængt</sp> sig?!

STINE. Ja, da jeg kommer om bag Byghæsset ude
foran Porten, hænger han ret for mine Øjne i det
store Valnødtræ!

SØREN. Hvad ha'de Du deromme at bestille?

STINE. Ja, hva' bestiller man bag et Hæs? -- 
Aa-hu-u, men der hænger han lige ret op og ned i en
tyk Strikke ...

SØREN. Skar Du ham da ikke ned?

STINE. Nej, nej; det turde jeg ikke; for han levede
endnu!

SØREN. <sp>Levede</sp> han, din forbandede Kælling; og

det siger Du først nu! (Snapper en Kniv fra Bordet og 
farer ud.)

STINE og BENTSINE (sidder og græder højt hver paa sin Bænk).

BENTSINE. Tror Du, han gennemgaar det, Stine?

STINE. Næi, nu er han s'gu nok smæk død.

BENTSINE. Og det er af den rene, skære Kærlighed
til Kristine ...

STINE. Ja, det er meget værre end som Napoleon i
Pæretræet ...

BENTSINE. Men jeg er da saa taknemmelig, at jeg lod
ham beholde den Sjukkerlade ...!

STINE. Har Du gi'et ham Sjukkerlade ...!

BENTSINE. Saa hade han da det at trøste sig med ...

STINE. Ok ja, vi kan saamænd trænge til al den Trøst,
vi kan faa ... (Griber sig ned til det syge Ben). Ok, ok, ok,
av, av! Det har sat sig saa<sp>dan</sp> i Benet!

BENTSINE. Du skulde faa noget at gnide det med ...

STINE. Jeg har s'gu gnedet det baade med Herodes
og Pilatus, men ingenting hjælper!

KRISTINE (ind fra Storstuen. -- Hun er i Høstgildestads med Lausts
Blomster i Bæltet).

STINE. Ak, dit søde, lille, uvidende Dyr, saa fin Du
har kalfatret Dig!

BENTSINE. At Vorherre dog kan nænne det mod de
Unge!

KRISTINE. Hvad plager Jer begge to?

BENTSINE. Rasmus er ... Sig Du det, Stine!

STINE. Rasmus er gaaet hen og ...

BENTSINE ... og har hængt sig!

KRISTINE (slaar Hænderne sammen). <sp>Men</sp> Du Levende!

BENTSINE. Stine fandt ham ... Sig Du det, Stine!

STINE ... ude i det store Valnødtræ foran Porten ...

BENTSINE ... Der hang han ...

KRISTINE (gentager). Ak, Du Levende!

STINE. Ja, hvad sa'e jeg i Formiddags?

KRISTINE (pludselig i Graad). Jamen, hvor <sp>kunde</sp> jeg vide,
at han var saa romangtisk ...! Er han død?

STINE. <sp>Pil</sp>død, ja ...

KRISTINE. Og for <sp>min</sp> Skyld ...

BENTSINE. Død af den rene, skære Kærlighed ...

KRISTINE. Aa, Rasmus, Rasmus, gid jeg var hos dig
i din høje Himmel.

<tab><tab><tab><tab>Larm i Forstuen,

STINE (skriger). Ak, Du søde, fortryllende Jesus, der er
Søren med Liget!

KRISTINE (flygter op i Storstuen).

SØREN (kommer ind med Rasmus, som han leder til Sæde paa Bænken i
Forgrunden).

RASMUS (sætter sig. Han forholder sig tavs og grublende. Vrikker en
Gang imellem Halsen i Lave).

SØREN (tørrer Kniven af i sit Lommetørklæde og lægger den tilbage paa
Bordet.)

KRISTINE, ANE-SOFIE og RIKKE (viser sig i Døren i Storstuen).

KONER og PIGER (kommer til Syne i Køkkendøren).

<tab><tab><tab><tab>Pause.

ALLE (betragter Rasmus med en Blanding at Nysgerrighed og Skræk).

STINE. Mon der ikke skulde stikkes noget blødt under
ham?

BENTSINE (til en af Pigerne i Køkkendøren). Rend ind og hent
den strivrede Pude fra Sengen, Mariane!

MARIANE (bort).

SØREN. Hvordan gaar 'et, Rasmus?

RASMUS (mumler grødet).

MARIANE (ind med Puden).

SØREN. Skal vi lette Skinkerne lidt, bitte Rasmus?

RASMUS (letter sig).

BENTSINE og STINE (lægger Puden til Rette under ham).

SØREN. Sidder Du nu li'som lidt bedre, Rasmus?

RASMUS. Ja ...

STEMMER. Han snakker ...! Han ka' snakke!

BENTSINE (i Graad). Jeg synes, Du skulde gi' ham dit
Rør, Søren ...

SØREN (god). Vil Du ha' mit Rør, lille Rasmus? ...
Se her, i Etuje ... Værsgod.


RASMUS (tager Røret). Tak ...

STINE (til Søren). Skal det ikke meldes til Sognefogden,
at der er en, der har hængt sig?

SØREN. Jamen, naar han ikke er død af det ...

STINE. Det skal meldes alligevel ... Og det skal 
meldes <sp>straks</sp>! (Hurtig ud.)

KRISTINE, ANE-SOFIE og RIKKE (har vovet sig nærmere).

BENTSINE. Mon han ikke vil ha' en Kop Kaffe, 
Søren?

RASMUS. Jo-e ...

KRISTINE (under Taarer). Nu skal <sp>jeg</sp>, Mor ... (Ud i 
Køkkenet).

ANE-SOFIE (tørrer Øjne). Det er da det mindste, hun kan
gøre for ham ...

RIKKE (grædende). Saadan en Helt ...

SØREN. Naa, Rasmus, gaar 'et fremad?

RASMUS. Ja-e ...

SØREN (fortrolig). Med Til<sp>1a</sp>delse, hvorfor hængte Du
Dig mellem vos saadan op ...?

RASMUS. Hun sa' jo, at jeg skulde gøre en 
Heltegerning ...

SØREN. Men hvis Du nu ha'de hængt Dig ihjel?

RASMUS (smaafniser).

SØREN (puffer gemytlig til ham).

RASMUS (fniser igen).

KRISTINE (ind med Kaffe og Hvedebrød). Værsgod, Rasmus ...
Drik, mens den er varm.

RASMUS (tager fat paa Kaffen).

KRISTINE. Er Du vred paa mig, Rasmus?

RASMUS. Næi ...

KRISTINE. Tror Du, at Du engang i Fremtiden kan 
tilgive mig?

RASMUS. Ja-e ...

KRISTINE. Værsgod og ta' Brød til ...

RASMUS (tager Brød).

SOGNEFOGDEN (ind fra Forstuen). Godaften i Stuen! ...
Stine Napoleon har været hos mig ...

SØREN. Ja-e, Ole, her er jo én, der har hængt sig ...

SOGNEFOGDEN. Hvor har I lagt ham ...?

SØREN. Dér sidder han ...

PIGERNE (hulker).

SOGNEFOGDEN. Naa-e, han er jo da ikke <sp>he1t</sp> død,
ser jeg ...

SØREN. Næi, <sp>helt</sp> død er han da ikke ...

SOGNEFOGDEN. Hvad gik Du ellers saadan hen og
klyngede Dig op for, Rasmus?

RASMUS (fnisende). Hva' rager det Dig?

SOGNEFOGDEN. Næi, naar Du ikke er død, saa ...

<tab><tab>Stemmer og Tummel i Forstuen.

BENTSINE. Nu begynder de fremmede at komme, 
Søren ...

SØREN (op mod Forstuen).

GÆSTERNE (møder frem. Mænd og Koner; to og to i Følge; eller 
enkeltvis).

SØREN og BENTSINE (hyder velkommen).

Mændene samler sig i Baggrunden til venstre, Kvinderne i Baggrunden
til højre nærmest Køkkenet. -- Historien om Rasmus berettes hviskende;
man taler om ham og stirrer hen mod ham.

KRISTINE, ANE-SOFIE og RIKKE (staar forsamlet om ham).

KRISTINE. Og Du gjorde det u-de-lukkende for min
Skyld, Rasmus?

RASMUS. Du sa'e jo, at jeg skulde gøre en 
Heltegerning af Kærlighed ...

KRISTINE. Ork, hvor romangtisk!

ANE-SOFIE. Synes Du ikke ogsaa, Kristine, at han er
kommet til at se mere aan-de-lig ud?

KRISTINE. Ja, det er li-ge-som, han er aan-de-lig 
vokset!

RIKKE. Og hans Øjne er blevet saa store ...

ANE-SOFIE. Han er kommet til at ligne en rigtig Mand!

KRISTINE. En af dem fra Sagaerne!

RIKKE. En rigtig Sagahelt!

BENTSINE (til Gæsterne). Værsgod at sætte Jer ind til
Bordene allesammen.

DEGNEN (til Bentsine). Salene lyser i festlig Glans!

BENTSINE. Værsgod og sæt Dem ind til Bordet, 
Sørensen-Taagerup ...

DEGNEN. Tak, Tak! ... Min kære Hustru var meget
sorgfuld over, at hun ikke kunde deltage i denne
vellykkede Fest.

BENTSINE. Ja, det var hun vel ... Hvordan har 
Tvillingerne det?

DEGNEN. Tak, Tak! ... De ligger som tvende travle
Bier og suger Honning af det moderlige Bryst.

BENTSINE. Har hun Mælk nok?

DEGNEN. Ja, Gud være lovet!

SØREN (driver Mændene ind om Bordet til venstre). Sæt Jer ind
og faa noget at spise, Folkens, værsgod.

BENTSINE (til Kvinderne). Ja, værsgod, værsgod, 
Fruentimmer ...

KVINDERNE (sætter sig. Nogle peger paa Blomsterne og gør 
Bemærkninger over dem).

BENTSINE (undskyldende). Ja, det er noget, Kristine har
lagt sig til paa Højskolen ...

Man kommer paa Plads. -- Rasmus sidder urokkellig paa sin Pude. --
Sognefogden sætter sig ved Siden af ham. -- Degnen anbringes for den
øverste Bordende. -- Alle Dæsterne behandler ham med udsøgt Agtelse.
	
Bentsine, Kristine, Ane-Sofie og Rikke byder Maden rundt. -- Suppe,
kogt Kød, Flæskesteg og Risengrynskage. -- Suppen serveres i store Lerfade,
som en fem-seks Personer i Fællesskab fanger til. -- Til det kogte Kød, 
Stegen og Kagen benyttes én og samme Tallerken. -- Der tales til at begynde
med ikke meget og kun mumlende.

SØREN (skænker Øl og Brændevin).

BENTSINE. Hvor er Laust, Søren?

SØREN. Han er oppe i Brugsforeningen efter Tobak.
Vi maa s'gu da ha' Dampen op, Folkens, hva'?

MÆNDENE (puffer hinanden I Siden og ler). Ha, ha! Den 
Søren er altid saa vittig!

LAUST (ind fra Forstuen med en Pakke). Godaften i Stuen! --
Naa, der var jeg nok nær kommet til Sidstpræken!
-- Her er Rygelse, Søren! (Til Pigerne). Har de smaa
<sp>Damer</sp> savnet mig?

PIGERNE (vender ham demonstrativt Ryggen).

BENTSINE. Sæt Dig ned, Laust, værsgod ...

MÆNDENE (rykker sammen; og Laust faar Plads ved Forstuedøren,
paa Bænken modsat Rasmus),

LAUST (opdager ham). <sp>Men</sp>, der sidder jo min fine Ven
Rasmus Pjok! ... Godaften, bitte Rasmus, har Du
faaet tørret Øjnene?

RASMUS (dukker sig).

Almindelig Indignation ved begge Borde. -- Lausts Naboer sætter ham
hviskende ind i Situationen.

LAUST (ler himmelhøjt). Hva' Fa'en, ha, ha, ha! Har Du
hængt Dig, Rasmus? Det var jo ellers <sp>mig</sp>, Du
vilde ekspedere til Himmels, hva'?

KRISTINE (foran Laust). Nu holder Du din Mund, din
Flab!

SØREN (bestemt). Pas din Æde, Laust; og lad Rasmus
i Fred!

LAUST (trækkes ned pas Bænken; men rejser sig straks Igen). Jeg 
synes s'gu, han sidder paa en <sp>Dyne</sp>? -- Har Du
hængt med <sp>den</sp> Ende opad, Rasmus?

SOGNEFOGDEN. Nu faar Du sørge for at passe Dig
sæl og din Mad, Laust!

DEGNEN. Det sømmer sig ingenlunde at krænke 
Gæstfrihedens venlige Love, kære Laust!

<tab><tab><tab>Mumlende Tilslutning fra begge Borde.

LAUST (sætter sig leende).

Maaltidet skrider fremad. -- Pigerne kredser bestandig med Fadene 
omkring Rasmus: Ta' et Stykke til! -- Skal Du ikke ha' lidt mere? -- Her er
Kartofler. -- Her er Rødkaal. -- Vil Du ikke ha' mere Kage? -- -- Søren
drikker med ham: Skaal, Rasmus! -- De andre Mandfolk følger hans 
Eksempel. -- Lidt efter lidt bliver han ligefrem modig af Mad og Drikke, rejser
Hovedet, nikker og ler.
	
Tummel og Larm ved Mandfolkebordet. Ved Kvindebordet spises i 
forholdsvis Tavshed.

SØREN. Skaal, Rasmus!

FLERE MANDFOLK. Skaal, Rasmus!

SOGNEFOGDEN. Skaal, Rasmus Mikkelsen!

DEGNEN. Skaal, kære Rasmus; min artigste, om end
ikke letnemmeste Elev!

RASMUS (henrykt). Skaal, allesammen, Skaal!

LAUST. Pas paa <sp>Ha1sen</sp>, Rasmus!

ANE-SOFIE (til Kristine om Rasmus). Se, hvor stolt han ser ud!

KRISTINE. Ja, han er ligefrem smuk!

RIKKE. Bare det var <sp>mig</sp>, han havde hængt sig for!

KRISTINE. Næ, hør til hende!

ANE-SOFIE. Du har jo Laustes Vers at trøste Dig med,
Rikke!

KRISTINE (jaloux). Har han ogsaa skrevet i <sp>hendes</sp>
Bog?

ANE-SOFIE. Ja-e -- og i <sp>min</sp> med! Han prutter
ikke!

RASMUS (sidder mæt og salig og stirrer hen mod Pigerne. -- Han 
polkerer henrykt med Fødderne og nynner): Fidelej, fideleja ...

BENTSINE (ved Kvindebordet). Værsgod og tag Kage ...
Er der ingen, der skal ha' mere Kage?

SOGNEFOGDEN (rejser sig). Jeg vil bede den ærede 
Forsamling med mig tømme og drikke et Bæ-ger paa
min ærede Si-dekammerat Rasmus Mikkelsens 
y-der-ste Velgaaende. Vi véd alle, hvad her er sket i Dag;
og vi er alle glade over, at det ikke skete. Jeg har
i tre-di-ve Aar vaaren en god og trofast Nabo her
ved Siden af hans Faders Gaard. Skal vi nu ikke
allesammen ønske, at Sønnen maa gaa i sine 
Forældres Fodspor, der længe har været syge? -- Skaal,
Rasmus, vi har alle de Til-ste-de-væren-de og jeg
altid baaren stor Agtelse til Skue for Dig og din
Familie .... Skaal!

<tab><tab><tab>Der drikkes og skaales.

LAUST (rejser sig og vil tale, men trækkes ned paa Bænken).

DEGNEN (rejser sig og slaar paa Glasset). Mine Damer og 
Herrer! -- Se disse skjønne Blomster omkring paa 
Bordene! Vi kjender jo alle det smukke Digt 
„Barnehaven“. Haven er Hi-emmet, Blomsterne er Børnene!

<poem>Med rø-de Kin-der og Øjne blaa
trindtum i Havens Gan-ge de gaa,
de le-ge med Fryd for kjær Far og Mor,
der glæ-des saa sødt ved det Blomsterflor!</poem>

... Den go-de Fugl Storken har ogsaa i disse sidste
Dage plantet <sp>saa</sp>danne to kjære, velsig-nede 
Smaablomster i <sp>min</sp> lille Have; nu har jeg el-le-ve, seks
Drenge af Hankjøn og fem Pi-ger af Hunkjøn, og de
to nys ankomne ligger med deres uskyldige smo
Munde og su-ger Livsens styrkende Honning af det
moderlig tvedelte Bryst -- men de to af dem er
sammenbragte Børn, thi vi have jo begge, min 
Hustru og jeg, tilforn begge nydt det helli-ge 
Ægteskab! -- Dog, det var jo ikke derum, jeg vilde tale!
Det var om Blomsten i <sp>dette</sp> Hi-em, <sp>denne</sp> 
gjæstfri Haves fagre Rosenblomme! Thi, li-gesom den Fugl
Strudsen skjuler sit Hoved i en Busk, naar den tror
sig i Fare, saaledes vil jeg ønske, at vor 
allesammens kjære lille Kristine maa vorde det unge, 
kraftige Træ i Haven, hvortil hendes højtelskede 
Forældre kan læne deres sølvhvide Hoveder i deres Livs
sene Aften! ... Der er fo-regaaet en Gjerning her i
Dag, som vor højtærede Sognefoged ogsaa har 
berørt i sine velvalgte Ord, og jeg vil derfor indskrænke
mig til at si-ge, at efter min ringe Erfaring har
baade Søren og Bentsine altid begge ønsket denne
Parti; og man gaar ikke hen og forsøger <sp>saa</sp>-dant
paa sig sæl u-den stor Kjærlighed til en anden! --
Skaal, lille Kristine, der har været en af mine 
flinkeste Elever, og som ogsaa i denne Summer har
fre-kven-te-ret Højskolen! (Sætter sig brat).

KRISTINE (græder).

BENTSINE (snøftende). Værsgod og ta' Kage, 
Fruentimmer ... Skal I ikke ha' mer Kage ...? Her er ikke
flere, der vil ha' Kage, Søren ... saa vi si'er vel
Velbekomme ...

SØREN. Ja, Velbekomme Spisen, Folkens!
	
Der stikkes paa Næven og siges Tak for Mad. -- Gæsterne spredes og
gaar op i Storstuen, hvor en Del unge Karle og Piger allerede har samlet sig.
-- Maden bæres fra Bordene og ud i Køkkenet.

DEGNEN (til Bentsine). Tak for den velsig-nede Spise,
Madam Clausen. Men De har jo ikke selv og Deres
smo Pi-gebørn faaet noget.

BENTSINE. Jo-e, vi har nappet lidt ude i Køkkenet ...

DEGNEN. Naa, <sp>har</sp> De det! Ja, Kvin-dens Lod er jo
Beskjedenhed!

BENTSINE. Det var no'en skjønne Ord, De sa'e før
om Hi-emmet, Taagerup ...

DEGNEN (smigret). Jeg be'er, jeg be'er! Hver lille Fugl
synger jo med <sp>sit</sp> ringe Næb!

RASMUS (gaar bredt smilende rundt med en dampende Cigar i det
nye Rør).

LAUST (slaar nogle haanlige Slag omkring ham).

<tab><tab><tab>Kaffe, Rom og Kognak serveres.

LAUST (tager Puden og holder hen under Rasmus's Bag). Her er din
Hovedpude, Rasmus!

DE OMSTAAENDE (ler).

<tab>Musikken (en violin og en Klarinet) høres fra Storstuen.

KRISTINE (foran Rasmus). Nu begynder de! -- Vi to skal
aabne Høstgildet!

RASMUS (med Dansetrin). Fidelej, fideleja ...!

LAUST (frem). Det er jo Sørens Rør!

RASMUS (lægger henrykt Armene om hans Hals). Jeg er saa 
fornøjelig i Humøren i Aften, lille Laust!

LAUST (ryster ham at sig). Det er jo Sørens Rør, Du gaar
og sutter paa!

RASMUS (glad). Hi-jae ... det er smukt!

KRISTINE. Far har gi'et ham det! (Tager Buketten fra sit Bælte
og sætter i Rasmus's Frakkeopsiag.) De er til Dig!

LAUST. Mine Blomster var ellers ikke bestemt til at
pynte <sp>Lig</sp> med!

<tab><tab>Musikken sætter i med en Dans.

LAUST (en Arm om Kristine). Kom saa min Tøs, det bli'er
dog vos to alligevel!

KRISTINE (frigør sig). Saa-aa! Nej, Du kan tro Nej! (Tager
Rasmus's Arm.) Kom nu, saa aabner vi Høstgildet!

RASMUS (med Dansetrin). Fidelej, fideleja!

KRISTINE (til Laust). Du kan jo ta' Stine Napoleon,
naar hun kommer! saa faar Du <sp>fem</sp> Ben at regere
over!

ANE-SOFIE (ind fra Storstuen). Nu begynder de, Kristine!

KRISTINE (at Sted med Rasmus).

LAUST (flot). Skal det være vos to, Ane-Sofie?

ANE-SOFIE (bort). Du kan bide Dig i Næsen!

RIKKE (beskedent frem). <sp>Jeg</sp> vil gerne, Laust

LAUST (ærgerlig). Aa, gaa Fa'en i Vold ...!

KRESTEN HJULMAND. Ja, vi skal vel ha' et Slag
Kort, Søren, vi Gamle?

SØREN. Gu' skal vi saa! -- Vil De være med til at
muntre Papirerne, Skolemester?

DEGNEN. Nej, jeg vil da saa sandelig muntre 
Pusselankerne, vil jeg! (Op i Storstuen.)

SØREN. Men <sp>Du</sp>, Sognefoged?

SOGNEFOGDEN. Jeg spiller, ja! Men jeg vil vinde
<sp>hver</sp> Gang!

Søren, Kresten, Sognefogden og et Par andre sætter sig til at spille.

STINE og NAPOLEON (ind fra Forstuen med en at de store Kurve
imellem sig).

STINE. Godaften i Stuen! (Snuser). Her lugter pin'de
godt, lille Napoleon.

BENTSINE. Jeg har sat Mad af til Jer derude i 
Køkkenet, Stine ...

STINE. Tak, som byder!... Kom saa, Napoleon!

NAPOLEON (der ser fantastisk-rædsom ud, fordrukken og forbitret med
strittende Haar og Skæg, har sporenstregs sluppet Kurven og er stiv og
automatisk som drevet af en højere Magt gaaet hen til Mandfolkebordet
og har bemægtiget sig en Flaske Rom).

STINE. Sæt Flasken! Vil Du sætte den?

NAPOLEON (klamrer sig til Flasken).

STINE (river den fra ham). Her med Flasken, si'er jeg! Er
det en Manér at arte Dig paa, straks Du viser Dig!
-- Kom med ud i Køkkenet, der staar Mad til vos!

NAPOLEON (bistert). Storbønder! ... Kapitalister! ...
Æde ude i Køkkenet, det er vi gode nok til!

STINE. Tag saa fat i Kurven! (De tager begge fat.) Ja, vi har
taet Atelstein med. De store sover jo. (Ud i Køkkenet).

KRISTINE (ind fra Storstuen med Rasmus, der puster og sveder). Det
er himmelsk at danse, hva' Rasmus?

RASMUS. Ma'esløst!

KRISTINE. Men Du er saa bly af Dig, Du skal ta' 
fastere om Damen.

RASMUS. Ha, hi ...!

ANE-SOFIE (frem). Kom, Rasmus, nu er det vos to!
(Haler af med ham).

SØREN (ved Spillebordet med sit Glas). Skaal, Rasmus!... Du
har nok, hvad man kalder <sp>Suk</sp>-ces i Aften!

RASMUS. Fidelej, fideleja!

SØREN. Rasmus! Hov! Hør lidt her!

RASMUS (bort fra Ane-Sofie, hen til Bordet).

SØREN (fortrolig). De sidder her og si'er, at Du ha'de
ikke hængt Dig for Alvor, Rasmus.

RASMUS (fniser). Ha, ha! Det kan <sp>kan</sp>ske gerne være,
at der laa en lille Sten under den ene Støvlesnude
...! (Ud med Ane-Sofie).

LAUST (frem til Kristine). Skal vi to saa?

KRISTINE. Nej!

LAUST. Hva' er der i Vejen med Dig?

KRISTINE. Du render med saamange Piger.

LAUST. Da ikke med flere end i Formiddags.

KRISTINE. Og jeg vil ha' <sp>en</sp> -- en, der elsker mig
alene!

ANE-SOFIE og RASMUS (ind fra Storstuen fulgt af en tre-fire
Piger, hvoraf den ene straks igen trækker at med ham).

LAUST (til Kristine). Godt, saa ta'r jeg Ane-Sofie!

ANE-SOFIE. Du kan tro Nej! (Bort.)

SØREN (fra Spillebordet). Vinden har nok vendt sig, lille
Laust, ha, ha!

LAUST. Jeg er lige glad! (Bliver staaende og ser paa Spillet).

ANE-SOFIE og KRISTINE (frem).

ANE-SOFIE. Du, Kristine, er det helt forbi med Dig
og Laust?

KRISTINE. Den Harlekin, ja!

ANE-SOFIE. Saa kan Du vel godt la' mig se hans
Digt nu?

KRISTINE (Bogen frem). Ha, det Skidt ... værsgod!

ANE-SOFIE (læser). Næ, nu ryster mine Ben!

KRISTINE. Hva' er der?

ANE-SOFIE. Han har skrevet det samme i min og 
Rikkes osse!

KRISTINE. Det <sp>har</sp> han da vel ikke!

ANE-SOFIE (tager sin Bog op af Lommen). Rikke! Kom lidt,
Rikke!

RIKKE (der har siddet stille og fortabt henne mellem Konerne, kommer).

ANE-SOFIE. Vis Kristine din Poesibog.

RIKKE. Jamen, Du sa'e jo ...

ANE-SOFIE. Det er ligemeget: vis hende den!

RIKKE og ANE-SOFIE (præsenterer Kristine Bøgerne).

ANE-SOFIE. Han har skrevet det samme i dem alle
tre!

RIKKE. Aa, Herregud, hvor det bli'er kedeligere og
kedeligere!

KRISTINE. Det skal han faa betalt! -- Kom, Piger!

ALLE TRE PIGER (hen til Mandfolkebordet).

KRISTINE (til Laust). Du har jo skrevet det samme i 
vores alle tres Poesibøger!

LAUST (grinende). Ja, hæ, hæ! det er jo det samme, I
vil ha'!

KRISTINE (river Bladet med Digtet ud af sin Bog og slaar det ned i
Bordet lige for Næsen at Laust). Værsgod; og Tak for Laan!

ANE-SOFIE (ligeledes), Værsgod, din Dongsikote! -- Nu
Du, Rikke.

RIKKE (tøver). Det <sp>er</sp> saa poetisk ...

ANE-SOFIE. Naa! Bli'r det til noget!

RIKKE (river Bladet ud). Hvor er det dog kedelig ... Men
jeg vil saagerne ha' det igen, Laust.

SØREN. Hva' Satan, Laust, er det Tikronesedler, 
Tøserne betaler Dig?

LAUST (krammer hurtig Papirerne sammen og ler flov). Ja-ha-e ...

STINE og NAPOLEON (ind fra Køkkenet).

STINE. Tak for Mad, Søren og Bentsine.

NAPOLEON (styrer lige løs pas Bordet og bemægtiger sig en Flaske).

STINE (dunker ham i Ryggen). Skal Du ikke takke for 
Spisen, dit Pindsvin!

NAPOLEON. Det storsnudede Bundekram ... Det er
vos Arbejdere, de lever af!

RASMUS (straalende fornøjet ind fra Storstuen, omringet af en Flok 
Piger, som han trakterer med Bentsines Chokolade). Værsgod, Pi'er
Spis, Pi'er!

LAUST. Det er min Sæl og Salighed osse min 
Sjukkerlade, han gaar rundt og blærer sig med!

SØREN (leende). Jeg véd ikke andet Raad, end at <sp>Du</sp>
ogsaa faar gaa hen og hænge Dig!

LAUST. Men først skal han s'gu ha' et godt Livfuld
Klø!

SØREN (leende). Du dyr Dig vel!

NAPOLEON (rejser sig stiv). Klø ...? Er der nogen' der
skal ha' Klø, saa melder <sp>jeg</sp> mig!

STINE (fat i ham). Du forholder Dig rolig, Bonaparte!

NAPOLEON (arrig). Lad mig sidde i Fred!

STINE. Jamen, Du <sp>staar</sp> jo!

NAPOLEON. <sp>Staar</sp> jeg ...? (Sætter sig).

SØREN (raaber). Nu skal Napoleon dekl'mere!

STINE. Nej, han er ikke fuld nok endnu til <sp>det</sp>!

LAUST (har stillet sig op lige foran Rasmus). Nu skal Du ha'
Klø, min Dreng!

KRISTINE (ind mellem dem). Du rør' ham ikke!

LAUST. Det er <sp>min</sp> Sjukkerlade, og det er <sp>mit</sp> Rør,
og det er <sp>mine</sp> Blomster, og det er <sp>min</sp> Kæreste
... altsammen er <sp>mit</sp>!

RASMUS (lyksalig). Vil Du ha' et Stykke Sjukkerlade,
bitte Laust?

LAUST (griber fat i ham). Er Du morsom?

KRISTINE (skriger). Far!

BENTSINE. Søren, Søren, nu slaas de!

SØREN (frem til Laust). Laver Du nu Komedie igen, din
Stodder!

<tab><tab>Musikken er ophørt. -- Folk stimler sammen.

SOGNEFOGDEN. Du maa opføre Dig honnet, Laust?

LAUST. Næi, jeg vil ikke!

DEGNEN (frem). Saa, saa, kjære Ven; Du var dog 
<sp>saa</sp>dan en smuk og flink Dreng ...

LAUST (puffer til ham, saa han tumler tilbage). Jeg er ikke Dreng
for <sp>Dig</sp> længer!

STEMMER. Ud med ham! Lad vos smide ham ud!
(En Del Karle trænger ind paa Laust, der slaar fra sig.)

KRISTINE (til Rasmus). Du skal ikke blande Dig op i <sp>det</sp>
... Du er altfor aan-dig til at slaas!

RASMUS (trækker sig bort). Ja-e ...

SØREN. Gaa nu, Laust, gaa nu, forinden den revner!

LAUST. Næi, jeg vil ikke ... (Græder pludselig af Hidsighed.)
Det er <sp>min</sp> Sjukkerlade, og det er <sp>mit</sp> Rør! Jeg
gaar ikke! Jeg har Lyst til at blive! Jeg gaar ikke et
Skridt, gør jeg ikke!

KARLENE (ind paa ham). Naa, saa Du <sp>gaar</sp> ikke, min
Dreng!
	
Skrig og Tummel. -- Laust gør Modstand, men kastes ud gennem 
Forstuen. -- Man hører Larmen ned gennem Gaarden.

KRISTINE (ind til Rasmus). Rasmus, jeg elsker Dig!

RASMUS (henrykt). Hæ ...

KR1STINE (kælen). Ta' fastere om mig!

RASMUS (slaar en Arm om hende). Hæ, hæ ...!

SØREN. Nu skal Napoleon Fandenfløjteme deklemere!

NAPOLEON (rejser sig og gaar frem med Flasken under Armen. Slaar
deliristisk ud i Luften og siger). Til den højtelskede Pi-ge og
go-de Venin-de Stine Christoffersen!

STINE (stolt). Der kan I høre! Det er til mig! Han var
saadan et kjønt Menneske i sin Ungdom!

NAPOLEON (stiv og uden Gestus).

<poem>Min sø-de, velsig-nede Pi-gelil,
min allersomyndigste Skat,
jeg sen-der Diig herved et lille Digt,
min Tanke ved Dag og ved Nat.</poem>
<poem>
Vi vandrer sammen paa grønne Sti
og gin-ger i Solens Glans!
og skinner Maanen paa Himlens Blaa,
vi træ-der en venlig Dans.

Og skulde Du kal-des fra Jorderig
til Himmelens lysende Bo,
jeg vil dog aldrig, min sø-de-ste Ven,
forglemme at være Diig tro.

Alene jeg gaar paa Jordens Kreds
med Tanken saa vemodsfuld;
og aldrig mere jeg bliver vel glad,
før jeg ligger i sorten Muld!</poem>

<tab><tab><tab><tab>Med Hilsen og Højagtelse
<tab><tab><tab><tab><tab>Din fuldtro Ven
<tab><tab><tab><tab>Napoleon Boneparte Nielsen.

STINE (under Glædestaarer). Ja ... ok ja, hvor er det dog
velsignet, at der er no'et, der hedder Kjærlighed; det
bær' vos ri'nok over mejet ...

<tab><tab><tab><tab>Tæppe.




EPILOG


Samme Stue nogle Aar senere. --

Bentsine, blegere og mere bekymret end nogen Sinde, sidder og karter Uld.

Rikke sidder frugtsommelig med Hænderne i Skødet.

Basse-Stine, omtrent uforandret, nyder med velbehag en mægtig Spølkum
Kaffe. -- Hendes Kurve staar henne ved Køkkendøren.

BENTSINE. Aa nej, Herregud, nej, det er saamænd
kun, naar de er ude, at jeg drister mig til at sidde
lidt heroppe i Stuen, ellers maa jeg pænt holde mig
paa mit Kammers ...

RIKKE. Ak ja, hvor er det hele dog kedeligt!

STINE. Nu har jeg aldrig hørt saa galt! Og paa din
egen Gaard!

BENTSINE. Kristine regerer her jo indvendig, og 
Rasmus regerer udvendig ... og jeg har det, li'som jeg
allerede var død ...

RIKKE. Aa, Gud i Himlen, ja, Livet bli'r kedeligere
og kedeligere ...!

STINE (til Bentsine). Faar Du heller ikke din regederlige
Føde?

BENTSINE. Jo-e, naar de er hjemme ... ellers ta'r
hun Nøglen af til Spisekammeret ... I Dag har hun
sat et Fad kolde Kartofler frem til mig til Mid'smad.

STINE. Og ikke en Bid Sul til engang! -- Hva' <sp>har</sp>
Kristine imod Dig?

BENTSINE. Jeg ser jo, hvad her gaar for sig ... Og
<sp>he1t</sp> holde Mund kan jeg jo ikke.

STINE. Næi, det var da formejet forlangt! -- Men
hvorfor fraskrev Du Dig Gaarden?

BENTSINE. De fik mig jo til det ...

STINE. Og ingen Papirer har Du paa, hvordan de skal
behandle Dig?

BENTSINE. Jo-e ... men de respekterer dem ikke ...

STINE. Du skulde klage til Sognefogden.

BENTSINE. Jeg kan ikke faa mig til det ...

RIKKE. Nej, vi kan ikke faa vos til det...

STINE. Alt dette her skulde <sp>Søren</sp> se!

BENTSINE. Jo-e, men han ligger jo mellem fire Fjælle ...

STINE. Du maatte sgu næsten ønske, Bentsine, at Du
laa sammesteds under de her Forholde!

BENTSINE. Det be'er jeg smen til hver Aften, jeg 
ligger i min Seng!

RIKKE. Aa, Herren den store Mester ...

STINE. <sp>At</sp> Søren da osse saadan sku' falde ned fra
Høstænget og brække hans Hals!

RIKKE. Paa to Steder ...!

BENTSINE. Vi raader jo ikke sæl, Stine ...

STINE. Næi, naturligvis ...

RIKKE. Vi maa jo vide at bære Tilskikkelserne ...

STINE (til Rikke). Og Du er blit frugtsommelig, dit Pus!

RIKKE (slaar øjnene ned). Ja-e ...

STINE. Hvornaar kørte de til Marked i Morges?

BENTSINE. Halv otte ...

STINE. <sp>Laust</sp> med?

BENTSINE. Kristine vilde det jo ... Ingen tør sige
hende imod ...

STINE. Det har hun sgu 'nte efter <sp>Dig</sp>!

BENTSINE. Næi ... det er vel efter Søren ... for
<sp>lystres</sp> vilde han jo.

STINE. <sp>Det</sp> vil sgu alle Mandfolk, saalænge de kan
krybe.

RIKKE (stirrende). Og ingenting kan man nægte dem ...

STINE. Er det sandt, at Laust er Far til Kristines 
sidste Dreng?

RIKKE (synker sammen). Aa-aa-r ...

BENTSINE. Han render her da baade Dag og Nat ...

STINE. Men si'er Rasmus, det Fæ, da aldrig noget til
den Badulje?

BENTSINE. Næi ...

STINE. Og <sp>at</sp> han tog Laust til Bestyrer paa Gaarden
derovre!

BENTSINE. Det var <sp>Kristine</sp> ...

STINE. De skulde sgu ta' og <sp>ski11es</sp>, Rasmus og
Kristine!

BENTSINE. Ja-e ... men det strider jo mod Guds
Ord.

STINE. Naturligvis, det er jo mest gudfrygtigst at bli'e
ved hverandre; det blev da jeg og Napoleon ... Og
de <sp>sover</sp> sammen, si'er de?

BENTSINE. Ja, i den Retning er der ikke noget at
si'e hende paa ... og saa har hun jo osse ham at
<sp>ud</sp>lægge ...

STINE. Ja-e, det er jo osse no'et værd! -- Men hvor
er Børnene henne i Dag?

RIKKE. De er ovre paa Gaarden hos mig.

STINE. <sp>Skal</sp> Du ha' Laust?

BENTSINE. Ja-e, det er vel Kristines Mening, saa er
<sp>hun</sp> jo dækket

RIKKE. <sp>At</sp> et Mandfolk ikke kan holde sig til én ...!

STINE. De ku' sgu besørge <sp>tyve</sp>!

RIKKE. Og vi lærte dog saameget romantisk paa 
Højskolen!

STINE. Ja-e ... Men <sp>Vorherre</sp> raader jo!

RIKKE. Ja-e ...

BENTSINE. Og leder alting til det bedste!

STINE. Naar bare vi kan lære at <sp>bøje</sp> vos!

BENTSINE. Ja, det er <sp>det</sp>, der kræves!

RIKKE. <sp>Jeg</sp> bøjer mig da altid ...

STINE. Naa, nu maa jeg nok af Sted ...

BENTSINE. Hvordan staar det ellers til hjemme?

STINE. Jo-e, det staar sgu mejet berømmelig til! 
Napoleon ligger jo altid til Sengs.

BENTSINE. Og saa er Du Nummer ét ...

STINE (kror sig). Ja-e ...! Jeg har saamænd aldrig haft
det saa godt i hele min Tid før. <sp>Føden</sp> maa jeg
putte i ham, og <sp>Renligheden</sp> maa jeg holde fra
ham; og naar han bare en Gang imellem et Par
Gange om Dagen faar sin Snaps Brændevin, saa er
han s'men det blideste Væsen, man kan tænke sig.

RIKKE. Ak ja, hvem der var saa vidt med Laust ...

BENTSINE. Det hedder sig at kunne <sp>vente</sp> ...

STINE. Det he-der sig at ha-ve Taal-mo-dig-he-dens
Naa-de-gave, som Missionær Flensborg han si'er! --
(Hen til Kurvene.) Vil I ha' hver en Sukkerbasse?

BENTSINE og RIKKE. Tak, som byder ...

BENTSINE. Men vi har ingen Penge ...

STINE. Skidt med det ... Du har gi'et mig mangen
god Bid i Fortiden! (Præsenterer dem hvert et Stykke skinnende
Sukkerbred). Værsgod! Nyd det med Helsen.

BENTSINE og RIKKE. Tak ...

STINE (med Kurvene i Aaget). Naa, Farvel ... Jeg kigger
ind en anden Dag.

BENTSINE. Ja-e, det gør Du vel ...

STINE (svinger ud med Kurvene).

<tab>Medens

BENTSINE og RIKKE (æder tavse deres Sukkerbasser i store 
tragiske Mundfulde).

<tab><tab><tab><tab>Tæppe.




MENNESKENES BØRN

(1909)
<!-- OCR text missing for page 0146 -->




PERSONERNE


<sp>Henrik</sp><tab>  }
<tab><tab> } meget unge.
<sp>Line</sp>  <tab>}

<sp>Værtinden</sp>.

<sp>Baumberg</sp>.

<sp>Fru Baumberg</sp>.

<sp>En Politibetjent</sp>.

<sp>Barnet</sp>.


Studenterhybel i Stueetagen i et lille Forstadshus.
	
Til venstre to Fag Vinduer, bag hvilke Buske og Planter rager op fra 
Haven udenfor. Over Buskene ses, paa den anden Side af Vejen, andre lave
Huse med Smaahaver foran. Bag disse Huse igen Fabriksskorstene og enkelte
fire-fem-etages Kaserner.
	
I Baggrunden Dør ud til en Trappegang. Naar Døren aabnes, ses 
Gangdøren. Staar begge Døre aabne, ses Vejen med sine Huse og Haver.
	
Til højre Seng, Servante, Klædeskab. -- Borde, Stole, Reoler og en Sofa.

HENRIK og LINE (i Færd med at bringe Orden i Stuen. -- Hist og
her Blomster i Glas).

LINE (anbringer de sidste Blomster). Saa, nu har vi arbejdet
nok, nu skal vi snakke lidt. (Peger mod Blomsterne). Var
det saa ikke godt, at jeg tog dem med?

HENRIK. Jo ... men Du er dog selv min fagreste
Blomst.

LINE (ind til ham). Ja, og Du er Pinden, jeg skal sno
mig op af!

HENRIK (kysser hende).

LINE (hen ved Vinduet). Den Udsigt skulde her nu ikke
være ...

HENRIK. Den er da bedre end inde paa Vestergade ...

LINE. Naturligvis ...


HENRIK. Og saa er Huset saa roligt ... Derinde
skændtes og sloges de altid.

LINE. Og da Du boede i Fiolstræde, hældte de nok
Vand i Hovedet paa hinanden.

HENRIK. Ja, ... at Menneskene ikke kan enes!

LINE. Det kan man ikke i Hovedstaden; man skal leve
i Provinsen! -- Hvem bor her ovenpaa?

HENRIK. Første Sal staar ledig. Og oppe paa Kvisten
bor Værtinden.

LINE. Hvad hedder hun?

HENRIK. Frøken Olsen.

LINE. Er hun gift?

HENRIK (bebrejdende). Men Line ...!

LINE. Ja, der staar jo en Barnevogn ude paa 
Trappegangen.

HENRIK. Hun har et mindreaarigt Plejebarn.

LINE. „Mindreaarigt“ ...? Man kan høre, at Du er
Jurist! -- Jeg <sp>kan</sp> nu ikke forstaa, hvordan Du har
fundet dette her Hus?

HENRIK. Jeg har jo fortalt Dig, at det var en Dag
paa en af mine Spadsereture. Her stod „Til Leje“ i
Vinduet, og at Haven fulgte med. Det kunde jeg
ikke modstaa og gik ind og lejede.

LINE. Du bruger alle dine Penge til at flytte for.

HENRIK. Man maa da ha' Ro. Og dette her er da 
meget bedre end at sidde inde i Byen og kukkelure
ned paa Gaden ...

LINE. Ja-e ... Men <sp>Landet</sp>! -- Huset skulde
ligge paa en høj Skrænt med Udsigt over en hel
Bunke Træer ... Bøgetræer, Egetræer, Popler og
Birke ...!

HENRIK. Synes Du ikke, at Birketræer ligner smaa,
yndige unge Damer, der staar og nejer og drejer og
vrider sig og er generte?

LINE. ... Og Poplerne ligner stive og vigtige 
Studenter i Kjole og hvidt, hva'? lige før Ballet
begynder! -- Hør, der er nogen, der rumsterer oppe paa
første Sal!

HENRIK. Det er vel Værtinden.

LINE. Du sagde, her var saa stille ...

HENRIK. <sp>Lidt</sp> Uro er der jo altid i et Hus ...

LINE. Ikke <sp>rigtig</sp> ude paa Landet! (Pludselig.) Nu véd
jeg det! Huset skulde ligge akkurat som Marie Bagers
hjemme paa Storskrænten: først Skov og saa Hav
og saa længst ude Himlen!

HENRIK. Ja, dér vil vi bygge vort Fremtidshjem, naar
jeg arver Fars Forretning! -- Kom, lad os sætte os
hen i Sofaen og snakke om <sp>det</sp>!

<tab><tab><tab><tab>De sætter sig.

LINE (ivrig). ... Der skal være gamle, gamle, smaabitte
grønne Ruder i Huset ... og over Døren skal sidde
Takkerne af Skovens allerstørste Hjort ... og paa
Gavlen skal Storken ha' sin Rede hver Sommer!

HENRIK. Ja, men vi vil ingen Børn ha'! Det koster
saa meget, naar de skal studere eller uddanne sig i
Musik.

LINE. Jo, et lille et vil vi ha' ... Hvad skal jeg 
ellers bestille, naar Du gaar ind til Byen paa 
Kontoret?

HENRIK. Godt, men det skal saa kun være et ganske
lille et!

LINE (viser Størrelsen.) Ja, saadan et lille, bitte et ... 
(Farer op og peger mod Vinduet.) Se, der staar han igen derude
paa Vejen, Manden med det røde Ansigt!

HENRIK. Hvad vil Du dog bryde Dig om ham!

LINE. Det er, ligesom han lurer paa nogen her i 
Huset.

HENRIK. Nej vist gør han ej. Han staar bare og ser
paa Haven; han har rimeligvis ingen selv, Stakkel.
-- Sæt Dig nu ned. (Trækker hende ned ved Siden at sig.)
... Saa bygger vi videre paa Huset ... I 
Spisestuen skal der være blaamalet Panel alle Vægge
rundt ... højt blaamalet Panel med Hylde foroven,
hvorpaa der skal staa gamle, underlige Krukker og
Fade ... og der skal staa gammelt Kobbertøj paa
et blaamalet Bord i Hjørnet ...

LINE. ... Og et stort, gammelt, blaamalet Uhr med
Kukker!

HENRIK. Et Uhr med Kukker, ja! ... Og en gammel,
gammel, tykmavet Jernovn med Adam og Eva og
Syndefaldet og Farao, der drukner i det røde Hav
... Og vi vil aldrig skændes!

LINE. Jo, lidt engang imellem ... det hører sig til!

HENRIK. Nej, ikke imellem os ... Vi vil bare kysses!
(Kysser hende.)

LINE. Og nu Dagligstuen?

HENRIK. Dagligstuen ...? Den skal være paa tre
Fag med Udsigt udover Træerne til Havet.

LINE. Men saa faar vi jo hele Eftermiddagssolen! --
Hør, nu er der En, der lister ude paa Trappen! Det
er dog et væmmeligt Hus, dette her, med alle de
Lyde!

HENRIK (kysser hendes Haand og fortsætter). ... Der skal være
Karnapper fyldte med Blomster og duftende Urter ...
dybe Karnapper, forstaar Du, saaledes at Solen ikke
kommer ind i Værelset, men kun kaster nogle lange,
gyldne Striber henover Gulv og Møbler ... og midt
paa Gulvet skal staa et sort Mahognitræs Flygel, 
altid opslaaet ...

LINE (spiller i Luften). Saa at jeg kan spille for Dig, naar
Du er bedrøvet -- eller arrig!

HENRIK. Jeg bliver aldrig „arrig“!

LINE (klapper hans Kind). Nej ... Og hvor skal mit 
Sybord staa?

HENRIK. ... I den midterste Karnap, hvis Ruder skal
være indfattede i Bly og dannet som gamle, 
højtidelige Kirkeruder med Helgenbilleder og Indskrifter ...

LINE (opskræmt). Der er et Barn, der græder!

HENRIK. Det er vel „den mindreaarige“ oppe paa 
Kvisten.

LINE. Hvad græder han for ... Jeg kan ikke taale at
høre Børn græde!

HENRIK (truer mod Loftet). Vil Du tie stille deroppe! --
Kan Du se, nu tav han!

LINE (klapper ham). Ja, Du bliver en dygtig Far! ... Og
hvad saa videre om Dagligstuen?

HENRIK. ... Og i Vindueskarmen skal staa gule Iris
og hvide Aakander i lange, slanke Vaser ... Og en
blanksleben Kumme skal der staa med spillevende
Guldfisk, der æder Brød af din Haand ...

LINE. Og Duer vil vi ha'!

HENRIK. Og Duer vil vi ha', ja ... snehvide, søblaa
og rustbrune Duer ...

LINE. ... Snehvide, søblaa og rustbrune ... Du er
Digter, Henrik, jeg <sp>ser</sp> dem!

HENRIK (inspireret). ... Og de skal sværme om Dig i
Flok, naar Du staar paa Verandaens Trappe mellem
Roser og Vin ... snehvide, søblaa og rustbrune! ...
Og Du skal staa der klædt i hvidt med korte, 
opskaarne Ærmer og bleggraa Strømper og Sko ...
og om din Hals skal sno sig en Krans af røde 
Koraller ...

LINE (lægger sit Hoved til hans Skulder). Dejligt, dejligt, dejligt!

<tab><tab><tab>Et Taarnuhr slaar.

LINE (rejser sig hurtig). Uf! At Tiden dog ikke kan staa
stille! -- Hvad var det, Klokken slog?

HENRIK (ser paa sit Uhr). Halv to.

LINE (tager Overtøj paa). Himmel, saa maa jeg af Sted! Jeg
skal jo til Spil. -- Er han derude endnu?

HENRIK. Hvem?

LINE. Din „Havemand“ med det røde Ansigt?

HENRIK (aabner et Vindue og kigger ud). Nej, ikke Spor.

LINE (mod Døren). Farvel! Farvel!

HENRIK. Skal Du ikke kysse mig?

LINE. Jo, det er sandt! (Kysser ham.) Og nu fik vi ikke
vort Hus færdigt ... (Ud i Entréen.)

HENRIK (efter hende). Hvornaar kommer Du igen?

LINE (ude fra Vejen). Paa Torsdag!

HENRIK (laaser Entrédøren og kommer ind. Giver sig nynnende til at
stille Bøger i Reolen).

<tab><tab><tab>Det banker.

VÆRTINDEN (ind med Barnet paa Armen). Er der ikke noget,
jeg kan gøre for Studenten?

HENRIK. Nej Tak, Frøken.

VÆRTINDEN. Sød lille Pige, hihi!

HENRIK. Det var ... det var min Søster.

VÆRTINDEN. Sød lille Søster, hihi! -- Der var altsaa
ikke noget, jeg kunde gøre for Studenten?

HENRIK. Nej Tak, Frøken ...

VÆRTINDEN. Ja, saa gaar jeg igen ... (Ud.)

HENRIK. Ja Tak ...

VÆRTINDEN (ind). Det er sandt, hvis der skulde ringe
en Mand paa med et stort, rødt Ansigt, skal 
Studenten bare la' ham ringe, til han bliver ked af det.

HENRIK. Jo ... Er det ham, der har gaaet herude
paa Vejen?

VÆRTINDEN. Ja.

HENRIK. Hvad vil han?

VÆRTINDEN. Det blander jeg mig ikke i ... Men
Studenten maa altsaa ikke lukke op, om han ogsaa
skulde blive saa ondskabsfuld, at han ringede.

HENRIK. Nej ... Men...

VÆRTINDEN. Ja, saa gaar jeg igen ... (Ud.)

HENRIK (sætter sig til at læse, asaledes at han ikke kan ses fra 
Vinduerne).

Lidt efter ringer det to, tre, fire Gange heftigere og heftigere.

HENRIK (flytter sig urolig paa Stolen),

Pludselig viser det røde Ansigt sig presset ind mod Ruden. Men da det
ingen opdager, forsvinder det igen. Hvorefter alt bliver stille.
	
Saa lyder der paa én Gang Skrig og Tummel i Forstuen. Døren ind til
Værelset rives op, og Fru Baumberg styrter ind, forfulgt at Ansigtet.

FRU BAUMBERG (flygter op i en Krog). Han myrder mig!
Han myrder mig! -- Jeg troede, han var gaaet!

BAUMBERG (efter hende med hævet Haand).

VÆRTINDEN (i Døren med Barnet paa Armen). Jesus! Jesus!
<tab><tab><tab><tab><tab><tab><tab><tab><tab>(Flygter.)


BAUMBERG (faar Øje paa Henrik, der staar maalløs). Den 
Tyvemær! Hun er rendt fra mig i Aftes, og hun har 
taget alle de bedste Møbler og et dejligt Maleri, som
jeg havde faaet af min allerbedste Ven til min 
Fødselsdag!

HENRIK (frem). Min Herre ...

FRU BAUMBERG. Det er den reneste Løgn; Skilderiet
var mit!

BAUMBERG. Det er den anden Mand, hun er rendt
fra. For sytten Aar siden stak hun af fra den første.

FRU BAUMBERG. Det vidste Du jo, da Du tog mig,
saa det behøver Du ikke at stikke mig i Næsen.

BAUMBERG. Og Sølvtøjet har hun hugget. Vi skulde
have hver to Sølvskeer; men hun er rendt med dem
alle fire.

FRU BAUMBERG. Sølvtøjet var ogsaa mit!

BAUMBERG. Og saa er hun Kæreste med Lassen.

FRU BAUMBERG. Det vidner jeg for Gud! Men Du
tog Damer op, naar jeg var borte!

BAUMBERG (pludselig). Men hvad rager alt det den 
fremmede Herre!

HENRIK (drengemodig). Nej, det mener jeg med ... Og
maa jeg bede Dem straks forlade dette Værelse; for
det er mit; jeg har selv lejet det.

BAUMBERG. Hun skal levere mig Maleriet!

FRU BAUMBERG. Aldrig!

BAUMBERG. Og de to Sølvskeer!

FRU BAUMBERG. Aldrig!

BAUMBERG. Saa henter jeg Politiet!

FRU BAUMBERG. Værsgod!

HENRIK (vil tale); men

BAUMBEG (puffer ham væk). Nu henter jeg Politiet!

FRU BAUMBERG. Værsgod! Skeerne fik jeg til vores
Bryllup af min Søster.

BAUMBERG (farer ud).

HENRIK. Men, kære Frue, hvad ...

FRU BAUMBERG (ud med tyssende Haandbevægelser).

<tab><tab><tab><tab>Dyb Stilhed.

BAUMBERG (ses gaa op og ned udenfor pas Vejen).

HENRIK (opdager ham. Gaar efter nogen Vaklen hen og aabner et 
Vindue og kalder). Hr. ... undskyld! ... men kunde De
ikke komme lidt; jeg vilde gerne tale med Dem ...

BAUMBERG (ind).

HENRIK (imod ham). Undskyld, men ... Det er maaske
underligt, at jeg ... Men <sp>kunde</sp> De ikke blive
blive gode Venner med Deres Kone ...?

BAUMBERG. Hun er det værste Asen!

HENRIK. Vil De ikke tage Plads, Hr. ...

BAUMBERG (sætter sig med Hatten paa. Men da han har set lidt paa
Henrik, tager han den hurtig af.) Jeg havde nok ved en 
Fejltagelse beholdt Hatten paa ...

HENRIK (bukker). Aa, jeg be'r .. der er jo ogsaa Have
udenfor ... (Famlende.) Jeg vilde saa gerne ... jeg 
synes, det er saa trist, naar Mennesker strides ...
jeg ...

BAUMBERG. Hun er rendt fra mig. I Aftes, da jeg
kom hjem, var hun rendt med hele Kagen.

HENRIK. Saa har De vist været ond imod hende, Hr. ...

BAUMBERG. Vi var enige om at skilles, og hun skulde
have det halve og jeg skulde have det halve. 
Papiret var i Orden. Og firehundrede Kroner har hun
faaet. Men saa, mens jeg er borte, stikker hun af
med hele Kagen. -- Har Herren ikke talt med hende
før?

HENRIK. <sp>Jeg</sp>? Nej, aldrig!

BAUMBERG. Har hun maaske lejet første Sal af 
Herrens Kone?

HENRIK. Min ... min <sp>Kone</sp>!?

BAUMBERG. Ja, var det ikke Herrens Kone, hende den
anden med Ungen?

HENRIK. Nej, det var det da rigtignok ikke! Det er
jo min Værtinde ... Frøken Olsen.

BAUMBERG. Olsen ...? Naa, saa det var <sp>Olsen</sp>!
... Det er hende, der har en Dreng ved en 
Urtekræmmer paa Amerikavej?

HENRIK. De tager aldeles fejl, Hr. ... Det er hendes
Plejebarn.

BAUMBERG. Ja, det Skriftsted kender vi nok! -- Nej,
det er Urtekræmmerens Hus, dette her; og det er
ogsaa hans Unge. Og Olsen er en Sort gammel 
Bekendtere af min Kone.

HENRIK (pludselig). Aa, vil De ikke forlige Dem med 
Deres Kone?

BAUMBERG. Jeg vil Fandenfløjteme først ha' 
Sølvskeerne!

HENRIK. Jamen hun siger jo, at det er hendes.

BAUMBERG. Det er Løgn, for vi skal dele, det staar
der i Papiret. Og Maleriet er ogsaa mit, for det er
malet af min allerbedste Ven ... Det er for Resten
ham, hun gaar og spiller Kærest med.

HENRIK. De talte før om Politiet ... men jeg synes
ikke, De skulde gøre Alvor af det ... Hvis jeg nu
kunde tale hende til Rette; jeg er selv Jurist, saa ...

BAUMBERG. Jeg har været hos Assistenten, og han
sagde, at hvis hun ikke gav sig, skulde jeg bare
komme til ham.

HENRIK. Vil De ikke nok tale med Deres Kone en
Gang til, inden De gaar til Politiet ...? Jeg 
studerer selv Jura, saa maaske ...

BAUMBERG. Herren har jo set, at hun er ikke til at
komme nær.

HENRIK. Jo, naar jeg nu prøver at mægle, saa skal
De se ... Maa jeg?

BAUMBERG. Ja, Gudbevares, kan det fornøje Herren
... Jeg er selv stemt for Mindelighed, og kunde
det ordnes uden Kaprifolier, saa

HENRIK. Men De maa ikke blive hidsig! ...

BAUMBERG. Hidsig? Sagde De hidsig! ... Det 
ligger aldeles ikke for <sp>min</sp> Stemme.

HENRIK (mod Døren). Hvad hedder hun?

BAUMBERG. Petra ... det Bæst!

HENRIK. Jamen, undskyld ... til Efternavn?

BAUMBERG. Baumberg, begribeligvis ... li'som En
selv.

HENRIK (i Døren. Kalder). Fru Baumberg ...

BAUMBERG. Hun kommer s'gu ikke ... Sfinksen!

HENRIK (gentager). Fru Baumberg ...

FRU BAUMBERG (oppe fra Trappen). Ja ...

HENRIK. Aa, undskyld, men vilde De ikke komme et
Øjeblik herned ...? Deres Mand vilde gerne tale
med Dem ... og jeg er Jurist, saa maaske ... Nu
er han ganske rolig.

FRU BAUMBERG (spidst). Saa--e? Men hvorlænge var
Adam i Paris! (Man hører hende stige ned ad Trappen.)

BAUMBERG (svulmer allerede ved Lyden).

FRU BAUMBERG (ind. Hun har væbnet sig med Olsens Barn).

BAUMBERG (farer øjeblikkelig løs paa hende) Kom med 
Sølvskeerne, din Tyvemær!

HENRIK. Næmen Mand dog ... De lovede jo ...

FRU BAUMBERG (holder Barnet foran sig som et Skjold). Om jeg
saa skal pines til Verdens Ende, Baumberg, saa faar
Du aldrig de Skeer!

BAUMBERG. Jeg henter Politiet!

FRU BAUMBERG. Jeg skal nok svare for mig!

HENRIK. Herregud, nu er det jo det samme igen ...?
Lovede De mig ikke Hr. at være rolig ...

BAUMBERG. Hvem Satan kan være rolig, naar man
ser det Gespenst levende foran sig! ... Vil Du saa
udlevere Sølvskeerne, Petra, eller vil Du ikke?

FRU BAUMBERG. Om Du saa sled mig fra hverandre,
Jakob, i Stumper og Stykker, saa faar Du aldrig de
Skeer.

BAUMBERG. Godt! Godt! (Ud. Smælder Dørene i efter sig).

HENRIK. Nu henter han Politiet, Fru Baumberg ...

FRU BAUMBERG (smilende og nikkende). Jeg kommer straks
igen ... ein Moment, som de siger i Hamborg ...
(Ud med Barnet. Op ad Trappen.)

HENRIK (staar fortabt midt pas Oulvet. Hurtig hen at kigge ud af 
Vinduet). Nej, han er virkelig gaaet efter Politiet ...

FRU BAUMBERG (ned ad Trappen. Ind uden Barnet). Jeg skulde
bare aflevere Drengen til hans Moder. Jeg behøver
ham jo ikke over for Dem, Hr. Student; De er en
rolig Natur. (Tager en Stol). Tillader De? Nu vil jeg 
berette Dem hele mit Liv, at De kan dømme vos 
imellem, Baumberg og mig.

HENRIK. Jeg vil helst ikke ...

FRU BAUMBERG. De <sp>ska1</sp>! ... Jeg rendte fra min
første Mand ... ja, det gjorde jeg ogsaa! Men véd
Studenten, hvordan jeg fik ham? Min egen Far 
piskede mig til ham, fordi han ikke længere vilde ha'
mig hjemme. Men hvad der kommer sammen paa den
Maade, det holder ikke længe. Og saa løb jeg fra
ham; jeg var kuns nitten Aar, og Livet drog mig. Det
var i 1892, jeg kom her til Byen. Og saa traf jeg 
Baumberg en Aften i Victoriagade. Og han begyndte straks
at lirke for mig. Jeg sagde ham, hvordan det hængte
sammen med mig. Men han <sp>vi1de</sp> nu ha' mig; og
saa fik han mig.

HENRIK (hurtig). De blev <sp>gift</sp> med ham?

FRU BAUMBERG. Selvfølgelig! Rent ud lovformelig;
ja! -- Men ser Studenten, der er tre Slags 
Kærlighed her i Verden! der er Kærlighed til Næsten, og
Pengekærlighed, og saa den sanselige Kærlighed. Og
det er <sp>den</sp>, Baumberg altid har haft; og han kom
mangen en Nat ikke hjem før højt op af 
Formiddagen. Men saa tænkte jeg, at det kunde være nok.
Og saa tog jeg hans Sparekassebog og hævede
Pengene og rejste til Hamborg til min Søster.

HENRIK. Jamen, Frue, det var jo næsten ... Tyveri ...

FRU BAUMBERG. Det véd jeg nok; men jeg gjorde
det alligevel! for jeg var ked af hans Kommers.

HENRIK. Men De angrede dog og kom tilbage!

FRU BAUMBERG. Nej; han hentede mig med en Betjent.

HENRIK. Saa holdt han dog af Dem!

FRU BAUMBERG. Det véd jeg ikke ... Men han 
lovede da, at han skulde holde sig paa Maatten. Og
saa flyttede jeg til ham. Men saa forleden Aften, jeg
kom fra Scala med Lassen, havde han slæbt to 
Damer med op i Lejligheden, og de sad og drak Kaffe og
spiste Flødeboller. Goddag, lille Fru Baumberg, sagde
de, og vil De ikke ha' en Kop Kaffe med? sagde
de. Men saa gik jeg ud i Køkkenet og hentede
Gulvskruppen og jagede dem ud af Lejligheden. Men
saa smed Baumberg mig ud bagefter, og saa ...
saa ...

HENRIK. Hvad saa?

FRU BAUMBERG. Ja, saa var det, at jeg gik hjem til
Lassen.

HENRIK. Det skulde De ikke ha' gjort ...

FRU BAUMBERG. Nej ... maaske ... Men et <sp>Sted</sp>
skal man jo være.

HENRIK. Ja--e ... Men hvorfor tog De saa det 
Billede og de Skeer?

FRU BAUMBERG. Dem faar han aldrig i Evighed!

HENRIK. Jamen, hvis han nu virkelig kommer med
Politiet?

FRU BAUMBERG. Jeg skal nok vide at svare for mig!
En Mand har ikke Lov til at slæbe Fruentimmer med
op i Lejligheden, Hjemmet er dog det helligste, manhar!

HENRIK (genert). Jamen ... Lassen ...?

FRU BAUMBERG. Det var uden for Huset. Det kan
ingen krænke.

HENRIK. Naar man har svoret sin Mand Troskab! ...
Jeg er Jurist ...

FRU BAUMBERG. Han snød mig <sp>først</sp>!

HENRIK. Ja, jeg ser jo desværre, at det er det 
rigtigste, at de skilles ...

FRU BAUMBERG. Det mener jeg med.

HENRIK. Men kan det ikke ske som Venner, Fru
Baumberg? Lad Deres Mand faa Maleriet og de to
Skeer, saa ...

FRU BAUMBERG. Aldrig i Evighed, saa skulde 
Tøserne ha' det at grine af, naar jeg mødte dem paa
Gaden!

<tab><tab>En vogn høres komme og holde.

HENRIK. Der er han med Politiet!

FRU BAUMBERG (en Kende blegere). Jeg er beredt!

BAUMBERG og EN BETJENT (ind).

BETJENTEN (efter at have hilst). Hør nu, lille Fru 
Baumberg, lad vos nu ordne den Sag i Mindelighed.

HENRIK. Ja, ja, ikke sandt!

FRU BAUMBERG. Aldrig faar han de Skeer!

BAUMBERG (forsonlig). Lad mig saa bare faa Maleriet da,
Petra ...

FRU BAUMBERG. Ikke saalænge Gud lever!

BAUMBERG (paa ny hidsig). Det er malet af min 
allerbedste Ven, og Du skal Fandentordnemig ud med det!

BETJENTEN. Vil De gaa op og tage noget Overtøj
paa, Fru Baumberg ... Og saa nok af den Tønde!

FRU BAUMBERG (spidst). Gerne, Hr. Betjent! (Ud.)

<tab><tab><tab><tab>Pause.

BAUMBERG. Det er vanskeligt at være gift, Hr. 
Betjent ...

BETJENTEN. Der er <sp>det</sp>, der er lettere, ja ... (Peger
paa Henrik.) Hvem er den Herre?

BAUMBERG. Det er en Slags Student, der logerer hos
Olsen.

HENRIK. Jeg studerer Jura ...

BETJENTEN. Naa ... ja, der skal jo nogen til det
værste!

FRU BAUMBERG (ind i iøjnefaldende Kaabe og Hat).

BAUMBERG (indædt). Alt <sp>det</sp> har jeg hængt paa hende!

BETJENTEN. Saa gaar vi ...

FRU BAUMBERG (trækker Traadhandsker paa). Om De saa 
piner Livet ud af Hjertet paa mig, saa gir jeg mig
<sp>ikke</sp>!

BETJENTEN. Saa <sp>gik</sp> vi! (Ud med Herren og Fruen).

<tab><tab><tab>Vognen kører bort.


HENRIK (ene og forladt tilbage.)

<tab><tab><tab><tab>Det banker.

VÆRTINDEN (ind med Barnet paa Armen). Sikket Ægteskab,
Hr. Student! Gud Fader i Himlen, sikket Ægteskab!
-- Nej, saa priser jeg rigtignok den hellige 
Jomfrustand! (Ud.)

HENRIK (ser uforstaaende efter hende. -- Urolig op og ned ad Gulvet.
-- Sætter sig og forsøger at læse, men Bogen synker ham at Haanden).

LINE (viser sit smilende Ansigt uden for vinduet. Banker paa Ruden).

HENRIK (farer forfærdet op. Roligere). Er det Dig ...? (Hen
mod Døren.)

LINE (ind). Døren stod aaben. -- Her har du mig igen!

HENRIK. Goddag ... Er det Dig ...?

LINE (hen til en Stol og tager en Mappe). Ja, kære, vil Du tænke
Dig, at da jeg kommer ind paa Vesterbros Torv, 
opdager jeg, at jeg har glemt mine Noder!

HENRIK. Har de ligget der hele Tiden?

LINE (hen til ham). Gaar Du i Søvne, Mand? Skal Du ikke
hilse paa mig?

HENRIK (kysser hende flygtig). Jo ...

LINE. Véd Du, hvem jeg mødte heromme paa Vejen i
en Droske: Det røde Ansigt og en Dame og en 
Politibetjent

HENRIK. Ja ...

LINE. <sp>Véd</sp> Du det?

HENRIK (i Udbrud). Aa, Line, Line, Du kan ikke tænke
Dig det frygtelige, jeg har oplevet!

LINE. Bevares vel!

HENRIK. Hele vor Fremtid er ødelagt!

LINE. Ih, Gud fri og frels!

HENRIK (ned i Sofaen). Alle vore Glæder er døde!

LINE. Baade de snehvide, de sølvblaa og de 
rustbrune ...! (Hen til ham.) Men kære, lille Henrik ...

HENRIK. Menneskene burde være blinde og døve!

LINE. Og spedalske og med Wattersot!

HENRIK (bebrejdende). Line, at Du kan ...

LINE. Ja, Du tager altid saa frygteligt paa Vej! -- Nu
<sp>skal</sp> Du sige mig, hvad der er i Vejen!

HENRIK. Nej, det vilde være en Forbrydelse at 
besmitte din rene Sjæl! Det er tilstrækkeligt, at jeg
selv er blevet forgiftet! ... Du kan tænke Dig, at
ligesom Du var gaaet, bryder der to vildfremmede
Mennesker herind, en Mand og en Kvinde; og de
skændtes og næsten sloges og sagde hinanden de
afskyeligste Ting ...

LINE. Hvor kom de fra?

HENRIK. Naturligvis igennem Døren ... Og jeg, som
troede, at Huset her var saa roligt; men her er 
meget værre end de andre Steder, jeg har boet ... Jeg
flytter! ... Og saa kom der en Politibetjent og tog
dem begge to med paa Stationen ... Frygteligt! Og
de havde ogsaa været unge engang, fortalte Fruen
mig ... nitten Aar ligesom jeg!

LINE. Men hvad havde de da gjort, siden Politiet ...

HENRIK. Det kan jeg ikke fortælle Dig. Det kan man
ikke sige til en ung Pige ...! De skulde skilles.

LINE. Saa havde Konen vel en Elsker!

HENRIK (forfærdet). Line ...

LINE. Pyt, ja Herregud, man er da ikke et rent
Barn! ... Du kan vel nok huske Fru Mølmann
hjemme, hun havde jo ogsaa ...

HENRIK. Sæt, at det skulde gaa os ligesaadan ...

LINE (ind til ham). Det gør det ikke ... vi holder altfor
meget af hinanden!

HENRIK. Det har de andre maaske ogsaa sagt engang.

LINE. Kys mig!

HENRIK (kysser hende). Og jeg forsøgte paa at forlige dem!

LINE. Men de vilde ikke høre paa Dig?

HENRIK. Nej, slet ikke.

LINE. Sagde Du, at Du var Jurist?

HENRIK. Ja--e, mange Gange.

LINE (kysser ham). De dumme Mennesker!

HENRIK. Og saa fik jeg ogsaa noget at vide om 
Frøken Olsen ...

LINE. Hvad var det?

HENRIK. Det kan jeg heller ikke sige Dig ...

LINE. Pyt! ... „Den Mindreaarige“ er vel hendes eget
Barn!

HENRIK. Line!

LINE. Ja, det har jeg da tænkt mig hele Tiden. Men
jeg vilde ikke sige det til <sp>Dig</sp>, for I Mandfolk er
saa underlige paa det Punkt; I skal altid ta' alting
saa alvorligt, tænke og være dybsindige og se ud i
Fremtiden ... Herregud, den Tid, den Sorg!

HENRIK. Jamen, nu skal Du høre ...!

LINE. Nej, jeg vil ikke. Jeg vil ikke høre dine sjofle
Historier.

HENRIK (fornærmet). Sjofle Historier ...?

LINE. Og jeg interesserer mig slet ikke for disse 
vildfremmede Mennesker -- som nu oven i Købet er
kørt paa Stationen! -- Kom her og lad os sætte
os hen i Sofaen og faa vort Hus færdigt. Nu 
kommer jeg jo alligevel for sent til min Spilletime! (De
sætter sig hen i Sofaen.) Kys mig! (De kysses.) Begynd saa!
Det var ved Dagligstuen, vi slap. Naa!

HENRIK. Jeg kan ikke nu ...

LINE. Vist kan Du saa! -- Det var altsaa Kabinettet,
vi skulde ha' monteret, og dit Arbejdsværelse. --
Naa, bli'r det til noget!

HENRIK. Kabinettet skal vende mod Øst imod 
Morgensolen ... Nej, jeg kan ikke samle mine 
Tanker ..

LINE. Blæse med Tankerne! ... „Kabinettet skal 
vende mod Øst imod Morgensolen“ ...

HENRIK. Kabinettet skal vende mod Øst imod 
Morgensolen ... og der skal staa et mægtigt 
Kastanietræ uden for dets Vinduer ...

LINE. Kan Du se, nu skær den, lille Digter ...!


HENRIK (smilende). ... et Træ med en Krone saa stor
som en tusindaarig Ceder fra Libanons Bjærge ...

LINE. Hyp, alle mine Vinge-Heste!

HENRIK (sikrere). ... og om Træets Fod skal der være
en Plæne af det grønneste Græs ...

LINE. Nu Møblerne ...!

HENRIK. Dem skal Du bestemme. Kabinettet bliver jo
<sp>dit</sp> Værelse.

LINE. Nej ... <sp>Du</sp> kan bedre!

HENRIK. Hvide ...? Ja, hvide med slanke, snørklede
Ben ...! Og Betrækket skal være af lyseblaat, 
storblomstret Silke, fastgjort med matgule, rundhovede
Søm ... Væggene skal være betrukne med blege
Gyldenlæders Tapeter, og Gardiner og Portièrer skal
være af Stof og Farve som Møblernes Betræk ...

LINE. Og Kaminen?

HENRIK. Kaminen? Der skal ingen Kamin være! thi
Foraar og Sommer skal være varme og straalende af
Lys og Sol ... og Efteraar og Vinter tilbringer vi
i vort Palæ i Hovedstaden.

LINE. Aa, alle I mine snehvide, søblaa og rustbrune
Drømme ...! Storartet! Storartet! (Ivrig). Nu mangler
vi bare dit Arbejdsværelse og saa Soveværelset.

HENRIK. .. Jeg bor i Gavlen mod Vest med milevid
Udsigt ind over Landet ... Og der skal kun være
ét stort, spidsbuet Vindue deroppe med tunge, 
folderige Gardiner ... Væggene skal være betrukne med
vævede Tapeter af Riddere i Panser og Plade, og
Fruer og Frøkener i Sindal og Maar ... og der skal
være en Løndør, som glider bort, naar man trykker
paa et rustent Søm bag Reolen!

LINE. Uh, ha! ... Og hvor fører den hen?

HENRIK. Ned til Borgens skumle Kælder, hvor ...
Nej! den fører op til det runde Taarnkammer, hvor
<sp>Du</sp> hviler i den brede Egetræs Himmelseng! Du
ligger og venter og lytter og stirrer ud i det dunkle Rum,
hvor kun en enlig Olielampe lyser paa
Marmorbordet ved dit Hoved ... Du har læst, men nu hviler
Bogen foran Dig paa det hvide Lagen ... Du 
ligger med Armen bag din Nakke, og dit blonde Haar
danner som en gylden Ramme om dit Ansigt ...
Du længes og lytter og stirrer med store, drømmende
Øjne ud for Dig ... det er vor Bryllupsdag ... Da
hører Du Løndøren deroppe glide til Side, og Du
smiler og rejser dig halvt paa din Albue og lytter
igen ... der høres Trin, sagte og varsomme 
kommer de nærmere og nærmere ... hurtig lægger Du
Bogen ud paa Bordet, kaster Dig tilbage paa Puden
og lukker Øjnene ... et Ansigt bøjer sig frem over
dit ... (Han breder langsomt Armene ud.) og med et Skrig,
der lyder som Jubel, slaar Du Armene om min Hals
og trykker dine Læber mod mine!

LINE (viger sky tilbage). Nej, nej ...! (Kaster sig derpaa om hans
Hals.) Jo, jo ...! Aa, Henrik, Henrik, hvor Livet dog
er dejligt! (Bort fra ham. Lidt nervøat og ilfærdigt). Men nu
maa jeg gaa! Hvad er Klokken?

HENRIK. Ingenting.

LINE (manende). Henrik!

HENRIK (Ubret frem). Et Kvarter over fire ...

LINE (forfærdet). Tak for <sp>den</sp>! Og vi spiser Klokken fem!
Jeg ser Tantes Ansigt, hvis jeg kommer forsent --
det er nærmest rustbrunt! (Hen efter Nodemappan.) Jeg har
jo været til Spil, forstaar <sp>Du</sp>!

HENRIK. Skal vi ikke gøre vor Forlovelse offentlig?

LINE. Er Du gal? Før Du faar din Eksamen! -- Dette
er da ogsaa meget dejligere. Hele Livet burde være
en Hemmelighed ... Ingen skulde vide, at vi to
var til ... Alle andre skulde være døde ... nej,
ikke døde, det behøves ikke ... bare leve i et fjernt,
fjernt Land ... Og vi to alene ... Sludder! Du
smitter nok! Farvel! Livet er storartet, som det er!

HENRIK. Hvornaar kommer Du igen?

LINE (med Overtøj og Handsker. Henrik hjælper). Paa Torsdag ved
Du jo ... Kan Du se, at nu har Du helt glemt 
Historien med det fæle røde Ansigt!

HENRIK. Ja, hvor underligt ... Det er næsten, som
om det bare var noget, jeg havde drømt!

LINE. Der ser Du! -- Og nu er han oven i Købet
sat i Arrest ...

HENRIK. Det er frygteligt, at et Menneske kan sættes
i Arrest ...

LINE (leende). Du bliver sandt for Herren en lækker 
Prokurator! -- Hør, det er sandt, kan Du ikke laane
mig to Kroner til et Par nye Handsker? (Viser Handskerne.)
Sikke disse her ser ud!

HENRIK (forlegen). To Kroner ... nej ... næ, det kan
jeg skam ikke ... Flytningen blev meget dyrere,
end jeg havde ventet ... Og Værtinden har faaet
fire Kroner paa Haanden ... Jeg har kun 
femogtresindstyve Øre tilbage.

LINE. Pyt med det, saa smør jeg bare Blæk paa! ...
Men laan mig en Tiøre til Sporvognen, ellers 
kommer jeg for sent. Jeg brugte min sidste til at køre
her tilbage for.

HENRIK. Og saa har Du endda købt Blomster!

LINE. Ja, Blomster maa der til!

HENRIK. Vil Du ikke hellere ha' en Femogtyve Øre?

LINE. Nej, hvad skal Du saa leve af Maaneden ud?

HENRIK. Man har vel Kredit!

LINE. Ja, saa giv mig Femogtyveøren da ... Det er
aldrig rart at staa helt uden Penge. (Faar Pengene. Kysser
Henrik og danser hen mod døren.) Tak! ... Farvel! Farvel!

HENRIK (følger hende ud. Begge døre bliver staaende aabne. Sol fylder
Vejen). Altsaa paa Torsdag!

LINE (fjerner sig). Paa Torsdag, ja! ... Saa bygger vi
videre paa Slottet! Havesal, Billardstue, 
Gæsteværelser!

HENRIK (vinker mod hende). Ja, ja, ja! ... Og Hestestald
og Automobilskur! ... Farvel! Farvel!

<tab><tab><tab><tab>Tæppe.

<!-- OCR text missing for page 0166 -->




„KAMELIADAMEN“

(1909)

<!-- OCR text missing for page 0168 -->




<tab><tab><tab><tab><tab>PERSONERNE

<tab><tab><sp>Pahlman</sp>, Konditor.<tab><tab><sp> Grev Oluf</sp>, hans Nevø.
<tab><tab><sp>Laura</sp>, hans Kone.<tab><tab><sp>  Lawrence</sp>, Konditorsvend.
<tab><tab><sp>Hendrikine</sp>, hendes Faster.<tab><sp><tab>Hans</sp>, Bagerikarl.
<tab><tab><sp>Margerithe.</sp><tab><tab><sp>  En Politibetjent.</sp>
<tab><tab><sp>Lensgreven.</sp><tab><tab><tab><sp>Børn.</sp>




Handlingen foregaar i det gamle Feuerrothske Konditori.
	
I Baggrunden Glasdør og Vindue til Gaden.
	
I Forgrunden til højre en Niche med Sofa, Bord og Stole. I Nichevæggen
et Glughul ud til Butikken, der deles af en Disk. Paa begge Sider af Disken
Smaaborde med Stole.
	
I Forgrunden til venstre en Trappe ned til Bageriet i Kælderen.
	
Op mod Baggrunden til venstre en Dør ind til Beboelsen.

Aften. Lys i Butikken. Tændte Lygter paa Gaden.


PAHLMAN (i hvid Konditordragt. Sidder ved en Pult med en 
Regnskabebog. -- Han er lille og mager).

FRU PAHLMAN (ind fra Lejligheden. Teaterklædt. I Overtøj. -- Hun
er stor og svær). Har her været nogen, Du kære?

PAHLMAN (dukker sig og tier).

FRU PANLMAN. Jeg spørger Dig, Pahlman, om her
har været nogen?

PAHLMAN. Nej ...

FRU PAHLMAN. Ak ja, saaledes var det ikke i min
salig Fars Tid. Han forstod at trække Kunder til
Huse ved sit Vid og Lune og sin mandige

Skønhed! Apropos: Har Du husket at sætte det 
Avertissement ind i Avisen om en ny Ekspeditrice?

PAHLMAN. Ja.

FRU PAHLMAN. Køn og yngre?

PAHLMAN (livfuldt). Køn og yngre, ja!

FRU PAHLMAN. Ikke det Glimt i Øjet, Du kære!

PAHLMAN (dukker sig).

FRU PAHLMAN. Ak, hvor Tiderne forandrer sig! I
min salig Fars Tid behøvede vi ingen fremmed 
Frøken bag Disken for at trække Kunderne til Huse ...!

PAHLMAN. Nej, for da stod Du der ...

FRU PAHLMAN (sukker) Ja, da stod jeg <sp>der</sp> ...! Og
<sp>Børn</sp> har Du heller ikke skaffet mig, Pahlman!
Tænk, om vi havde haft en Datter, der kunde træde
i sin Moders Fodspor! Du var en dygtig 
Mestersvend, men baade som Chef og Ægtefælle har Du
beredt mig Skuffelser! -- Har Lensgreven været her
i Dag?

PAHLMAN. Nej ...

FRU PAHLMAN. Og Grev Oluf hellerikke?

PAHLMAN. Deherrer har vist altfor travlt med at redde
deres vildfarne Pigebørn!

FRU PAHLMAN. Og saaledes taler Du om den store
Feuerrothske Bevægelse, som min salig Far har 
stiftet, og som Du selv er Medlem af?

PAHLMAN. Nejmen ...

FRU PAHLMAN. Du haaner Lensgreven, Foreningens
nuværende Formand og din egen Velgører, han, der
hjalp Dig til at overtage Forretningen her!

PAHLMAN. Og <sp>Dig</sp> ...

FRU PAHLMAN. Og <sp>mig</sp> ja! Forretningen og jeg
hørte jo sammen! Min salig Far ...

PAHLMAN. Kan han dog ikke faa Lov til at hvile i
Fred, Laura ... Nu har han snart spøget her i tyve
Aar!

FRU PAHLMAN. Store Mennesker dør aldrig, Du kære!
Og min salig Far var en stor Foreningsstifter og en
fin Konditor!

PAHLMAN. Og dog var han omtrent fallit, da han
døde!

FRU PAHLMAN. Det var Napoleon den Første ogsaa
paa Sancte Helena; men det forringer ingenlunde
hans Fortjenester! -- Apropos: Hvor var Du henne
i Aftes, medens Hendrikine og jeg var til Andagt?

PAHLMAN. Henne hos min Ven, Jærnstøber Strøjlund.

FRU PAHLMAN. Og hvad kunde I to bestille lige til
Klokken ét?

PAHLMAN. Vi sad og talte sammen om gamle Dage
-- da ingen af os var gift!

FRU PAHLMAN. Ikke bitter, Du kære; jeg er den 
lidende i dette Ægteskab!

HENDRIKINE (ind fra Gaden, i Toilette. - Lang, benet. Mørk Stemme).
Godaften!

FRU PAHLMAN (imod hende). Godaften, Du søde!

HENDRIKINE. Skal Pahlman ikke med i Teatret?

FRU PAHLMAN. Nej, han passer Forretningen. 
Lawrence blev jo igen pludselig kaldt bort af sin Tante,
der ligger for Døden, i Telefonen. -- Ak, Du søde
Faster Kine, Du har oplevet den store Feuerrothske
Tid ... nu er alt anderledes!

HENDRIKINE. Ja, hvorfor giftede Du Dig!

FRU PAHLMAN. Man <sp>maa</sp> dog giftes ...!

HENDRIKINE. Nej! -- Og Pahlmans Kvalifikationer
har jeg aldrig haft Fidus til, véd Du, hverken som
Forretningsmand eller ...

PAHLMAN. Jeg har saagu' da reddet Jer fra at gaa
fallit!

HENDRIKINE. ... eller som Ægtemand! <sp>Børn</sp> har
han ikke kunnet skaffe Dig, saa ...

FRU PAITILMAN (afvisende). Kine, Du er Jomfru!

HENDRIKINE. Man gør sig vel alligevel sine 
Forestillinger.

FRU PAHLMAN. Nej! -- Og skal vi saa gaa? 
Klokken er mange!

HENDRIKINE (spidst). Gerne!

FRU PAHLMAN. Hen at svimle bort i Musikkens 
Toner! -- Farvel, Pahlman! Du lukker ikke, før vi
kommer tilbage! (Damerne ud).

PAHLMAN (Ene. Slynger pludselig Regnskabsbogen i Gulvet og tramper
paa den).

HANS (stikker Hovedet op fra Kældertrappen. Hans Maske er som en
Satyrs).

PAHLMAN (ser ham). Hvad vil <sp>Du</sp>?

HANS (grinende). De stampede i Gulvet, og det plejer at
betyde, at De vil tale med mig.

PAHLMAN. Gaa Fanden i Vold!

HANS. Saagerne! (Forsvinder).

PAHLMAN (tager Bogen op og lægger den paa Plads. Hen at skænke
sig et Glas Vin, som han betaler til Skuffen).

MARGERITHE (viser sig uden for Vinduet).

PAHLMAN (opdager hende). Men Du gode Gud, det er jo
Damen fra i Aftes! (Vinker ivrig).

MARGERITHE (ryster paa Hovedet).

PAHLMAN. Jo, jo! Min Kone er i Teatret! (Hen at lukke
op). Kom dog ind, lille Frøken; værsaaartig!

MARGERITHE (ind). Er det <sp>Dem</sp>, Hr. Strøjlund! --
Skal De paa Maskerade?

PAHLMAN (ser ned ad sin Dragt). Nej ... jeg er virkelig
Konditor ...

MARGERITHE. Og i Aftes var De Jærnstøber!

PAHLMAN. Man er saa mangfoldigt om Aftenen, hæ,
hæ! Vil De ikke spise en Kage? Saa nyder den ene
lille Flødebolle den anden!

MARGERITHE. De er nok af Slagsen, hva'!

PAHLMAN. Ja, naar jeg faar Lov til at være det, hæ,
hæ! -- Hun er i Teatret.

MARGERITHE. Hvem?

PAHLMAN. Min Kone.

MARGERITHE. Er De <sp>ogsaa</sp> gift! I Aftes sagde De,
at De var Ungkarl.

PAHLMAN. Man er saa mangfoldigt om Aftenen, hæ,
hæ! -- Hun er henne at se Traviata.

MARGERITHE (nynner Faderens sang").

PAHLMAN. Uf, holder De ogsaa af den! Jeg har 
nemlig lagt Mærke til, at de Fruentimmer, der „sværmer“
for Musik og Literatur, de er de værste hjemme
saadan i Omgang! -- Hvad af Kage maa jeg byde
Dem?

MARGERITHE. Skal vi sige <sp>Lagkage</sp>, gamle 
Jærnstøber!

PAHLMAN. Og hvad Vin?

MARGERITHE. Sherry.

PAHLMAN. S'gerne. Men kom nu med hen i Nichen.
(Fører hende derhen).

MARGERITHE. De er nok Medlem af Foreningen til
vildfarne unge Pigers Frelse?

PAHLMAN. Hvor véd De det fra?

MARGERITHE. Det er jo alle pæne Mennesker! --
Men hvor kan det være, at I har saa travlt med at
„frelse“ vos andre? I skulde ta' og „frelse“ Jer selv
lidt først.

PAHLMAN. Ja, ha-ha! det kan der være noget om!
(Peger mod Nichevæggen). Se, der er et Kighul, hvor man
kan se alt, hvad der foregaar, men selv er man
skjult!

MARGERITHE. Er der saadan et Kighul i hver 
velordnet Familie?

PAHLMAN. Det er der s'gu nok! (Hen til Disken efter Vin og
Kager. Betaler til Skuffen).

MARGERITHE. Jeg tror Gudhjælpemig, at De betaler
Deres egne Varer, Mand!

PAHLMAN (forvirret). Saa De det ...? Ja, jeg er saa
overordentlig ordentlig i Pengesager ... (Med Vin og
Kager). Værsaaartig.

MARGERITHE. Tak. „Du kære“!

PAHLMAN. Skal De ikke lægge Overtøjet?

MARGERITHE. Nej, Tak, jeg skal straks gaa.

PAHLMAN (sætter sig ved Siden at hende). Det maa De ikke
sige ...! Hør, det er sandt, hvor blev De af i 
Aftes?

MARGERITHE (spiser). Jeg forsvandt.

PAHLMAN. Ja, ganske ... Men hvorfor?

MARGERITHE. Fordi der var en anden Herre, der 
ventede mig, „Du kære“

PAHLMAN. Hvor har De det „Du kære“ fra? Det 
lyder saa væmmeligt! En anden Herre, naar De er
med mig paa Varieté!

MARGERITHE. Ja, til Klokken ti altsaa, for saa var der
en anden.

PAHLMAN. Det talte De ikke noget om.

MARGERITHE. Tror De, jeg er gal! Saa havde De jo
ikke taget mig med!

PAHLMAN. De er fortryllende! -- Og hvem skulde
De saa møde?

MARGERITHE. Armand!

PAHLMAN. Hvad er han!

MARGERITHE. Min Ven naturligvis! Jeg hedder jo
Margerithe!

PAHLMAN. Ja, hva det?

MARGERITHE. Har De aldrig set Kameliadamen, De
Fjols?

PAHLMAN. Nej, jeg hader Literaturen!

MARGERITHE. Og heller aldrig Traviata?

PAHLMAN. Ih, Gud fri og frels mig, nej!

MARGERITHE. Aa, jeg elsker det Stykke! Der, hvor
Alfreds Fader synger om Søsteren og Hjemmet.
(Synger). Sig mig, har Du helt forglemt Barndomslivets
svundne Lyst? -- Jeg tuder!

<tab><tab><tab>Butiksklokken ringer.

PAHLMAN (ærgerlig). Saa, der er nogen! (Kigger ud gennem
Hullet). Det er bare en skaldet Unge. Ham skal jeg
snart faa værfet! (Vil ud).

MARGERITHE (holder ham tilbage). Nej lad mig! (Overtøjet at).

PAHLMAN (med en Tilnærmelse). De kan jo ikke ekspedere,
lille.

MARGERITHE (putter ham væk). <sp>Jeg</sp> ikke? Jo, De kan
tro jo! (Frem). Hvad skal <sp>Du</sp> ha', min lille Ven?

DRENGEN. En Femøreskage a' de største.

MARGERITHE. Værs'god, her har Du to ... Nej,
Femøren kan Du godt beholde. Vi er velgørende i
Dag.

PAHLMAN (grynter misfornøjet).

MARGERITHE (ler. -- Peger derpaa mod vinduet, bag hvilket ses en
Hoben Børn). Kan Du gaa hen og kalde paa dem der
ude, saa skal de ogsaa faa hver en Kage.

DRENGEN (stirrer først forvildet paa hende, men styrter derpaa hen til
Døren og raaber). Kom herind allesammen, I skal ha'
Kager!

PAHLMAN (Hovedet frem). Hvad Fanden er det, De har
for, Frøken!

MARGERITHE. Jeg ekspederer!

PAHLMAN. Er De blevet gal! (Vil ud).

MARGERITHE. Bliv, hvor De er; ellers gaar jeg 
øjeblikkelig!

PAHLMAN. Jamen ...

MARGERITHE. Hyss! Forsvind! Ikke skræmme 
Kunderne!

<tab><tab><tab><tab><i>Intermedium.</i>

Børnene kommer ind langsomt og tøvende, Margerithe opmuntrer dem.
De lister sky hen til Disken og faar Kager. Piler derpaa hen til Døren og
raaber: Tju, herind, Drenge! Feuerroth gi'r Kager! -- Flere og flere Børn
strømmer ind. Lokalet fyldes lidt efter lidt at leende og pludrende Unger. --
Margerithe lader dem sætte sig ved Bordene og anbringer Fade fyldte med
Kager foran dem: værsgod, Børn, tag for Jer at Retterne! Nu skal I faa et
Glas vin til!

PAHLMAN (der længe har kæmpet en haard Kamp med sig selv, farer
ved Ordet „Vin“ frem og stamper rasende i Gulvet). Nu skal da syv
Satan flytte og føre ...

BØRNENE (tumler forfærdet ned at Stolene og flygter under Hurraraab).

HANS (dukker op fra Kælderen. Ser Margerithe). Kameliadamen
Naadadada! Den er god!

PAHLMAN (imod ham). Ned med Dig!

HANS. De stampede!

PAHLMAN (stamper). Vil Du ned!

HANS. Nu stampede De igen!

PAHLMAN (tager en Stol for at smide ham den i Hovedet).

HANS (forsvinder).

MARGERITHE (leende). Hvem var det?

PAHLMAN. En Satan, der altid kommer, naar ingen
har haft Bud efter ham! (Slaar om i en klagende Tone). Men
bedste, bedste Frøken, hvad er dog dette her?

MARGERITHE (leende). Det er den store Feuerrothske
Bevægelse! -- De troede jo ikke, jeg kunde 
ekspedere.

BØRNENE (ude paa Gaden raaber Hurra).

EN POLITIBETJENT (splitter dem).

BETJENTEN (ind). Hvad gaar her for sig, Hr. Pahlman!
Et helt Opiøb! (Ser Margerithe). Kameliadamen! Er De
nu paa Spil igen!

MARGERITHE (værdigt). Jeg er ansat som Ekspeditrice
her, at De véd det! (Til Pahlman). Aa, vil De ikke være
saa venlig at sige den Herre Besked.

PAHLMAN. Ja ... jo ... Hun er ansat her som 
Ekspeditrice!

BETJENTEN. Kameliadamen!?

PAHLMAN. Ja--e, Kameliadamen, ja ... og Traviata!
Baade min Kone og jeg er Medlemmer af den store
Feuerrothske Bevægelse til vildfarne unge Damers
Frelse ... og hun var vildfarende ... og nu er
hun frelst!

BETJENTEN. Det er altsaa Deres Mening ...?

PAHLMAN (stamper). Gu' er det saa!

BETJENTEN. Ja, det er en anden Sag ... 
Velbekomme! (Ud).

HANS (er dukket op).

PAHLMAN (ser ham). Saa, der er han igen! (Smider en 
tiloversbleven Kage efter ham).

HANS (ned).

MARGERITHE. Kom i mine Arme, Hr. Strøjlund, De
er en Mand! (Omfavner ham),

PAHLMAN (frigør sig). Jamen ... næmen ... kæreste,
bedste Frøken, hvad har De dog gjort! Alle 
Kagerne! Hvad vil min Kone sige!

MARGERITHE. De kan jo bare betale dem!

PAHLMAN. Betale ...?

MARGERITHE. Ja, lægge Pengene i Skuffen ... 
(Trækker ham hen til Skuffen). Op med Moneterne.

PAHLMAN (haler Portemonnæen op).

MARGERITHE (napper den og tømmer den ud i Skuffen). Saa,
nu er den Sag klaret! -- Og luk saa Butikken! Alt
udsolgt! Rød Lygte! Nu skal vi ha' det hyggeligt!

PAHLMAN (tumler hen og lukker Døren og slukker Gasblusset i vinduet).
Saa ... og hvad saa?

MARGERITHE (stikker en Arm under hans og fører ham hen i Nichen).
Saa trækker vi os tilbage til Privatlivet! (De sætter sig.
Pahlman sløv og bedøvet). Hør, nu skal jeg sige Dig en
Ting, Pahlman ... Kan Du ikke huske, at Du som
Barn mange Gange har staaet uden for et 
Konditorvindue og ønsket, at en stor Sten maatte komme
flyvende og knuse Ruden, saa at Du rigtig kunde
komme til at smause Kager i Dig? -- Der er din
Kone!

PAHLMAN (vild). Hvor!?

FRU PAHLMAN og HENDRIKINE (har vist sig uden for 
Butiksdøren og banker nu haardt paa, da den er laaset).

PAHLMAN (synker sammen) Fader vor, Du som er i 
Himlen ... (Farer op). Frøken, De maa gaa. De maa væk,
De maa bort! Skynd Dem ned gennem Kælderen,
ned paa Gaden og ud!

MARGERITHE (sorgfuldt). Jager De mig nu bort! Og De,
som vilde frelse mig?

PAHLMAN. Ud, væk, bort! Jeg beder Dem paa mine
Knæ! (Knæler).

MARGERITHE. Og De, der er Medlem af ...

PAHLMAN. Ja, men netop derfor ...! 50 Kroner, 75,
125!

MARGERITHE (med Højhed). Jeg tager ikke imod Penge!
Jeg vil frelses!

PAHLMAN. 200, 300, 400 ...

MARGERITHE. Har De dem paa Dem?

PAHLMAN (Pengene frem). Ja, jo, her ...!

MARGERITHE (tager dem). Tak! -- O, hør, hvor hun
dundrer derhenne!

PAHLMAN (op). Ja, jo ... altsaa ned ad 
Kældertrappen og ud paa Gaden! Men De maa krybe paa alle
fire hen langs Disken, ellers kan hun se Dem!

MARGERITHE. Javel! -- Men hør, hvor hun stadig
dundrer, Du kære!

PAHLMAN. Ja, jo ... Nu kommer jeg, nu kommer
jeg ! (Hen til Butiksdøren).

MARGERITHE (nynner). Fuglen sit Øje lukker, sætter
sig trygt til Ro ... Dette her er simpelthen det 
værste, jeg endnu har været med paa! (Kigger ud gennem 
Niche-Hullet og følger interesseret Begivenhedernes Gang).

PAHLMAN (ved Butiksdøren). Margerithe, Frøken, saa kryb
dog! ... Aa, Du almægtige Himmel, hun kryber
ikke! (Til Fruen, der hamrer løs). Ja, ja, Laura, nu lukker
jeg jo op, alt hvad jeg kan, men Nøglen er gaaet i
Baglaas! -- (Aabner). Apuh ... Godaften!

FRU PAHLMAN og HENDRIKINE (ind).

FRU PAHLMAN. Hvad i Alverden gaar her for sig?

PAHLMAN (idiotisk). Er det Jer?

HENDRIKINE. Det kan Du vel se!

FRU PAHLMAN. Alfred blev syg midt i anden Akt.

HENDRIKINE. Forestillingen maatte afbrydes. - Men
hvordan er det, Du ser ud?

FRU PAHLMAN (ser den tomme Disk). Og hvor er alle 
Kagerne?

PAHLMAN. Her har ... her har været Røvere!

HENDRIKINE. Røvere! Ved højlys Gas! Sludder!

FRU PAHLMAN. Kagerne, spør' jeg, hvor er Kagerne?

PAHLMAN. Naa--e? Det er solgt! Rub og Stub! 
Altsammen! Udsolgt Hus! Rød Lygte!

FRU PAHLMAN. Er Du forrykt, Du kære! Her 
kommer jo aldrig nogen!

PAHLMAN. Kommer her ingen! (Hen til Pengeskuffen og 
viser Pengene). Se her! Geld! Money! Pecunia! Penge!

FRU PAHLMAN (vil om hag Disken).

PAHLMAN (griber hende i Armen).

HENDRIKINE (vil frem).

PAHLMAN (griber ligeledes hende i Armen og holder dem hegge fast).
Nu skal I høre! Jeg sidder ganske stille herinde og
længes efter Jer! Saa kommer der en Kunde ...
det var da nogle dejlige Kager, siger hun ... det
var en Dame ... og hun spiste og spiste ...
Lagkage! ... Saa kommer der en Dame til ... det
var ogsaa en Dame ... Gud hvilke Kager, siger hun
... Ja, siger jeg, dem har min Kone lavet, men
hun er til Traviata ... Saa kommer der nok en
Dame og nok en og en til ... Lagkage! Den ene
Dame rendte ud efter den anden Dame og hentede
flere Damer ...

FRU PAHLMAN og HENDRIKINE (vil rive sig løs). 
Sludder! Vanvid!

PAHLMAN (holder fast paa dem). Og saa kom der Børn
... Masser af Børn ... Alle Damerne fik 
pludselig Børn ... jeg véd ikke, hvor de kom fra ...
og en Politibetjent, men han blev furet paa alle fire
ned ad Kældertrappen og bort ... A-puh-h ...!
(Synker sammen).

FRU PAHLMAN og HENDRIKINE (løs).

FRU PAHLMAN (stamper). Du har Delirium, Pahlman!

HANS (dukker frem).

PAHLMAN (op, imod ham). Vil Du ned med Dig, din 
Satan!

HANS (ned).

PAHLMAN (synker atter sammen).

BEGGE DAMERNE (ind hag Disken).

MARGERITHE (frem fra Nichen. Beskeden). Godaften ...

INGEN AF DAMERNE svarer, men stirrer forvildet paa hende.

PAHLMAN (bukker dybt og sindsforvirret).

FRU PAHLMAN. Dette er et historisk Øjeblik! Hvem
er De?

MARGERITHE. Jeg er den nye Ekspeditrice ...

PAHLMAN (bilver levende). Ja, det er den nye 
Ekspeditrice, naturligvis! Da I var gaaet, kom hun efter
Avertissementet. Og jeg har prøvet hende. Hun er
udmærket flink. Det var hende, der ekspederede
alle Kagerne i en Ruf. Og hun elsker ogsaa Traviata!
Syng, Frøken, syng! Aa hun synger saa dejligt!

MARGERITHE (nynner „Faderens Sang“).

PAHLMAN (henrykt). Der hører Du!

FRU PAHLMAN (rørt). Aa, min salig Fars Sang ...!

HENDRIKINE. Vær nu ikke tosset, Laura ...

FRU PAHLMAN. Hyss, Kine, Du er Jomfru! -- Kan
De ogsaa Ordene, Frøken?

MARGERITHE (stadig bly og heskeden). Ja, første Vers,
Frue ...

FRU PAHLMAN. Aa syng, syng! Det er de dejligste
Ord paa Jorden!

MARGERITHE (synger).
<poem>Sig mig, har Du helt forglemt
Barndomslivets svundne Lyst?
Har Du intet Minde gemt
Om Provences skønne Kyst?
Husker Du ej mer dit Hjem,
Dine lykkelige Dage?
Higer Du bestandig frem,
Tænker Du ej mer tilbage.</poem>

FRU PAHLMAN (græder og nynner).
<poem>Sig mig, har Du helt forglemt
<sp>Ungdoms</sp>tidens svundne Lyst ...</poem>

Ak, jeg hører endnu min salig Fars skønne 
Baryton ...! De er antaget, Frøken.

HENDRIKINE. Jamen, Laura ...

FRU PAHLMAN. Hys, Kine, mit Hjerte taler...!

PAHLMAN. Hyss, Kine, Lauras Hjerte taler ...!

FRU PAHLMAN (til Margerithe). Hvad hedder De, mit
Barn?

MARGERITHE. Margerithe ...

FRU PAHLMAN (studser). Margerithe ... (Til Hendrikine).
Var det ikke hende, Du viste mig forleden paa 
Gaden, da vi gik fra Aftensang?

HENDRIK1NE. Jo, hende, „Kameliadamen“! Og hende
vil Du ha' i dit Brød!

FRU PAHLMAN. Kameliadamen og Traviata ...
dejlige, dejlige begge to!

MARGERITHE. Skal jeg ikke hellere gaa, Frue ...?

FRU PAHLMAN. Nej, nej ...

HENDRIKINE. Lad Dig nu ikke overrumple, Laura!

MARGERITHE. Jeg vil hellere gaa ... Jeg vil ikke
vække Splid i Deres Familie ...

FRU PAHLMAN. Nej, Du skal ikke jages ud i 
Mørket igen! (Til Pahlman). Er vi ikke Medlemmer af 
Foreningen til unge vildfarne Pigers Frelse!

PAHLMAN. Jo! Og frelser vi hende, gør Lensgreven
os til Æresmedlemmer!

FRU PAHLMAN. Mit Barn, De bliver!

MARGERITHE. Tak ... Gid De ikke maa komme til
at fortryde det ... (Stille i Lag med at ordne i Butikken).

FRU PAHLMAN (rørt). Se, hvor husvant hun allerede
sysler! (Til Hendrikine, der vil tale). Stille, Du søde, Du
har ingen Ungdom haft!

PAHLMAN. Stille, Kine, Du er Jomfru!

PAHLMAN, FRUEN og HENDRIKINE (i halvhøjt Skænderi).

LAWRENCE (ind fra Gaden. Standser). Kameliadamen.

MARGERITHE (afsides). Hyss! --  De vil frelse mig!

FRU PAHLMAN. Godaften, Lawrence ... Hvorledes
gaar det med Deres Tante?

LAWRENCE. Min Tante ...? Jo--o, det gaar 
udmærket, hun er næsten helt rask.

PAHLMAN (præsenterer). Det er den ny Ekspeditrice ...

LAWRENCE (rækker Margerithe Haanden). Godaften, Frøken
og Velkommen! (Afsides). Hvor blev Du af i 
Aftes?

MARGERITHE. Der kom en anden Herre ...

LAWRENCE. En anden Herre, naar ...

MARGERITHE. Ja, det er forfærdeligt ... Men Du véd
jo, at jeg kun elsker <sp>Dig</sp>, min Armand!

LAWRENCE. Aa--rr ...!

HENDRIKINE. Se, hvor de stikker Hovederne 
sammen ...

FRU PAHLMAN. Du er saa misundelig, Du søde, naar
Du ser to unge Mennesker op ad hinanden.

PAHLMAN. Det er, fordi hun er Jomfru!

HENDRIKINE (eksploderer). Gu' er jeg ikke nej! At Du
en Gang for alle véd det!

FRU PAHLMAN. Kine! Sligt bevarer man paa Bunden
af sit Hjerte!

GREV OLUF (ind fra Gaden. Elegant ung Mand). Godaften! --
Undskyld min noget sene ...

FRU PAHLMAN. Greven er velkommen ved Nat som
ved Dag ...!

MARGERITHE (afsides). Grev Oluf!

LAWRENCE. Var det <sp>ham</sp> ... i Aftes?

MARGERITHE. Ja ... Men Du véd jo, min Armand,
at det er kun Dig, jeg elsker!

LAWRENCE. Aa--rr! (Bort).

GREVEN (i Samtale med de andre).... Damerne er i grand
Toilette ...!

FRU PAHLMAN. Ja, vi har været i Teatret ... Vil
Greven ikke tage Plads?

PAHLMAN. Et Glas Portvin, Hr. Greve ...?

GREVEN. Tak ... Ja, min Onkel, Lensgreven er oppe
paa Foreningens Kontor for at se, om der skulde
foreligge nogle Resultater ... Det gaar kun smaat
desværre; de unge Piger foretrækker Synden og 
Friheden.

FRU PAHLMAN (smilende). Frøken ...!

MARGERITHE (beskedent frem). Ja ...

GREVEN (uvilkaarlig). Kameliadamen!

HENDRIKINE (triumferende). Der kan Du se, Laura, 
Greven kender hende ogsaa!

FRU PAHLMAN (blidt). Selvfølgelig kender Greven
hende, Du søde! han er jo en Verdensmand! (Til
Greven). Men nu er hun ikke længere 
„Kameliadamen“, Hr. Greve; de Tider er forbi. Min Mand og
jeg har nemlig i Aften ansat hende som 
Ekspeditrice under det gamle Feuerrothske Tag ... Greven
har maaske ogsaa haft Kig paa hende?

GREVEN. Ja, ofte!

FRU PAHLMAN. Men det blev imidlertid <sp>os</sp>, der bar
Sejren hjem!

GREVEN. Til Lykke! -- Foreningen vil vide Dem
Tak derfor! -- Tillader De, at jeg lykønsker den
unge Dame? (Hen til Margerithe, som han fører ned i Forgrunden).
Hvor Fanden blev Du af i Aftes?

MARGERITHE (beskedent). Jeg traf en anden Herre ...

GREVEN. Naar Du er med <sp>mig</sp>!

MARGERITHE (angerfuld). Ja, jeg fortryder det ogsaa, Hr.
Greve ... og nu vil jeg bekende alle mine Synder
for de to ædle Mennesker, der har aabnet Deres
Hjem for mig. (Vil gaa hen til Pahlmans).

GREVEN (holder hende tilbage). Er Du gal!

MARGERITHE. Ens Sjæl bør være ren ...

GREVEN. Vrøvl!

MARGERITHE. Ellers faar man aldrig Fred ... (Vil gaa).

GREVEN (rækker bende en Pengeseddel). Her! -- Og lad saa
være med at skabe Dig!

MARGERITHE. Den Tid er forbi, da jeg tog imod
Penge ...

GREVEN (en Seddel til). Her da!

MARGERITHE. Nu, da I gode Mennesker har frelst
mig...

GREVEN (med en tredje Seddel. Leende). Her da, for Fanden,
din lille Taske!

MARGERITHE. Da Hr. Greven beder saa 
indtrængende ...

GREVEN. Dit Asen ! -- (Giver hende sit visitkort. Højt). De
véd ikke, hvor det glæder mig, Frøken, at vide
Dem under dette fordomsfri Tag! Se her er et 
Partoutkort til vore Møder. Lad mig se, at De benytter
det flittigt.

MARGERITHE. Det skal jeg, Hr. Greve ... Hvor er
der dog megen Kærlighed til i Verden!

LENSGREVEN (ind fra Gaden. -- Fin, gammel, hvidhaaret Herre).
Godaften Børn! -- Her festes nok? Damerne er i
grand Toilette.

MARGERITHE (hen i Nichen at tage sit Overløj paa).

FRU PAHLMAN. Godaften, Deres Excellence! Ja, 
sandelig her festes! (Til Pahlman). Jeg tror, jeg tager 
Skridtet fuldt ud, Du kære!

PAHLMAN (urolig). Hvilket Skridt?

FRU PAHLMAN (besluttet). Jeg <sp>gør</sp> det! -- Her er
kommet et Barn til Huse, Deres Excellence!

LENSGREVEN. Naanaa! Sese! -- Er det maaske den
lille Frøken Feurroth, der har beriget Verden?

HENDRIKINE (vrinsker at Harme).

FRU PAHLMAN. Nej, det er mig og Pahlman!

LENSGREVEN. Hvad maa jeg høre!

FRU PAHLMAN. Vi har <sp>adopteret</sp> en Datter for at
faa lidt af den store Feuerrothske Aand tilbage her i
Forretningen.

PAHLMAN (bestyrtet). Adop ...

FRU PAHLMAN. <sp>Adopteret</sp>, Du kære, ja! -- 
Ingen Halvhed, naar man vil være velgørende!

LENSGREVEN. Gid det maa blive til Velsignelse!

FRU PAHLMAN. Det bliver det!

LENSGREVEN. Har De den unge Dame her?

FRU PAHLMAN (fører Margeritbe frem). Ja, Deres 
Excellence ...

PAHLMAN. Jamen ... nejmen ... det gaar aldrig i
Evighed!

HENDRIKINE (pludselig). <sp>Farve1!</sp> (Ud).

LENSGREVEN. Hun er jo nydelig!

FRU PAHLMAN (til Margerithe). Vil Du være min Datter?

MARGERITHE. Gerne, kære Moder ...

FRU PAHLMAN (omfavner bende). O, dette Modernavn,
som min Sjæl har higet efter!

MARGERITHE (om Halsen paa Pahlman). Kære Fader ...!

PAHLMAN (mat). Forlad os vor Skyld, som vi ogsaa
forlade vore Skyldnere ...!

LENSGREVEN (til Margerithe). Til Lykke, mit Barn! De
bliver Medlem af en sjælden Familie! (Stikker bende en
stor Pengeseddel i Haanden). Ikke et Ord om i Aftes! (Højt,
idet han giver bende sit Visitkort). Her er et Partoutkort til
vore Møder. Lad mig se, at De benytter det 
jævnligt.

MARGERITHE. Det skal jeg!

LENSGREVEN (til Fru Pahlman). Den unge Pige skal vel
gaa til Haande her i Forretningen?

FRU PAHLMAN (med nedslagne øjne). Ja ... ligesom jeg i
min salig Fars Tid ...

LENSGREVEN. Ak, ja, de gyldne Ungdomsdage! --
Husker De, Fru Laura, vore smaa festlige 
Sammenkomster?

FRU PAHLMAN (tæt hen til ham. Ømt). Om jeg gør, Deres
Excellence ...

LENSGREVEN (rykker tilbage). Jeg ogsaa ...! Men nu
maa vi hjem, min kære Oluf; Klokken er mange.
(Til Margerithe). Frøkenen skal ogsaa gaa, ser jeg ...
De er rejseklædt.

MARGERITHE. Ja ...

LENSGREVEN. Maaske jeg gamle Kavaler maa have
den Ære at ledsage Dem?

MARGERITHE. Tak ...

GREV OLUF. Skal ikke hellere jeg ... Vil Onkel ikke
hellere køre ...?

LENSGREVEN. Sese! Nu vil han saagu' nappe Byttet
væk lige for Næsen af sin gamle Onkel! -- Nænæ,
min Dreng, jeg er vel da Foreningens Formand!
(Byder Margerithe sin Arm, som hun modtager).

GREV OLUF. Tør jeg saa maaske agere Viceformand?
(Byder hende ligeledes en Arm, som hun ligeledes modtager).

FRU PAHLMAN (til Pahlman). Nu er hun <sp>ve1</sp> garderet,
Du kære!

PAHLMAN (ærgerlig). Ja, væmmelig.

FRU PAHLMAN. Aa, hun synger „Faderens Sang“ af
Traviata, saa dejlig, Hr. Lensgreve!

LENSGREVEN. Syng, syng, unge Dame!

MARGERITHE (synger, idet hun gaar ud med sine to Kavalerer).
<poem>Sig mig, har Du helt forglemt
<sp>Ungdomstidens</sp> svundne Lyst ...?</poem>
FRU PAHLMAN. Ak nej, den glemmer man aldrig ...!

LAWRENCE (vil efter Margerithe, men standser med et Stamp i Gulvet).

HANS (dukker op af Kælderen).

FRU PAHLMAN (omfavner sin Mand). Tak, Tak, Du kære,
saa skaffede Du mig <sp>dog</sp> en Datter!

PAHLMAN. Ja ...

FRU PAHLMAN (begejstret). Længe leve den store 
Feuerrothske Bevægelse!

HANS (med Mefistos berømle Gestus fra Goethes Faust). Kykeliky--y!

PAHLMAN (der heller ikke kender <sp>dette</sp> Hovedværk. Imod ham). Vil
Du ned med Dig, dit sjofle Bæst!

FRU PAHLMAN. Ja, han ødelægger enhver Stemning.

HANS (ler skingrende og forsvinder).

<tab><tab><tab><tab><tab><tab>Tæppe.





MINISTERÆDEREN

(1911)
<poem>-- Jeg siger: Og disse
regeres vi af!</poem>

<!-- OCR text missing for page 0188 -->




AGERENDE

<sp>Rambush</sp>, Skomager.<tab><tab><tab><sc>Laurits</sc>, hans Søn.
Madam <sp>Rambush</sp>.<tab><tab><tab><tab><sp>Nikkelman</sp>, Justitsraad.
<sp>Anna</sp> og <sp>C1ara</sp>, deres Døtre.<tab><sp>Munk</sp> og <sp>Horn</sp>, Almuelærerinder.
<sp>Per Jørgensen</sp>, Degn og Kirkesnger.<tab>Madam <sp>Mourier</sp>, Rullekone.


<tab><tab><tab>Handlingen foregaar i Oppositionspartiet.




I


Det er Markedadag. --

Bønderne kommer agende til Byen vogn bag vogn ... Hestene damper,
Kisteklæderne oser, Næserne staar mod Sky:

<sp>Vi alene vide!</sp>

-- --

Oppe paa Stortorvet, hvor Markedslarmen stiger mod Himlen, staar
SKOMAGER RAMBUSH (lang, mager, indædt og med Klumpfod.

-- De fleste at hans Bysbørn er i Festdragt i Anledning at Markedet; men
selv fremtriner han i lappede Benklæder, Skødeskind og nedtraadt Slæbe
paa den raske Fod). Fanden gøre Ære af det Bonderak!

-- -- -- 

DEGNEN og hans Søn LAURITS (kommer ramlende forbi).
<sp>Laurits</sp> som Kusk. Han ejer et mindre Boelsted med et Spand Heste.

RAMBUSH (spytter haansk efter Køretøjet).
	
Hans Datter <sp>Anna</sp> har nemlig i et Aarstid været forlovet med Degnens
Søn. Men saa er Pigen gudforlade hende gaaet hen og har faaet en Dreng
med <sp>Justitsraad Nikkelman</sp>, -- og nu vil <sp>Laurits</sp> selvfølgelig ikke
vide af hende mere.

RAMBUSH (klør sig paa Maven bag Skødeskindet og griner ilde).
Hi--hæ! ... Fedtsyle! (Derpaa slaar han Knips i 
Bukselommerne, klumper tværs over Torvet ind mellem Boderne og op i 
Smalstræde Nr. 4 til Læderhandler <sp>P. Hartvigsen</sp>, sin Meningsfælle.




II

<sp>Rambush</sp>'s Værksted og Opholdstue i Rosengyden. --

Vinduer og Dør i Baggrunden imod Gaden. Vinduer og Dør til venstre
imod Gaarden. Foran et af Gaardvinduerne en Skomagerstol og et Bord med
værktøj og gammelt Fodtøj. -- Desuden forefindes i Rummet: En Seng, en
Lænestol, en Kogekakkelovn med Ild i, et Bord, nogle Stole, en Dør tilhøjre,
en vugge med en Dreng i og en Kurv med en Kat i. --

Mdm. <sp>Rambush</sp> staar ved Bordet og skraber Flæskeben.
	
<sp>Datteren Anna</sp> sidder paa en Skammel ved vuggen.
	
<sp>Rullekonen Mdm. Mourier</sp> staar ved Gaarddøren i Færd med at
gaa; bvad bun har været i Færd med i den sidste halve Time. --

MDM. MOURIER (lille, energisk og livsklog). ... det kan nu
ikke <sp>nytte</sp>, Madam Rambush, at vi Smaafolk vil
skjule vores Daarligheder, for vi <sp>kan</sp> ikke.

ANNA (tyve Aar, bleg og forgræmmet -- snøfter stille).

MDM. MOURIER. Og Tøsen behøver smen ikke at
tude, for Nikkelman <sp>har</sp> jo Kapetal ... og han
sørger saamænd nok baade for hinner sæl og for
Drengen.

MDM. RAMBUSH (lang og elegisk). De Taarer er Laurits
Jørgensens, Madam Mourier ... Og han anede ikke
det <sp>mindste</sp> før endsom tre Dage efter, at 
Drengen var født ...

MDM. MOURIER. Næi, et Lys har han jo aldrig
 været ...

MDM. RAMBUSH. .... og han kom ikke sæl, for
hvor <sp>kunde</sp> han ... Men han skrev, saa Ens
Hjerte maatte skrige ...

ANNA. Aa--h ...!

MDM. RAMBUSH. ... ikke strengt, for det har aldrig
lagt for ham ... men omened da de li'e var blevet
<sp>forlovede</sp> ... og omened Roser og Sol og
Kærlighed ... og omened, at nu ha'de Anna 
slukket alle Hemmeriges Riges Stjerner for ham i hans
Bryst ...

ANNA. Uhu--u ... Mor dog, Mor dog ...!

MDM. RAMBUSH. Hvad der er <sp>ophøjet</sp>, lille Anna,
skal <sp>siges</sp> ...

MDM. MOURIER. Jamen, véd De hvad, Madam
Rambush, det var smen gaaet lisaadan, sæl omened
<sp>Laurits</sp> ha'de været Faren ...

ANNA. Aldrig ...!

MDM. MOURIER. Jo, det var smen, min Pige ... En
kender det Mandfolkerak fra sin Ungdom ... Er 'et,
at de opdager, at man saameget som <sp>ser</sp> til en Side
... saa Farvel! der er <sp>andre</sp> ...

MDM. RAMBUSH. Det er evig vist ...

MDM. MOURIER. ... Og er 'et, at de <sp>sæ1</sp> bringer
En til at sidde der ... saa li'saadan: Færdig! Der
er <sp>flere</sp> ...! (Et Kirkeuhr slaar). Men Gud, her <sp>staar</sp>
jeg endnu! og jeg skal hente Rulletøj hos 
Justitsraadens ... Vil De tænke Dem, Madam Rambush!
hun har Mellemværk paa <sp>a11e</sp> hinners Særker ...!
Men det er s'men ikke <sp>det</sp>, der gør 'et, naar 
Mændene først er kommet i <sp>den</sp> Alder ... Ja, saa gaar
jeg da ... (Ud.)

MDM. RAMBUSH (fortsætter med Flæskebenene).

ANNA (peger paa dem). Er det igen til Ministerpølse?

MDM. RAMBUSH. Ja ... Rambush <sp>vi1</sp> jo ...

ANNA. Hvilken en af dem er det i Dag?

MDM. RAMBUSH. Landbrugsmenisteren ... Rambush
siger, at det er <sp>ham</sp>, der har gjort Nikkelman til
Justitsraad ...

ANNA. Jeg troede, at det var Kongen ...

MDM. RAMBUSH. <sp>Kongen</sp> ...! Næ, han har sgu
ikke mer og ska ha' sagt!

ANNA. At Du kan gaa med til saadan no'et Tosseri
med de Pølser, Mor ...!

MDM. RAMBUSH. Aa Herregud, kan <sp>det</sp> stemme
Rambush blødere i Hjemmet, saa ...

ANNA (giver sig pludselig over). Livet er sort ... <sp>Gud</sp>,
hvor Livet er sort ...

MDM. RAMBUSH. Livet er <sp>1angt</sp>, lille Anna ...
og Du er ung ... og Kærligheden har mange
Veje ...

<tab><tab><tab><tab>Pause.


ANNA (snøfter).

MDM. RAMBUSH (skraber).

En Lirekassemand sætter i med et Bras ude paa Gaden.




III


Gadedøren listes stille op. --

DEGNEN (krummer sig ind. -- Han har et mildt og lumskeligt 
Højskoleansigt med store, himmelfyldte Barneøjne).

ANNA. (i Rædsel). Krestum Jesus ... <sp>Svigerfar</sp>!

DEGNEN. Guds Fred i Stuen ...

MDM. RAMBUSH (forfjamsket). Velkommen ... Vil De
ikke sidde, Jørgensen ...?

DEGNEN. Tak som byder, Madam ... (Sætter sig).

MDM. RAMBUSH. Er ... er Laurits osse med 
heroppe ...?

DEGNEN. Ja, han er saamænd ... Det er jo 
Marked ...

CLARA (en 13-14 Aars Pige, ind fra Gaarden. -- Opdager <sp>Degnen</sp>).
Naa, her er nok fremmede ... (Smider sig i Lænestolen).

DEGNEN. (mildt). God-dag, lille Clara ...

MDM. RAMBUSH. Er Laurits oppe med 
<sp>Kreaturer</sp> ...?

DEGNEN. Nej ... kun med mig ... Vi er agendes ...

ANNA. Hvordan ... har ... Laurits det ...?

DEGNEN. Godt ... efter Omstændighederne ...

MDM. RAMBUSH. Laurits har altid gjort meget af
Anna ...

DEGNEN. Det har han ... ja ...

MDM. RAMBUSH. (i Udbrud). Ja, hun <sp>har</sp> fejlet, 
Jørgensen ... grusomt! ... men jeg <sp>har</sp> da osse grædt
paa mine Knæ ...

ANNA (ligeledes). Og <sp>jeg</sp> da ...

CLARA (der har sat sig til at læse). Hyss dog med Jeres 
Tuderi ...! Jeg kan ikke taale det i mit Hoved ...

MDM. RAMBUSH (til Degnen). <sp>Kan</sp> der ikke være Haab
for Anna ...

DEGNEN. (karamelbuddingblødt). Kære Madam Rambush, ...
hvor nødig jeg end vil det, maa jeg dog paa egne
og Søns Vegne sige: Aldrig, ... <sp>her</sp> paa Jorden
... Og se derfor tænker vi, min Søn og jeg, da vi
nu er heroppe med Vogn, saa ... De Sager, han
har skænket Deres Datter ... Kommoden og 
Skabet ...

ANNA. Han sa'e, at jeg maatte beholde dem til min
Død ...!

DEGNEN. Det var saavist under <sp>andre</sp> 
Forudsætninger, gode Pige

MDM. RAMBUSH. Der er gaaet et Ben af 
Kommoden ...

DEGNEN. Det kan vel med Guds Hjælp limes ...

ANNA. Vil I ha' Sagerne ... nu ... straks?

DEGNEN. Nej, ikke før vi drager hjem ...

ANNA. <sp>At</sp> Laurits dog kan faa sig til det ...

DEGNEN (rejser sig). Ja, dette var mit Ærinde ... Og
saa kommer vi med Vognen, naar vi kører ad 
Hjemmingen til ... Paa Gensyn ... (Ud til Gaden).

CLARA. Skal vi ikke ta' og slaa de andre Ben af
Kommoden osse ...!

ANNA. Aa Gud, aa Gud ... og han, som sa'e, at jeg
maatte beholde dem til min Dødedag ...

MDM. RAMBUSH. Menneskenes Ord er som rindende
Vand, lille Anna ...! -- Hent mig Peberet ...




RAMBUSH (hurtig ind. -- Naar han sætter Klumpfoden i Gulvet, lyder
det som Kølleslag. -- Han har en Rulle Læder under Armen. -- Han har
mødt <sp>Degnen</sp> paa Gaden og talt frugtesløst med ham. -- Smider 
Læderrullen hen ad Bordet). Fedtsyle ...! Jeg siger

<sp>Fedtsyle</sp> ...! (Opdager Flæskebenene). Her skal nok være
Fest!

MDM. RAMBUSH. Herregud, Rambush, Du har jo sæl
forlangt Menister ...

CLARA. Sikken et Nar de gør af Dig henne paa 
Skolen, Far ...!

MDM. RAMBUSH. De taler om Dig henne paa Skolen,
Rambush, siger Clara, omened det, at Du spiser 
Regeringen ...

RAMBUSH. Jeg siger: <sp>La</sp>' dem!

<tab><tab>(Justitsraaden i vuggen klynker).

MDM. RAMBUSH. Anna ... gi' ham lidt Bryst ...

ANNA. (hægter op og lægger Justitsraaden til).

CLARA. Nej, som han ka' bælle ...!

RAMBUSH. Ja, <sp>drikke</sp> kan han ... Han ender paa
Ladegaarden, naar han har drukket vos andre paa
Fattiggaarden ...

MDM. RAMBUSH. Det er jo da kuns Bryst ...

RAMBUSH. Men Tøsen skal ha' <sp>Æde</sp>, og hvem skal
skaffe <sp>den</sp>!

MDM. RAMBUSH. Du er saa haard i Din Mund, 
Rambush ...

RAMBUSH. Jeg siger: gør mig mildere ...!

MDM. RAMBUSH. Justitsraaden vil jo erstatte Anna
med 200 Kroner, omened at Du bare vilde ta' dem.

RAMBUSH. 500, har jeg sagt, -- og ikke en Syl 
under; ellers sætter jeg ham i Avisen.

ANNA. De kommer ... og tar ... Kommoden ...

RAMBUSH. Bare de tog Dig og din Kylling med ...!
(Napper Læderet og gaar hen til Skomagerbordet). Hvor er min
Spand ...? Jeg siger: hvor er min <sp>Spand</sp>!

CLARA. (sygt). Ude ved Posten ... Aa mit Hoved ...

RAMBUSH. <sp>Gider</sp> Du mon hente den ...

CLARA. Jeg kan ikke taale at bære noget ...

MDM. RAMBUSH. Du kan da osse nok sæl, Rambush
... Barnet er jo sygt.

RAMBUSH. Skaberi ...! Jeg siger: <sp>Ska-be-ri</sp> ...!
(Ud af Gaarddøren).

CLARA (springer i det samme spillevende hen til Katten, der ligger i en
Kurv foran Kakkelovnen). Kisse, Kisse ... kom saa lille
Kisse ...! <sp>Sover</sp> han ...? Skal Kissen <sp>danse</sp>
(Haler Katten frem at Kurven og valser rundt med ham).

ANNA. (griner himmelhøjt og slaar sig paa Laarene).

RAMBUSH. (ind med Spanden. -- Standser og peger paa <sp>C1ara</sp>).
Jeg siger: nu er hun bleven splittosset ...! (Til Konen).
Tror Du, hun kan <sp>taale</sp> det ...!

MDM. RAMBUSH. Hun skal da <sp>røre</sp> sig ... Du
<sp>hader</sp> dine Børn, Rambush ...

RAMBUSH. Sludder ...! Jeg siger: <sp>Sludder</sp> ...!
(Sætter Læderet i Blød i Spanden).

CLARA (falder forpustet om i Lænestolen med Katten). Aa--aa ...!

MDM. RAMBUSH. Du <sp>sku1de</sp> ikke springe saadan
rundt, lille Clara ... Du kan ikke <sp>taa1e</sp> det.

RAMBUSH (hamrer løs paa en Støvle).

CLARA (døende). Aa mit Hoved ... det værker, det
værker ...! (Med fuld Kraft). Tag Katten!

MDM. RAMBUSH (tager Katten).

CLARA. Læg ham hen i Sengen!

MDM. RAMBUSH (lægger Katten hen paa Sengen).

CLARA. Nej, han skal <sp>under</sp> Dynen!

MDM. RAMBUSH (anbringer Katten <sp>under</sp> Dynen).

CLARA. Nej, Snuden skal <sp>ovenfor</sp>!

MDM. RAMBUSH (faar Snuden ovenfor).

CLARA. Ja saadan ... Aa, mit Hoved ... <sp>Far</sp> dog,
saa Du <sp>hamrer</sp>!

RAMBUSH (hamrer endnu kraftigere). Jeg siger: vi maa vel
være her ...

CLARA. Jeg dør ... jeg dør ...!




V
	

<sp>Munk</sp> og <sp>Horn</sp> titter ind af vinduerne fra Gaden.
	
De er Almuelærerinder, paa Kanten at Fyrrene, Medlemmer af Selskabet
„Ugifte Mødres Undertøj“ og overnaturligt sædelige.

Man fortæller til Eksempel, at da Dyrskuekomitéen her i Foraaret tilbød
Eleverne paa Skolen fri Adgang til Udstillings-Pladsen, afslog Damerne pure
at modtage Indbydelsen med den Motivering, at der jo baade udstilledes
<sp>Han</sp>- og Hun-Dyr umiddelbart op ad hinanden. --

<sp>Munk</sp> og <sp>Horn</sp> er smaa, graahaarede og næsvise.

De bor sammen og ejer i Fællesskab en Foksterrier ved Navn Solvejg,
opkaldt efter Per Gynts Forlovede.
	
Dyret er desværre noget tilbøjelig til at faa Hvalpe, hvad der i Længden
er temmelig ubehageligt for ældre Damer. --

MUNK (stikker Hovedet ind at Døren). Ja, her er det ... 
Goddag . . .! Vi kommer for at spørge, om De 
<sp>trænger</sp>?

HORN. Vi oprejser og beklæder ... (Faar Øje paa Katten).
Men ih--h, her er <sp>Kat</sp>!

MUNK. Solvejg, Solvejg ... Basse, Basse ... Men
hvor blev Hunden af?

HORN. Ude paa Gaden vel ...

<tab><tab><tab>En Hund bjælfer arrigt udenfor.

MUNK. (aabner Døren paa Klem). Nej, <sp>So1vejg</sp> maa blive
ude ... her er <sp>Kat</sp> ... Næ, næ--e ...! 
(Klemmer Døren i).

HORN (diskret). Jamen, Du véd jo Amalie, at hun ...

MUNK. Aar--r, det Øjeblik sker der saamænd ikke
noget ...

HORN. Ja, nu er Du <sp>ad</sp>varet ... (Frem i Stuen). Hvorfor
holder De osse <sp>Kat</sp>?

RAMBUSH. Fordi her er Rotter ...

HORN (til Munk). Her er <sp>Rotter</sp>, Amalie ...!

MUNK (hviner). Ih--h ...!

RAMBUSH. I Snesevis ... Jeg siger: i <sp>Sne-se-vis</sp>!

MUNK (samler Skørterne sammen). Ih--h ...!

MDM. RAMBUSH. Vil Damerne ikke sidde ...?
(Støver et Par Stole af med Forklædet).

HORN (sætter sig).

MUNK (hen til Bordet). <sp>Træng</sp>er De, spør vi ... (Næsen
ned i Fadet med Kødfarsen). Er 'et til Frikadeller ... <sp>det</sp>?


MDM. RAMBUSH (med nogle Tarme). Næ--e, det er til
Menister ... (Begynder at stoppe).

HORN (peger mod vuggen), Er 'et en <sp>Pige</sp>?

ANNA (sky). Næ--e ...

HORN. Er 'et en <sp>Dreng</sp>?

RAMBUSH. Jeg siger: <sp>gis</sp> der andre ...!

CLARA (fniser stille henne i Lænestolen). <sp>Den</sp> er or'genal...!

MUNK (stadig med Næsen i Fadet). Det lugter saa frisk ...
Er 'et Flæskeben?

HORN (til <sp>Rambush</sp>). <sp>Er</sp> 'et sandt, at De opkalder Deres
Pølser efter Ministrene og spiser dem?

RAMBUSH. Gu er det sandt ... Det Bonderak, de
ødelægger Byerne ...

MUNK. Ja, jeg si'er ogsaa: Lad os faa Estrup igen!

RAMBUSH (der ogsaa hader til bøjre). Eller <sp>Bismarck</sp> ...
eller <sp>Napoleon</sp>, hva'!

HORN (dybsindigt). Ja, man spiser jo ogsaa 
Napoleons-kager for at hædre ham ...

MUNK. Og <sp>Bis</sp>marcksklumper .

RAMBUSH (mumler). Jeg siger: <sp>Idioter</sp> ...!

MUNK (til <sp>Clara</sp>). Er Du syg? Du var ikke i Skole ...

CLARA (døende). Ja--e ...

HORN (pludselig løs paa <sp>Anna</sp>). Hvem er <sp>Fa'ren</sp> ...?

ANNA (græder).

MUNK (til <sp>Mdm. Rambush</sp> med et Papir). Her er et Skema
til Udfyldning ...

HORN. Og saa maa De gaa med 'et til Justitsraad
Nikkelman ... han er jo Formand ...

MUNK. Men han maa vide, hvem der er Barnets <sp>Far</sp>!

RAMBUSH. Jeg siger: det véd han!

HORN. <sp>Véd</sp> han det ...? Og det har han ikke 
omtalt ...
Ude paa Gaden lyder pludselig rasende Hyl og Hundehalløj.

MUNK (som en Vind hen til Døren). Solvejg, Solvejg ...
Basse, Basse!

HORN. Hva' er 'et ...?

MUNK. Det er Justitsraadens Puddel, der ... Saa kom
dog, Horn ...! (Ud).

HORN (efter). <sp>Sa'e</sp> jeg det ikke ...! Nu kommer jeg.
Amalie ...! Hva' har vi Politi til ...! (Vender sig i
Døren). Hvem er saa <sp>Fa'ren</sp> ...?

RAMBUSH. Jeg siger: spørg Justitsraaden, siger jeg!

HORN (ud).




IV


Gaarddøren listes op og forhenværende Knaldproprietær nuværende
<sp>Justitsraad Nikkelman</sp> kommer ind. Han er hvidhaaret og har Astma.

JUSTITRAADEN. Frøken Horn har ... æ--puh---h ...

RAMBUSH (sætter Klumpfoden i Gulvet og rejser sig). Hvad vil
<sp>De</sp> ...?

JUSTJTSRAADEN. 250 ...

RAMBUSH. 500 ...!

JUSTITSRAADEN. Jamen, bedste Rambush ...

RAMBUSH. Jeg siger: ingen <sp>bedste</sp> her ...!

JUSTITSRAADEN. Æ--puh--h ... 300 da ...

RAMBUSH. 500 ...!

MDM. RAMBUSH (vil mægle). Naar Justits ...

RAMBUSH. Jeg siger: Hold Kæft ...!

JUSTITSRAADEN. 350 ...

RAMBUSH. 500 ...! Eller De kommer i Avisen i
Morgen!

JUSTITSRAADEN. 400 ...

RAMBUSH. Fedtsyl ...!

JUSTITSRAADEN. 450 ...

RAMBUSH. Jeg siger: <sp>Fedt</sp>-syl ...!

JUSTITSRAADEN. 475 ...

RAMBUSH. Herut ...!

JUSTITSRAADEN. Æ--puh--h ...! (Trækker Tegnebogen
og lægger fem Sedler paa Bordet). Vil De tælle ...

RAMBUSH (tæller) Passer ...! Og saa herut!


MDM. RAMBUSH. De har slukket Hemmelens Stjerner
for vores lille Anna, Hr. Justitsraad ...

ANNA (hulker)

RAMBUSH (til <sp>Justitarsaden</sp>). Jeg siger: her--<sp>ut</sp>!

CLARA (i Lænestolen). <sp>Den</sp> er or'genal ...!

JUSTITSRAADEN (flygter).

RAMBUSH (putter Pengene i Lommen).

MDM. RAMBUSH (sætter „Landbrugsmenisteren“ over Ilden).




VII


En vogn rumler frem og holder foran Huset.

ANNA (med et Skrig). Der er de efter Kommoden!

RAMBUSH (tager Pengene frem igen). Jeg siger, Vinden 
vender sig ... Jeg kender det Rak ...! Men vi skal
lure dem.

DEGNEN og LAURITS (ind).

DEGNEN (højtidelig). Guds Fred igen ...

LAURITS (lysbasret, æblekindet, grinende og let beruset).

DEGNEN. Ja, vi kommer, min Søn og jeg, for efter
Aftale, at ... (Opdager Pengene som <sp>Rambush</sp> staar og vifter
med). Men hvilken Guds Velsignelse af Mammon,
kære Venner.

RAMBUSH. (forvarer Sedlerne). Det er Annas ...

DEGNEN. Annas ...?

LAURITS. <sp>Jer</sp> Annas ...?

RAMBUSH. <sp>Vor</sp> Annas, ja ...

DEGNEN. Men saa hils dog paa din ... paa lille
Anna, Laurits!

LAURITS. G'da', Anna ... hi--hi--i ...

ANNA (mygt). Vil Du virkelig kendes ved mig, Laurits ...?

DEGNEN. Naturligvis vil han kendes ved Dig! Hvorfor
skulde han ikke ville kendes ved Dig ...?

RAMBUS. Jeg siger: Vinden vender sig ...!

MDM. RAMBUSH. Vil I ikke sidde ... (Tørrer Stolen med
Forklædet).

DEGNEN (overmildt). Tak ... Tak ...

LAURITS (er listet hen til <sp>Anna</sp> og bar stukket en Finger ned bag
bendes Halslinning). Krille, krille, krit -- lille Mossevit ...!

MDM. RAMBUSH (rørt). Nej, se dog de Unge ...!

DEGNEN. Ja, hvor skønt for os Ældre ...! (Til 
<sp>Rambush</sp>). Var det tre eller fire Hundredekronesedler?

RAMBUSH. Fem ...!

DEGNEN. <sp>Fem</sp> ...!

LAURITS (ind til <sp>Anna</sp>). Krille krit, hi--hi ...!

DEGNEN. Og de er alle Annas ...?

RAMBUSH. Nej, kun de tre ...

DEGNEN (stramt). Naa ... kun de tre ... Laurits, det
er vist bedst, vi kommer af Sted, før det bliver
mørkt ...

MDM. RAMBUSH. Jeg synes, Rambush, at hvis de
vilde ta' Drengen med ...

DEGNEN. Selvfølgelig tager vi Drengen med ...! tror
De, vi vil skille Moder og Barn ...!

RAMBUSH. 350 ...

DEGNEN. De vil da ikke forfordele deres eget Kød
og Blod, Skomager Rambush ...!

MDM. RAMBUSH. Jeg synes, Du skulde gi' Dig, 
Rambush ...

ANNA. Ja, gi' Dig dog, Far, ... gi' Dig ...

RAMBUSH (der mærker, bvor det bærer hen). Jeg siger: hold
Kæft ...! -- 400 ...

DEGNEN. 500 ...

RAMBUSH. 450 ...

DEGNEN. 500 ...!

RAMBUSH (næsten grædende). <sp>Fed</sp>tsyle ...! Skal vi da
ingenting ha' for de Maaneder, vi har haft hende!
-- 475 ...

DEGNEN. <sp>Alt</sp> eller <sp>intet</sp> ...!

RAMBUSH (smider rasende Sedlerne henad Bordet). Jeg siger:
<sp>Fed</sp>tsyle! Højskolerak!

DEGNEN (samler stille Pengene sammen og stikker dem i Lommen).
Laurits ... tag din Fæstemø i dine Arme ... 
Velsignet være Jer Pagt ...!

LAURITS (slaar Armene om <sp>Anna</sp>). Krille, Krille ...!

MDM. RAMBUSH (folder Hænderne i Taknemmelighed). Vil I
ikke blive og spise en Mundfuld Pølse med ...?

DEGNEN. Tak, som byder, Madam Rambush ...! Er
det en af Mandens berømte Minister-Slagtninger?

MDM. RAMBUSH (sysler med Borddækningen. -- Smilende). Ja--e,
det er saamænd ...

DEGNEN. Og hvilken Taburet beklæder Offeret saa i
Dag ...?

MDM. RAMBUSH. Det er s'men Landbrugsmenisteren ...

DEGNEN. (klapper <sp>Rambush</sp> kordialt paa Skulderen). Ja, lad os
bare faa den fede Bondetamp udryddet, kære Ven!
Jeg skal saa sandelig ikke lægge Fingrene imellem!
 
<tab><tab><tab>Man sætter sig til Bords.

MDM. RAMBUSH (serverer Pølsen). -- Og

RAMBUSH (æder godt over Halvdelen).

RAMBUSH (slaar en Haand hen mod Degnen). Jeg siger: Og
 disse regeres vi af!

<tab><tab><tab><tab>Tæppe.
<!-- OCR text missing for page 0202 -->




DET USIGELIGE

(1911)

<!-- OCR text missing for page 0204 -->




<tab><tab><sp>AGERENDE</sp>

<poem><sp>Jens Larsen</sp> Skovarbejder.<tab><sp>Hjulmanden.</sp>
<sp>Lise</sp>,hans Datter.<tab><tab><sp>Skovfogeden.</sp>
<sp>Mikkel Orm</sp>, Gaardejer.<tab><sp>Smeden.</sp>
<sp>Malene</sp>, bans Kone.<tab><sp>Slagteren.</sp>
<sp>Karrelius</sp>, deres Søn.

<tab>Handlingen foregaar i Regeringapartiet.</poem>




I

Det er Foraar. Anemonerne blomstrer, Bøgen staar i Spring, Safterne 
gærer -- og højt over det Hele ler Solen. --

JENS LARSEN (sidder, lille, arbejdsslidt og utilgængelig paa et 
vindfældet Træ midt i den spirende Skov og æder sin medbragte Tørkost med
en Flaske Hvidtøl til. -- Han bar Akkordarbejde og lever i et saakaldet
frit Land; kan derfor æde, naar Trangen er over ham).

SKOVFOGEDEN (kommer forbi, høj, velskabt, frejdig og med Fjer i
sin grønne Hat. -- Standser og siger): Saa Du fodrer, Jens 
Larsen?

JENS (trevent). Ja--e ...

SKOVFOGEDEN. Det er ellers uden for Spisetiden, 
synes jeg.

JENS. Jeg har vel saa været sulten ...

SKOVFOGEDEN (staar lidt). Jeg saa' din Datter i Aftes ...

JENS. Naa ... gjorde Du det ...

SKOVFOGEDEN. Hun kom kørende med Mikkel-
Salmebog fra Byen ... han havde været til Vælgermøde.

JENS. Saa--e ...? Ja, saa ha'de hun vel ossensaa
været i Byen da ...


SKOVFOGEDEN (arrig over hans mutte Svar). De siger, at der
er ved at gaa <sp>Orm</sp> i hende, hed--hed!

JENS. Si'er de det ...

SKOVFOGEDEN. Er det den Gamle, eller er det 
Sønnen, der rører paa Svansen?

JENS. Ja, jeg har ikke haft Næsen imellem ved nogen
af dem ...

SKOVFOGEDEN. Det var altsaa da <sp>Sa1mebogen</sp>,
hun kørte med ... De sad lige limet op ad 
hverandre i Agestolen.

JENS. Det er jo ossensaa koldt endnu om Aftningerne.
-- Men Du hører jo for Resten sæl til „de Hellige“.

SKOVFOGEDEN (kort). Hvad rager det den Sag! (Hugger
sit Egespir ned i Mulden). Hvorfor Fanden kom Lise ikke
til <sp>mig</sp> til Skiftedag? Jeg har god Brug for en
Enepige i min Jomfrustand.

JENS. Hun har vel saa heller villet blive hos 
Mikkels ...

SROVFOGEDEN. Ja, for der har hun <sp>to</sp> Mandfolk til
at varte hende op.

JENS. Det er vel det, ka' tænke ...

SKOVFOGEDEN (staar igen en Stund). Hvordan har Du 
ellers baaret Dig ad med at blive Far til det skønne
Stykke Lammekyd, bitte Lars Jensen?

JENS. Paa den gamle Maade vel ... (Tørrer sig om Munden
med Bagen at Haanden, drikker en Slurk øl og gør sig rede til at 
genoptage Arbejdet. -- Det er Grøftegravning.)

SKOVFOGEDEN. Hva' fik Du i Fortæring, da Du var
oppe paa Gaarden i Søndags?

JENS. Fik? Hø! ... Et Glas Vand med en Fjært i,
fik jeg!

SKOVFOGEDEN. Hed--hed ...! (Begynder at gaa; men
standser og siger benkastet over Skulderen). Hvis Lise skulde
blive ked af at tjene hos Mikkels, saa er der da 
ledigt igen ved mig til November.

JENS. Tak for det ... Jeg skal hilse hende og si'e
det ...


SKOVFOGEDEN. Men det skulde da saa være, før der
<sp>he1t</sp> gik Orm i hende, hed--hed!

JENS (svarer ikke).

SKOVFOGEDEN (støder Kæppen i Jorden og traver fløjtende bort
mellem Anemonerne ...)
	
En Fasanhøne skogrer efter ham i et Træ over hans Hoved.




II


<sp>Jens Larsens</sp> Datter, den eftertragtede <sp>Lise</sp>, er nitten Somre gammel,
stor og trind og lyserød i Kødet som en tremaaneders Gylt. -- Naturligvis
har hun sine Pletter. -- Men det har vi jo allesammen.

-- --

Den første November i Fjor tiltraadte hun Pladsen som Enepige hos
Gaardejer <sp>Mikkel Orm</sp>, der har en Kone, en Søn, to Heste, fem Kør, ti
Faar, ligessamange Svin og en Gedebuk, der staar til Bedækning.
	
Politisk hører <sp>Mikkel</sp> til „Moderationen“, er 50 Aar, Konen 60 og
Sønnen 30.
	
De er alle tre hellige og meget troende. Sær <sp>Mikkel</sp>, som er 
Menighedens Forsanger og derfor fører Tilnavnet <sp>Sa1mebog</sp>.

-- --

Nu forholder det sig jo saaledes med Troen, at den, som er grebet at den,
ønsker inderligt, at ogsaa andre maa vorde grebne.
	
Og det begav sig derfor, at <sp>Madam Orm</sp> allerede ikke mere end otte
Dage ind i November, en aarle Morgen, da hun savnede <sp>Mikke1</sp> ved sin
Side i Alkoven og søgte efter ham, fandt ham siddende i <sp>Lise Larsens</sp>
Kammer paa hendes Sengekant og syngende hende fore Viser baade af
Grundtvig og Brorson og slaaende Kors over hendes unge Legeme med en
nidkær Pegefinger, medens han hviskede:

Lise ... lille Guds velbehagelige Lise Larsen ...
giv mig nu Søsterkysset paa, at Du vil forsage 
Djævelen og alle hans Skarnsstreger!

LISE (kryber forfærdet ned mellem de skærmende Dyner, da hun bliver
vár sin Madmoders Ansigt i Dørsprækken).

MIKKEL (gaar til Bunds efter hende indtil Skulderbladene).

MALENE (skrider ind over Tærskelen og lægger Haand paa ham.) 
Mikkel! Hvad i den Treeniges Navn rager Du efter?

MIKKELS Arme bliver lamme og dasker ned langs hans Krop. Jeg 
søger at frelse dette lille Menneske-Barn for 
Menigheden, Malene ...

MALENE. Kunde Du ikke besørge <sp>det</sp> ved Dagens
Lys mon?

MIKKEL. Nej, thi Menneskenes Børn er modtageligst
for det Usigelige i Dæmringen! (Og han istemmer med høj
Røst Salme 308)

<poem>Jesus Herre, lad dit Rige
vidt udbredes paa vor Jord ...</poem>

Men da hugger

MALENE en Næve i hans Nakke og drager ham med sig. Og hun var
kun klædt i Særk, ligesom <sp>Mikkel</sp> ene var iført Skjorte ... Døren
slaas i. -- Og

LISES Hoved vokser langsomt frem over Dynerne.

*

Nu er samtidig at berette om <sp>Karrelius</sp>. --

Han kunde staa bag Stalddøre, eller ligge bag Halmstakke og stirre hen
imod <sp>Lises</sp> Kvalifikationer, indtil Vand og Elskov stod ham ud af Øjnene.
	
Og han kunde varsomt nærme sig hende og spørge, om han ikke skulde
hjælpe med at drage en Spand op at Brønden, hugge en Favnfuld Kvas, eller
bære en Sæk Tørv for hende.
	
Ja, han kunde endogsaa træde Pigen ganske nær og i svær Kvide gribe
fat i hendes Skørter, løfte dem højt over hendes Ben og udstøde et klagende:

Hu--hu--u ...!
	
Men da tog ogsaa Fanden ved ham af Rædsel.
	
Thi Frimodighedens Naadegave var <sp>Karre1ius</sp> nægtet. Den, der i saa
rigt et Maal var blevet hans Fader beskaaret.

-- --

Saaledes led Vinteren.
	
Og nu var det altsaa Forsar ... alting stod paa Spring.




III

	
Det er Søndag.
	
I Gaardens Mindrestue sidder <sp>Mikkel Orm</sp> og hans Hustru med Søn
og Tjenestekvinde ved det hvidskurede Plankebord og æder Middagsspise:
Sødsuppe med et Fjerdingkar Svedsker; og Oksesteg med en Skæppe 
Kartofler.

MIKKEL (beder til Bords). I Jesu Navn gaa vi til Bord at
spise, drikke paa dit Ord ...
	
Der tales ikke. Kæmpes kun stille og haardnakket om at faa de fedeste
Svedsker hentet op og slugt.

Stenene spyttes ud i Næverne og lægges pas Bordet.

LISE (rejser sig, naar Suppen er fortæret, stryger med en hul Haand 
Svedskestenene ned i det tomme Fad og gaar ud i Køkkenet).

MIKKEL og KARRELIUS (følger hende med Øjne og Tanker).

MALENE (gaar ligeledes ud i Køkkenet. -- Anden Ret skal ind).

MIKKEL (stanger Tænder med Gaflen og ræber dybt).

KARRELIUS (svarer ham). Ja, hun har været heldig i
Dag ...
	
(Han mener Moderen med Suppen).
	
Naar Stegen er baaret ind, skærer hver sig en Privat-Humpel af og 
anbringer paa sin Tallerken: <sp>Mikkel</sp> først, derpaa <sp>Karrelius</sp>, saa 
<sp>Malene</sp> og sidst <sp>Lise</sp>.
	
Sauce og Kartofler beskriver samme udemokratiske Kurve.
	
Man maaler med Blikket Volumen at hinandens Portioner. Men 
Gridskheden er ikke saa grum og Nidkærheden ikke saa stor som før ved Suppen,
da man jo denne Gang æder af hver sin Beholder.

Fadene gaar én Gang rundt, to Gange rundt, tre Gange rundt.

Ansigterne blusser. Bevægelserne bliver lade, Øjnene sløres ...

MIKKEL (gaber og strækker sig). Ja, saa er vi vel færdige
for denne Gang:

<poem>Vort Maaltid er til Ende,
vort Bord nu dækket af ...
Tak for Mad, Jesus!</poem>

Han rejser sig, stopper sin Pibe og suger Tænder. Det lyder, som kvidrer
der en Bogfinke, hvergang han suger til.
	
Han sætter sig bort i den store Lænestol med Ørenklapperne, tager et
Par skrattende Drag at Piben og falder hen.

LISE (bærer Madresterne ud i Køkkenet).

KARRELIUS (griber bende famlende i Skørterne, da hun gaar forbi).
Hu--hu~-u ...!

MALENE (mærker intet, da hun er optaget af Mikke1).
	
Hun havde haabet, at han og hun, nu efter den stærke Søndagsepise,
skulde have ligget Middagslur sammen i Alkoven; men da <sp>Mikke1</sp> sætter
sig i Stolen, svinder Haabet. Hun iagttager ham skarpt: Han skulde da vel
aldrig ha' noget for med Tøsen derude?

Men da Piben i det samme glider fra ham og ned paa Gulvet, uden at
han vaagner, føler <sp>Malene</sp> sig beroliget og kryber ind bag Alkovens 
Forhæng, puster tungt ud og sovner.

KARRELIUS (har sat sig paa Bænken ved Bordenden med Hovedet
støttet i Hænderne. Han hvæser og stønner og sveder melankolsk over
Jordelivet ... Saa knækker Armene pludselig sammen under ham, han
segner bardovs forover ned mod Bordpladen. Æden har slaaet ham).

Ti lange, fredelige Minutter hengaar ...

Saa lister

MIKKEL det ene Øje op, derpaa det andet, skæver fra Bordet hen til
Alkoven; smækker hurtig begge Øjnene til igen, da <sp>Ma1ene</sp> rører paa
sig; aabner dem paa ny, rejser sig, stryger Træskoene at, tager dem i
Handen og vader baglæns ben til Forstuedøren, lemper den op og 
forsvinder ...

<poem>Fred hviler over Land og By,
ej Verden larmer mer ...</poem>
	
.......

Da høres der pludselig fra Loftet oven over Stuen et Plump, en Skuren
og en Piben.

Det er Katten, der har hugget sig en Rotte.

MALENE (farer op ved Larmen, stikker lysvaagen Hovedet frem fra 
Alkoven og springer ud paa Gulvet). Karrelius! Hvor er din Far?
(Aabner Køkkendøren.) Lise er væk! (Rusker i Sønnen.) Saa
vaagn dog, din Sovetryne!

KARRELIUS (gnubber sig bedre til Rette). Hrorr--puhh--smask
--smask!

MALENE (griber ham i Haaret og hamrer hans Hoved tre Gange ned
imod Bordet). Karrelius! Hører Du ikke! De er væk
begge to!

KARRELIUS (vælter sig om paa Siden). Hvem er væk ...?

MALENE. Din Far og Tøsen derude!

KARRELIUS (skrumler over Ende og betragter Moderen med et fjernt
Blik, som var der 30 Kilometer imellem dem).

MALENE (hugger paa ny til ham). De har vel lagt sig et eller
andet Sted hen med hverandre ...

KARRELIUS. Hvem ...?

MALENE (stikker ham en under Øret). Din Far og Tøsen ...
for Satan!

KARRELIUS (spjælker Øjne op). Lise ...!

MALENE. Ja, hvem skulde det ellers være? ... Men
gaa Du nu op ad Stigen ovre paa Loen ... Saa
gaar jeg op fra Huggehuset ... og saa ta'r vi dem!

KARRELIUS. Er de oppe paa Høloftet da, tror Du?

MALENE. Hvor skulde de ellers være? ... Gaar Du
saa?

KARRELIUS (synker sammen). Jeg vil saa nødig være med
til at hitte dem, Mor ...

MALENE. Bliv saa staaende neden for Stigen da, dit
Fæ! saa skal <sp>jeg</sp> komme over dem.

KARRELIUS (sjokker tungt ud igennem Forstuen, hen over 
Gaardspladsen og ind paa Loen).

MALENE (spænder bort til Huggebuset, hvor hun napper en Gærdestav
og kravler op ad Stigen til Loftet).

Deroppe er alt mørkt og helligdagsstille. Ikke en Lyd høres; ikke en
Pusten.
	
Kun henne i Lugen ud til Gaarden sidder Katten og knaser fredeligt 
Rotten i sig.

MALENE (basker rundt i alle Hjørner og Kroge. Meget Hø er der ikke
tilbage fra i Fjor; men der er da altid nok til at krille hende op ad 
Benene og gøre hende end mere rasende. Et Par Gange tumler hun og 
rejser sig igen. Men hun finder ingen).

KARRELIUS (staar stiv ved Foden at Stigen nede i Loen. Hans Tanker
er stride).

MALENE (titter fra oven ned gennem Hullet). <sp>Er</sp> Du der, 
Karrelius?

KARRELIUS. Ja--e ...

MALENE. Har Du set noget til dem!

KARRELIUS. Næ--i ...

MALENE. Ta' og kom herop og hjælp mig og lede.

KARRELIUS. Hva' ...?

MALENE. Kom herop, siger jeg, og hjælp mig!

KARRELIUS. Jeg vil saa nødig være med til at hitte
dem...

MALENE. Sludder! -- Kommer Du saa!

KARRELIUS (stiger dvælende op ad Stigen Trin for Trin ... Og lige
idet han faar Hovedet ovenfor, standser han og peger i Vanvid). <sp>Dær</sp>
ligger de jo ...

MALENE (griber fastere om Staven). Hvor ...?

KARRELIUS (grædende). <sp>Dær</sp> ...

Og henne bag en sammenskrabet Bunke Hø, tæt omelyngede, Bryst mod
Bryst, som to Børn, der har fundet sig et Skjul trætte og søvnige at at have
leget tilstrækkeligt, hviler Pigen <sp>Lise Larsen</sp> og hendes Husbond. --
Hun øverst.

MALENE (hæver Gærdestaven).

KARRELIUS (hugger en Klo i hende). Vil Du slaa ...?

MALENE. Den beskidte Mær!

KARRELIUS (vrister Staven fra Moderen og kyler den ud igennem
Lugen).

KATTEN (sætter forrykt bagefter med Rotten).

MALENE (smider sig over Parret og bearbejder <sp>Lises</sp> Krop med sine
bare Næver).

KARRELIUS (haler hende væk).

LISE (flygter). -- Og

MIKKEL (rejser sig søvndrukken over Ende og istemmer at gammel
Vane Salme Nr. 68):

<poem>Nu skrider Natten sorte,
og Dagen stunder til;
Gud lad dem blive borte,
som os bedrøve vil!</poem>




IV


MALENE (vil skilles).
	
Straks ved første Menighedsmøde efter Katastrofen paa Høloftet rejser hun
sig og vidner, at hun kan ikke længere forsvare hverken for Loven eller 
Profeterne at dele Bord og Seng med <sp>Mikkel</sp>, hvem Djævelen er faret i og
har forledet til Utugt med Tjenestekvinden <sp>Lise</sp>.

MIKKEL (staar ligeledes og vidner, at <sp>Malene</sp> har Ret: Den store Sanse-
Aand har grebet ham. -- Og han istemmer angerfuldt første Vers af
Salme 411):

<poem>Kjender Du den Livets Kilde,
hvorfra Naadens Strøm udgaar?
Om Alverden øse vilde
den udtørres intet Aar ...</poem>
	
<sp>Det Usigelige nærmer sig</sp> ...

LISE (styrter paa sit Ansigt, spræller med Benene og raaber med høj Røst,
at man skal smide hende i Ildovnen).

KARRELIUS (siger). Hu--hu--u ...! (løsner nogle Knapper og
kaster sig over Pigen).

NOGLE KVINDER (taler i Tunger).

NOGLE MÆND (haler <sp>Karrelius</sp> afsides og knapper ham til).

HJULMANDEN og SKOVFOGEDEN (forkynder begge, at de er
rede til at tage <sp>Lise</sp> med sig hjem og forvare hende).

MIKKEL ORM (protesterer: Ene <sp>ham</sp> tilkommer det at gøre godt igen,
hvad af ondt han har forbrudt imod Pigen. Desuden har han fæstet bende
for Sommeren).

MALENE (besvimer).

FIRE MÆND (hælder Vand paa hende).

<sp>Det Usigelige fylder Rummet</sp> ...

DIRIGENTEN (hæver Mødet). -- Og

MENIGHEDEN (skilles under Afsyngelse af Salme 412:

<poem>O, Du min Immanuel,
hvilken salig Himmelglæde ...</poem>




V

Næste Dag møder <sp>Hjulmanden</sp>, Menighedens øverste, paa Orme-
Gaarden og taler længe og i Enrum med <sp>Malene</sp>, som ustandselig vil
skilles.


HJULMANDEN (maner og maner). Husk dog paa, Malene,
at Du vil udlevere Dig sæl og alle vos andre til
Spot og Spe for Verdens onde Grine-Børn!

MALENE. Jeg er krænket i mine dybeste Rettigheder ...!

HJULMANDEN. Sandelig, det er Du; det være langt
fra mig at ville nægte saadant!... Men saligt er det
at give hellere end at tage -- og allersaligst at 
<sp>til</sp>give!

MALENE. Den skidt Tøs skal ikke komme her og
trække Mikkel ud paa den brede Vej!

HJULMANDEN. Er det mon ikke Mikkel, der har strakt
sin Haand ud efter hende ...?

MALENE. Hun kunde jo ha' sagt Nej!

HJULMANDEN. Det er ikke nemt ... det er ikke nemt ...

MALENE. Saa kunde hun ha' lagt sig efter Karrelius,
som er ledig!

HJULMANDEN. Karrelius er ikkun ladet med Vand,
Malene, og Pigen har vel begæret Blod.

MALENE. Jeg vil skilles! Li'e med det samme! Jeg
vil separeres fra Bord og Seng!

HJULMANDEN (lægger sin Haand pas hendes Arm). Sig ikke
det! Betænk, hvad Du udsætter Dig for! Verdens
Grine-Børn vil pege Fingre ad Dig: Se, der gaar
Malene Orm, vil de sige ... Du og Mikkel, lever I
stadig sammen som rette Ægtefolk?

MALENE. Ja ... lige til <sp>hun</sp> kom, Tøsen! Han har
ikke Kraft nok til to.

HJULMANDEN. Malene er dog ellers op i Aarene ...

MALENE. Fanden er op i Aarene i de Dele!

HJULMANDEN. Visseligen, visseligen! Men en Kvinde
maa vide at tage Prøvelsen, naar den kommer.

MALENE. Hva' for en Prøvelse?

HJULMANDEN. Kvinden maa ... Jeg mener ... Husk
paa Forsagelsens Naadegave, Malene! ... <sp>E1skov</sp>
er fra neden, siger jeg Dig; men <sp>Kærlighed</sp> fra
oven!

MALENE. Jeg er ligeglad i begge Ender ... og ha'de
jeg én Ende til, vilde jeg ogsaa være ligeglad i
den ...!

HJULMANDEN (maner). Malene, Malene ...!

MALENE. Tøsen skal ud af Huset, hvis <sp>jeg</sp> skal blive
her!

HJULMANDEN. Visselig skal hun saa! -- Jeg skal
selv bringe det Offer at tage hende til mig, har jeg
jo sagt.

MALENE. Var det ikke bedre, om Skovfogeden fik
hende? Han bor længere herfra.

HJULMANDEN. Alt godt om Nikolaj Skovfoged, 
Malene, alt godt! Det være langt fra mig at ... Men
han er <sp>mæget</sp> sanselig! -- Frelsen vil være Pigen
nærmere, naar hun kommer til <sp>mig</sp>.

MALENE. Naa ... Men Mikkel skal lide en Sonebod,
skal han!

HJULMANDEN. Er det mon ikke Sonebod nok, at vi
berøver ham Pigen ...?

MALENE. Nej ...! Han skal lide paa Kroppen!

HJULMANDEN. Jamen, er dette ikke netop at lide paa ...

MALENE (haardnakket). Jeg ta'r ham ikke til Naade, før
han er dømt!

HJULMANDEN. Godt! Saa sammenkalder vi de 
Ældste til paa Fredag ...

MALENE. Men Du maa tage Tøsen med Dig straks!

HJULMANDEN. Himlen er mit Vidne, Malene, at jeg
gjorde det gerne ...! Men Dommen maa desværre
først foreligge ... Og far nu vel! Herren forlænge
dit Liv for din Forsonligheds Skyld!




Dette er sjette Afdeling.


Fredag i <sp>Mikkel Orms</sp> Storstue. --

Midt i Rummet et aflangt Bord med Tæppe.
	
Langs væggene Stole, Dragkister og overdaadigt opredte senge.

Den ganske Personliste Side 205 er til Stede med Undtagelse af <sp>Lise
Larsens</sp> Fader, som aldrig har kendt sin Besøgelsestid. --

Man er bleven gæstfrit modtaget med Kaffe og Wienerbrød.

Spirituosa hører Privatlivet til og er derfor udelukket fra Møderne.
Men Tobaksrygning er tilladt, og enhver har medbragt sin fornemste
Gaahen-Pibe.
	
Lokalet staar i Taage.
	
Alvor fylder Sindene.
	
<sp>Det Usigelige nærmer sig</sp> ...

MALENES Ansigt er hvidt.

LISES rødt.

MIKKELS graat.

KARRELIUS'S laksefarvet.
	
Handlingen startes med, at <sp>Hjulmanden</sp> sætter sin Pibe hen i 
Vindueskarmen.
	
De øvrige tilstedeværende Mandfolk følger hans Eksempel.

HJULMANDEN. Venner, Brødre og Søstre!

Broder Orm maa vi jo ved denne Lejlighed til
Beklagelse sætte ud af Kurs, da han ingenlunde selv
vil kunne dømme i sin egen Sag ... Maa det 
derfor være mig tilladt at foreslaa, at vi vælger 
Karrelius til hans Suplekant; dels fordi her ikke er andre
at vælge imellem, og dels fordi, at Loven jo 
paabyder et ulige Antal Stemmer.
	
Forslaget vedtages; og <sp>Karrelius's</sp> Ansigt skifter Ira laksefarvet til
mørk Mahogni.

HJULMANDEN. Allerede ved Kaffen besluttede den
ærede Forsamling altsaa, med alle Stemmer mod én,
Nikolaj Skovfogeds, at Pigen Lise Larsen skulde 
gives under min Haand og Værgemaal.

LISE (skæver arrigt til <sp>Malene</sp>).

SKOVFOGEDEN (brummer).

KARRELIUS (udstøder et sidste klagende) Hu--hu--u ...!

HJULMANDEN (hæver Røsten). Og maa jeg saa bede 
Forsamlingen sætte sig!
	
Man tager Plads. -- Kvindfolkene ved den øverste Bordende paa hver
sin Side af <sp>Hjulmanden</sp>. Mandlolkene ned langs Bordets Sider, saaledes
at <sp>Karrelius</sp> kommer til at sidde for nederste Bordende,

MIKKEL ORM (staar ene og udslukt midt pas Gulvet).

HJULMANDEN. Mikkel! Din Brødes Terninger
begynder at rasle over dit Hoved i Gengældelsens Bæger!
-- Hvor skal vi nu anbringe ham, Venner, medens
der voteres!

SMEDEN. Ude i Forstuen ...

SKOVFOGEDEN. Saa stikker han a' ...

SLAGTEREN. Vi kan jo <sp>lose</sp> ...!

MALENE. Jeg foreslaar, at vi sætter Mikkel under 
Bordet, at hans Tanker kan vorde beredte i Fornedrelse
og Ensomhed!
	
Dette vedtages med Akklamation; og <sp>Mikkel</sp> puttes ind under Bordet
oppe ved <sp>Hjulmanden</sp>.

SLAGTEREN (rejser sig og proponerer Salme Nr. 334).

FORSAMLINGEN (stemmer i):

<poem>Ingen er saa stor en Synder,
at han jo kan Redning se ...</poem>

HJULMANDEN (giver derpaa Ordet frit).
	
Der opstaar nu stor Larm og Tale. Enhver har udtænkt sin Straf og 
Sonebod for den faldne Broder; og enhver vil have sin Plan gennemført.

Stemmer skriger, Ord buldrer, Næver knyttes, Knubs veksles ,..

<sp>Det Usigelige vokser</sp> ...

MALENE (bevæger sig uregelmæssigt paa Stolen).

HJULMANDEN (afbryder Forhandlingerne og tilbyder hende 
chevaleresk at gaa udenfor).

MALENE (erklærer lyksalig, at det er ikke det).
	
Og da Sandheden kommer for en Dag, viser det sig, at <sp>Mikkel Orm</sp>
nede i Mørket har taget fejl at sin Hustru og <sp>Lise Larsen</sp>.

MALENE (raser).

LISE (fniser).
	
<sp>Det Usigelige tager Overhaand</sp> ...
	
Og <sp>Mikkel</sp> transporteres ned til Bordets anden Ende, hvor han sættes
under varetægt at <sp>Karrelius</sp>, hvis Ansigt nu er berlinerblaat.

HJULMANDEN (slaar ud med Haanden). Og maa jeg saa bede
Jer komme frem med Forslagene, ét for ét!
	
Dette sker.

SLAGTERENS (gaar ud paa, at Mikkel bør staa aabenbar Skrifte i
Forsamlingebygningen, barfodet, omgjordet af en ugarvet Tyrehud og med
Ring i Næsen.)

SMEDEN (foreslaar, at Mikkel øjeblikkelig bør klædes nøgen af og
knibes med en gloende Tang paa de syndefuldeste Steder af Kroppen).

MALENE og LISE (skriger forfærdede). Nej! Nej!

SKOVFOGEDEN (foreslaar, at <sp>Mikkel</sp> i bar Skjorte og med en
Svinehale i Munden bør spiles ud paa Ladeporten og skydes til Skive
efter med Rævehagel Nr. 2).


HJULMANDEN endelig, der er mild og fredsommelig stemt pas Grund
at Pigens Overdragelse, mener, at man bør nøjes med at idømme 
Mikke1 en Bøde, stor 10 Kroner, til Menighedens Fælleskasse.

Men nu rejser

MALENE sig og erklærer, at <sp>Smedens</sp>, <sp>Slagterens</sp> og 
<sp>Skovfogedens</sp> Domme er for haarde og <sp>Hjulmandens</sp> for mild; den sidste
vilde jo desuden ogsaa komme til at svie til <sp>hende</sp>. Nej, den hellige
Aand har i Nat, da hun laa søvnløs, indgivet hende et Raad, som bør
følges: Man skal binde <sp>Mikkels</sp> Arme bag paa hans Ryg, stille ham
op ved Langvæggen med Fronten ud imod Stuen, og én for én i Rad og
Række skal man gaa ham forbi og spytte ham i Ansigtet. Thi kun 
saalunde, sagde Helligsanden, kunde han tvættes ren for sin Synd og paa ny
blive annammet til Naade at hende og Menigheden.

Og derved bliver det.

MIKKEL hales frem under Bordet, bagbindes og stilles med Ansigtet mod
Stuen. Alle skrider ham forbi: forrest <sp>Malene</sp>, derpaa <sp>Karrelius</sp>,
<sp>Hjulmanden</sp>, <sp>Smeden</sp> og <sp>Slagteren</sp>. Bagest Pigen <sp>Lise</sp>.
	
Ingen at dem sparer paa Krudtet. Særlig udmærker <sp>Lise Larsen</sp> sig
ved Styrke og Rumfang, idet hun erklærer at være bleven forkølet forleden
paa Høloftet ...
	
Hvorpaa de alle staaende afsynger fjerde vers af Salme Nr. 3:

<poem>O Helligaand det er dit Værk,
at Sandheds Lys vi finde ...</poem>

Men da er ogsaa <sp>Mikkel</sp> som født paa ny og kan begynde for fra ...

<sp>Det Usigelige har triumferet</sp> ...

<tab><tab><tab><tab><tab><tab>Tæppe.
<!-- OCR text missing for page 0218 -->


<sp>OM FLOKE</sp>
(Bedes læst to Gange)


1911

<!-- OCR text missing for page 0220 -->




<sp>AGERENDE</sp>

<sp>Floke den Taagede.</sp>

<sp>Ice Vølundadatter</sp>, hans Hustrn.

<sp>Lambe Flokesen</sp> }
<sp>Ølser Hønfa</sp> og }   deres Børn.
<sp>Asegerd</sp>        }

<sp>Ulf Ulfsen den Viise.</sp>

<sp>Ingolf Ulfsen</sp> og }		
<sp>Hauk Skallagrim</sp>  }  hans Sønner.

<sp>Endrid Bredmave.</sp>

<sp>Sure Ramm</sp>, en Skjald.

<sp>Lurik Morgenstjerne</sp>, en Sagaskriver.

<sp>Gunnar Hamundsen.</sp>

<sp>Rannveig</sp>, hans Datter.

<sp>Gige Maard.</sp>

<sp>Gudrun Stikbækken</sp>, hans Hustru.

<sp>Hjalte</sp>   }
<sp>Nial</sp>	  }	deres Børn.
<sp>Kaare</sp> og }
<sp>Ingrid</sp>   }

<sp>Thorer Gode.</sp>

<sp>Kormader den Enøjede</sp>, Betlerske.


Handlingen foregaar paa Fladø i Begyndelsen at det
ellvte Aarhundrede.

<!-- OCR text missing for page 0222 -->




FLOKE OG HANS SLÆGT


<sp>Floke den Taagede</sp> hed en Mand at lav Herkomst, hvis Stamfader
havde taget Land vesterpaa i Lumskesyssel straks ved Fladøs Bebyggelse.
Hans Hustru var <sp>Ice Vø1undsdsdatter</sp>, ærbar og tækkelig i alle Maader.
	
<sp>Floke</sp> var en velskabt Mand, noget under Middelhøjde, men bred, med
skægløst Ansigt, lyslokket Haar og milde, trofaste Øjne.
	
Enkelte beretter, at han var temmelig blakket i Troen, thi han paakaldte
vel i Almindelighed Kristus, men ved ret vanskelige Tilfælde anraabte han
tillige sine gamle hedenske Guder og aad Hestekød.
	
Men han var vel øvet i alle Mundens Idrætter, talte godt for sig, kvad
imellem, var lovkyndig og skyede intet Middel for at fremme sin Sag; var
dertil „hamram“<footnote>Kunde skifte Ham eller Kulør efter Forgodtbefindende.</footnote>.
	
<sp>Flokes</sp> og <sp>Ices</sp> Sønner hed <sp>Lambe Flokesen</sp> og <sp>Ølser Hnufa</sp>,
deres Datter <sp>Asgerd</sp>; og Faderen drog stor Omsorg for, at det gik dem
alle vel.

*

INGOLFS DRAB


Der fortælles, at <sp>Floke den Taagedes</sp> Førerskab over Bønderne
tog sin Begyndelse saaledes:
	
<sp>Ulf Ulfsen den viise</sp> hed hans nærmeste Nabo og var en 
Høvding<footnote>Jorddrot, Højremand.</footnote>; deres Ejendomme stødte sammen, dog laa <sp>U1fs</sp> i Lyssyssel.
	
En Morgen sendte <sp>Ulf</sp> sine Smaa-Bønder og Huskarle ud at pløje. Men de
dræbte Okserne, foregav, at en Bjørn havde gjort det, og imens <sp>Ulfs</sp> Søn
<sc>Ingolf</sc> med sine Folk satte efter denne, overfaldt Bønderne dem lumskelig,
dræbte dem alle og flygtede med deres efterladte Koner og Gods over 
Grænsen ind i Lumskesyssel til <sp>Floke</sp>, der syntes godt om Daaden, da han 
hadede <sp>Ulf</sp> for hans Rigdome og Storheds Skyld, tog vel imod dem og gav
dem Husly og Føde.
	
<sp>Floke</sp> selv dræbte aldrig nogen, det taalte hans Hjerte ikke; men han
tog Fordelen.
	
Saaledes beretter Historien.

*

ENDRID BREDMAVE


<sp>Edmund den Røde</sp> eller <sp>Edmund Ræv</sp> hed en Bankdirektør i
Northumberland
	
<sp>Flokes</sp> Fætter pas Fædrene Side, <sp>Endrid Bredmave</sp>, var <sp>Edmund</sp>
<sp>Rævs</sp> Gæsteven paa sine hyppige Handelsfarter til England, og de sloge
sammen mangt et godt Købelag af.
	
<sp>Endrid</sp> var <sp>Edmunds</sp> Agent eller Opkøber paa Fladø. Han stævnede
Smaa-Bønderne til sin Gaard, Adlervatn, ved Ilskfjorden i Snydesyssel paa
Østlandet, og de kom til ham i store Skarer og betroede ham deres Huder,
Talg og tørrede Fisk, som han asa paa egne Skibe omsatte for dem i 
Northumberland og inddrog Betalingen for.
	
<sp>F1oke</sp> var til at begynde med <sp>Endrids</sp> Mellemmand paa Vestlandet,
men det varede ikke længe, førend hans Magt og Anseelse steg langt over
Fætterens; thi <sp>Floke</sp> kendte Bønderne bedre og var snedigere.
	
Men blandt Høvdingerne høstede han kun liden Berømmelse for sin Færd:
og en Skjald, <sp>Sure Ramm</sp>, kvad en Nidvise om ham, hvilken lød saa:

<poem>Fimset handled Floke,
da han Ingolfs Bane<footnote>her -- Drabsmænd.</footnote>
i Ly bragte,
og Brød brød<footnote>gav at æde (Oldkristelig Vending).</footnote>.</poem>

Men <sp>Endrid</sp> og <sp>Floke</sp> lo skadefro deraf, naar de var sammen; og der
siges imellem Mænd, at de ved saadanne Lejligheder ofte aad Hestekød, fik
Berserkergang, hylede som Hunde, bed i Skjoldrandene, glemte 
Kristendommen og snød hinanden i Auktionsbridge.

*

„OM BEN“

<sp>Lurik Morgenstjerne</sp> eller <sp>Lurik Gallop</sp> hed en Sagaskriver<footnote>Journalist, Reporter.</footnote>,
som hidindtil havde staaet paa <sp>U1f den Viises</sp> og Høvdingernes Side og
deltaget i et Protesttog imod <sp>F1oke</sp> og <sp>Endrid</sp>; men da han saa', at 
Bondepartiet øgedes og voksede sig frem i Magt, sendte han hemmeligt en 
Budstikke til <sp>Floke</sp> med den Besked, at han egentlig i sit Hjerte altid havde
næret den største Beundring for ham; og <sp>F1oke</sp> gjorde øjeblikkelig 
<sp>Luriken</sp> til sin Liv-Historiograf, idet han samtidig skikkede til ham som Gunst
og Gave: Laarbenet at en Vejrhane<footnote>perdrix camæleonica (Brehm).</footnote>, to Pund røget Aal og en Rævehale.
	
<sp>Lurik Morgenstjerne</sp> var den første Overløber paa Fladø; men
han blev ikke den sidste.
	
Dette om „Ben“.

*

RIDTET TIL TINGET

Engang red <sp>F1oke</sp> og hans ældste Søn <sp>Lambe</sp> til Tinget, hvor der
var en stor Forsamling I deres Følge var ogsaa <sp>Endrid Bredmave</sp>
som red paa en blakket Hingst; hans Bug gik meget op og ned, han var
stærk anpusten af Ridtet. I Haanden førte han en Saks<footnote>et Slags Hug- og Stik-Vaaben.</footnote>; han bar desuden
lueforgyldte Benskinner og en Skarlagens Kappe.


FLOKE (vender sig imod ham og siger). Er der nogen Sandhed
i de Rygter, som gaar om Dig, Endrid, at Du ikke
kan udrede Enhver sit?

ENDRID (svarer). Nej ... (og mere ikke, thi han er stærkt 
anpusten.)

FLOKE. Skulde det knibe for Dig, kan Du naturligvis
fuldt ud stole paa mig.

ENDRID (tier og tænker). Jeg kan Fanden, kan jeg! (Thi han
kender sin Fætter.)

FLOKE (vender sig derpaa til <sp>Lambe</sp>). Jeg vilde ønske, min
Søn (siger han), at Du vilde tænke paa vor Slægts 
Formerelse og tage Dig en Kone.

LAMBE. Det har jeg længe følt Trang til, Fader; hvem
mener Du, vi skulde tænke paa?

FLOKE. Der er nu Rannveig, en Datter af Gunnar 
Hamundsen paa Hlidarende; han er her paa Tinget og
ligesaa hans Datter, saa kan Du se hende, om Du
har Lyst.

LAMBE. Men Gunnar er en Slægtning af Ingolf Ulfsen,
for hvis Drab der endnu ikke er givet Bøder?

FLOKE. Javel!

LAMBE. Og vil han saa ikke sætte sig imod denne
Forbindelse?

FLOKE. Nej, han vil ikke; thi han tør ikke.

LAMBE. Tør han ikke?

FLOKE. Nej; thi alle Bønderne omkring Hlidarende
staar paa min Side.

LAMBE. Du er en mægtig Mand, Fader!

FLOKE. Det er jeg, min Søn!

ENDRID BREDMAVE (deltager ikke i denne Samtale; thi dels er
der ingen, der spørger ham, og dels er han stedse stærkt anpusten.)
Ved Foden al Lovbjærget rider hver til sin Bod.)

ENDRID til sin.

FLOKE og LAMBE til deres.




LAMBES FRIERI


Næste Dag, da mange Folk gaar til Lovretten, og flere velklædte Kvinder
ses udenfor <sp>Gunnar Hamundsens</sp> Bod, siger

FLOKE (idet han peger). Se, der gaar nu Rannveig, som
jeg talte til Dig om, Lambe. Hvad synes Du om
hende?

LAMBE (forhippet). Godt! Og jeg skulde lide at holde
Løsebryllup<footnote>Gaa i Seng med hende straks paa Timen uden Præst og Ritual.</footnote> med hende.

FLOKE (strengt). Derom kan ikke være Tale, min Søn!

GUNNAR HAMUNDSEN (foretager Retsforhandlingen, som han
plejer, og gaar derpaa hjem til sin Bod).

FLOKE og LAMBE (følger efter ham og gaar ind).

ENDRID BREDMAVE (er ikke med, thi han er stærkt anpusten).

GUNNAR (sidder langt inde i Boden).

FLOKE og LAMBE (hilser ham).

GUNNAR (rejser sig og byder dem Velkomstbægeret; da dette er tømt,
springer

FLOKE (mod Sædvane medias in res og siger): Jeg kommer for at
slutte en Handel med Dig, Gunnar; min Søn, Lambe,
vil være din Svigersøn og købe<footnote>Nu om Dage kaldes det ikke saa.</footnote> din Datter.

GUNNAR. Jeg véd, at Du er blevet en mægtig Mand
paa det sidste, Floke ...

FLOKE (griner lunt). Hæ, hæ ...!

GUNNAR. ... men din Søn kender jeg ikke ...

FLOKE (beskedent). Dygtigere er han end jeg i alt ...

GUNNAR. Og han kommer til at betale hende dyrt,
thi Rannveig skal tage al Arven efter mig.

FLOKE. Det véd jeg; og jeg skal intet spare, hvis
det forundes Lambe at blive din Maag<footnote>Her = Svigersøn.</footnote>. Han skal
have Gaardene Svighøj og Luskeberg; desuden ejer
han selv et sødygtigt Købmandsskib og farer i 
Endrid Bredmaves Følge paa Handelsfart til 
Northumberland.

GUNNAR. Der gaar saa mange Rygter om Endrid her
paa Tinget og andetsteds.

FLOKE. <sp>Jeg</sp> siger god for Endrid! (Kniber et øje sammen.)
Og hvad der end maatte ske af menneskeligt for
ham, røres Lambe ikke deraf; thi han er sin Faders
Søn!

GUNNAR. Der skal betales 60 Hundrede<footnote>Et Hundrede = 120 = i Sølv 480 Kroner.</footnote> for 
Rannveig; og i Tilfælde af Skilsmisse skal kun de 30 
betales tilbage.

FLOKE (hurtig). De 40!

GUNNAR (medgørlig). Godt, saa siger vi de 40!

FLOKE. Det Vilkaar er jeg fornøjet med. Lad os nu
tage Vidner paa Sagen.
	
De tager derpaa Vidner, giver hinanden Haandslag, og <sp>Gunnar</sp> fæster
sin Datter til <sp>Lambe</sp>, at Brylluppet skal staa en halv Maaned efter 
Midsommer pas Hildarende.
	
Da de kommer uden for Boden, gentager.

LAMBE. Du er en mægtig Mand, Fader!
Og overmodig kvæder

FLOKE.
<poem>Ikke han voved
Drabet at nævne;
faa har en Fader
forslagen som Floke.
Rannveig vi rapsed
fra Hlidarende;
og Gunnars Guld,
naar Hel engang
hans Stenhøj stabler<footnote>[c]: Naar han dør.</footnote>.</poem>
	
Men de onde Rygter om Endrid voksede stadig.

*

OM GEDESKIND


<sp>Gige Maard</sp> var en Sønnesønssøn at Otlar Lammelaar; hans Sønner
var <sp>Hjalte</sp>, <sp>Nial</sp> og <sp>Kaare</sp>. Deres Moder var <sp>Gudrun 
Stikbækken</sp><footnote>En Biflod til Vatnaaa, der den Dag i Dag falder i Nordsøen.</footnote>, en Søster til <sp>Ulf den Viise</sp>. <sp>Giges</sp> Sønner var store af
Vækst og modige. Deres Søster var <sp>Ingrid Natsol</sp>, en meget tækkelig
Kvinde.
	
En Dag red <sp>Floke den Taagede</sp> med sine Sønner ud i Myren at
røgte Faarene. Tyve Huskarle fulgte dem, deriblandt to, som havde deltaget
i <sp>Ingolf Ulfsens</sp> Drab.
	
En Kvinde, <sp>Kormadr den Enøjede</sp>, en Betlerske, saa' dem, løb ind
til <sp>Ulf</sp> og sagde til <sp>Giges</sp> Sønner, som just var paa Besøg og holdt paa
Tunet:

Nu er Hævn at hente for Ingolf, Hærmænd; Floke
og hans Sønner rider i Myrene.
	
Straks greb <sp>Ulf</sp> og hans Mænd, tredive i Tallet, sammen med 
Gigesønnerne deres Vaaben og red efter, I Spidsen var <sp>U1f</sp> selv, hans yngste Søn
<sp>Hauk</sp>, kaldet <sc>Skallagrim</sc>, og Gigesønnerne,

<sp>F1oke</sp> og hans Følge red til Stengrimsvatn over Sjataadal til Broen ved
Bjørkefjord.
	
Da griber

LAMBE sig pludselig til Panden, gisper stærkt og siger: Nu søger
Ulf den Viises Fylgjer hid!

FLOKE (springer at Hesten, tager et Gedeskind, svinger det over 
Hovedet<footnote>Heraf Ordet: „At svinge Gedeskindet“ [c]: at forplumre en Sag, lumske
sig fra en Sag ved Ord eller i Gerning.</footnote> og siger): Abracadabra! (siger han). Vorde Taage og
vorde Skræmsel og Undere store for alle dem, som efter
os søge.

Og straks vælter der sig en tyk Taage frem over <sp>U1f</sp> og hans Mænd.
	
Da raaber

HAUK SKALLAGRIM. Det maa Være Floke den 
Taagede, der volder dette, og godt og vel om der ej
følger mere ondt efter.
	
Kort derpaa bliver der saa dunkelt for deres Øjne, at de intet kan se, de
sætter Hestene til og deres Vasben, og der opstaar stor Forvirring.
	
Men <sp>Floke</sp> og hans røgtede i Fred Faarene og kom frelste hjem; og
han svang ofte sidenhen Gedeskindet med særdeles Udbytte.

*

LAMBES BRYLLUPSFÆRD


RANNVEIG (siger til sin Fader, <sp>Gunnar</sp>). Nu har jeg erfaret,
hvad jeg længe har anet, at Du ikke elskede mig
saa meget, som Du altid har sagt, siden Du har 
lovet mig bort til denne Lambe, der staar saa langt
under mig i Stand, og hvis Fader er Anfører for
Trællene.

GUNNAR (der føler sig ramt, mander sig dog op og svarer). Jeg
Lægger ikke saa megen Vægt paa din Stolthed, at den
skulde staa i Vejen for mine Handler; <sp>jeg</sp> skal
raade, ikke Du, hvis vi ej kunne enes. Og hvad
Floke angaar, er han en fin Politiker.

RANNVEIG. Stor var fordum din Slægts Stolthed, og
det er da ikke saa underligt, at jeg har faaet min
Del deraf. Men svært er det gaaet tilbage for Dig
og de andre Høvdinger paa Fladø, siden I taaler at
lade Jer sige af denne Opkomling.
	
Disse Ord faldt <sp>Rannveig</sp> og <sp>Gunnar</sp> imellem; og han gav 
Datteren Ret i sit Hjerte.
	
Men <sp>Lambes</sp> og <sp>Rannveigs Bryllup</sp> blev dog holdt paa 
Hlidarende en halv Maaned efter Midsommer, som Aftalen var.
	
Og midt under Gildet var det saa, at ogsaa Skjalden <sp>Sure Ramm</sp> blev
Overløber; thi han, som fordum paa Høvdingernes Vegne havde kvædet en
Nidvise om <sp>F1oke</sp>, rejste sig nu fra Bænken og fremsagde denne Kantatø
til hans Ære:

<poem>Frejdigt staar Floke
som Høvding selv
i Høvdingeskaren,
Lige blandt Lige
med Hæder smykket.

Hamundsønnen<footnote>Gunnar.</footnote>
gav ham sin Datter,
fagrest blandt Møer,
sit Liv at leve
som Lambes Hustru.</poem>

Bryllupsgildet led nu frem; og da det var til Ende, drog hver til sit.
<sp>Gunnar</sp> gav mange Mænd Gaver ved Afskeden, hvad man satte tilbørlig Pris
paa. Men <sp>Lambe</sp> og <sp>Rannveig</sp> red sammen til Gaarden Svighøj og 
enedes daarligt.
	
Paa den Tid stod <sp>Floke den Taagede</sp> højest i Magt og Anseelse
talrige var de Høvdinger, Skjalde og Sagaskrivere, som sluttede sig til ham;
og Kong Hakon Athelsten at England gjorde ham til Ridder; thi Havet laa
imellem dem.

*

SELVANKLAGEN


Nu er at berette, at Rygterne om <sp>Endrid Bredmave</sp> steg og steg.
Tingtiden var inde, og de kom altid did og tjældede deres Boder: <sp>Ulf den
Viise</sp>, <sp>Gunnar Hamundsen</sp>, <sp>Thorer Gode</sp>, <sp>Gige Maard</sp> og

hans Sønner; <sp>Floke den Taagede</sp> med <sp>Endrid</sp>, <sp>Lurik 
Morgenstjerne</sp> og <sp>Sure Ramm</sp>.

<sp>Ulf</sp> og hans stode Sønden for Lovbjærget, <sp>Floke</sp> og hans Norden for.
Men da træder pludselig

ENDRID frem, hans Bug gaar meget op og ned, hans Ansigt er hvidt,
han er stærkt anpusten, men vældig at skue. Høvdinger og 
Hærmænd (siger han): mange og fule er de Rygter, som er
gaaet om mig, men de er alle sande; jeg kan ikke
længere svare enhver sit for Talg og tørrede Fisk;
Remisserne fra Northumberland er udeblevne, Edmund
Ræv er flygtet over Kanalen med Kassen; vi har
længe snydt og bedraget Jer, og da mit Korpus
hindrer mig i at følge Ræven, overgiver jeg mig
herved til Dommerne og min Skæbne.

Saasledes talede <sp>Endrid</sp>, og der opstod en uhyre Larm; men førend
der endnu kunde ske noget nævneværdigt, svang

FLOKE i Hast Gedeskindøt: Vorde Taage og vorde 
Skræmsel og Undere store for alle dem, som vil mig og
mine til Livs!
	
Og straks blev der paa Tinget stor Trængsel og Forvirring: Ven gik mod
Ven, Høvding mod Høvding, Frænde slog løs paa Frænde, en tyk Taage
rullede hen over alles Hoveder, og mange blev paa Valen, ogsaa af 
Bønderne.
	
Men <sp>Floke</sp> selv og hans nærmeste kom uskadte bort vesterpaa til 
Lumskesyssel.
	
Dette skete Aar 1008 paa den ottende Dag i den niende Maaned.

*

SLUTNING


<sp>Thorer Gode</sp>, som da var Lovsigemand<footnote>Højesteretsassessor.</footnote> stod Tredjedagen efter frem
paa Lovbjærget og forkyndte, at Dommen over <sp>Endrid</sp> var ti Aars 
Fredløshed, saaledes at hver Mand i den Tid kunde tage hans Hoved.
	
Men <sp>Floke</sp> slap fri; thi man turde ikke røre ham at Frygt for Bønderne.
Dog vovede Thorer de Ord, at Floke havde staaet renere i Sagaen, om han
ikke saa længe havde sagt god tor Endrid og hindret Lovene.
	
Derpaa drog han bort fra Tinget, som stod øde til næste Samling.
	
<sp>Floke</sp> holdt sig den Vinter stille.

Men ved den paafølgende Tingtid rejste han Hovedet paa ny, og Folk af
alle Samfundsklasser fylkedes atter om ham: Bønderne, fordi han logrede for
deres laveste Instinkter; Høvdingerne, fordi de frygtede ham, og Skjaldene
og Sagaskriverne vel, fordi de var sultne.
	
<sp>Floke den Taagede</sp> var den første, der ret lærte Fladøboerne at fedte,
lumske, ræve og muldvarpe sig frem.
	
Og Landet lider endnu derunder.

Dette er Fortællingen.
	
Men


SURE RAMM kvad.

<poem>Hil Dig, Floke!
Aldrig har Fladø
fostret en Fører
frejdig som Du!
Fremmest i Visdom,
fremmest i Sandhed,
fremmest i Retsind
staar Du med høje
Guder i Pagt;
hil Dig, Floke:
Aand er Magt!</poem>

*

<!-- OCR text missing for page 0232 -->




AF DEN GAMLE VINHANDLERS
OPTEGNELSER

(1914)






6/10 06.


.......

Saa traf jeg da igen efter næsten 20 Aars Forløb
min Ungdoms eneste og uforglemmelige Elskede!
	
Det var i Gaar Eftermiddags i Frederiksberg Allé,
der kom en Dame gaaende lige imod mig og 
standsede:
	
-- Er det ikke Faber? spurgte hun -- er det -- er
det ikke Vinhandler Olaf Faber?

Mit Hjerte stod næsten stille ved at høre denne
Stemme:
	
-- Ja, sagde jeg op mod hendes Ansigt med mine
halvblinde Øjne -- jo; og De er Lola!
	
-- Jo.
	
Hun stak sin Arm under min, og vi gik sammen
ind ad Vesterbro til:
	
-- De ser ikke godt? spurgte hun.
	
-- Nej, jeg ser ikke godt, sagde jeg. Og kunde
ikke lade være med at tilføje: -- Men det gør ikke 
noget, nu De er kommet tilbage.

Hun trykkede min Arm og lo med sin gamle klare
Latter:

-- Kavaler som sædvanlig!

Jeg lo med, inderlig vel til Mode.
	
Og det viste sig, at vi boede begge i Istedgade, bare
et Par Huse fra hinanden.

-- --





10/10 06.


Jeg gik i Aftes til Lola for at faa opklaret, hvorfor
jeg ikke forleden blev indladt.
	
Hun saa' mig komme over Gaarden og modtog mig
i sin aabne Dør med et:
	
-- Kære Faber, hvorfor har jeg ikke set Dem 
saalænge! Har De været syg?
	
-- Nej, svarede jeg, i Torsdags kunde De ikke
modtage mig, fordi De strøg og „saa' farlig ud“. Saa
kom jeg igen om Lørdagen efter Aftale, men Fuglen
var fløjet og Reden tom. Naa, dertil er intet at sige;
De har Deres at passe og skal ikke sidde hjemme for
min Skyld. Jeg kom saa igen i Mandags; De var
hjemme, jeg saa' Dem bag Vinduet, men blev ikke
indladt.
	
-- Jeg har ikke hørt nogen Banken, forsikrede hun
med en Frimodighed, der var aldeles overbevisende for
mig, der kender hendes Væsen og hele Tonefald fra
gamle Dage, -- hvorfor skulde jeg dog ikke ville lukke
Dem op?
	
-- Ja, hvor kan jeg vide det, Lola; maaske er De
ked af mig gamle Pebersvend. Maaske har jeg imod
min Vilje sagt eller gjort noget, som har mishaget Dem;
og saa skulde jeg straffes.
	
-- Det tror De ikke selv paa, Faber. Aldrig har jeg
truffet et mere hensynsfuldt Menneske end Dem.
	
-- Det er bare Løgn! sagde jeg. -- Men selv om
det var sandt, gjorde jeg jo ikke andet end min Pligt
som Tak for den kammeratlige Maade, De altid 
modtager mig paa.
	
-- Jeg kan bevidne, tog Lolas Medsyerske Ordet
(Madam Søberg hedder hun og er Slagterenke), at 
Lolas første Spørgsmaal, naar hun har været ude, altid er:
Hr. Faber har da vel ikke været her, mens jeg var
borte? Bare han ikke er syg.
	
Min Mistro svandt som Dug for Solen. Og medens
Maskinerne snurrede om Kap, gik Sludderen mellem
Lola og mig.
	
Aa, disse Timer hos hende er som Balsam for mit
Hjerte!
	
Mdm. Søberg siger saa godt som intet, passer blot
sin Syning. Alligevel ønsker jeg hende paa Bloksbjerg,
thi jeg kan dog ikke saaledes tale med L, som jeg
kan naar vi er under fire Øjne; og jeg kan ogsaa
mærke paa L, hvorledes hun af og til tager sig i det
og bryder af ofte midt i noget, aabenbart fordi vi ikke
er ene, og hun ikke vil delagtiggøre enhver i sine
Tanker og Oplevelser.
	
Noget efter lavede L Kaffe, jeg gav en Pægl Punch
og et Par Cigaretter, jeg havde medbragt.
	
Næppe havde vi faaet Kaffen til Livs, saa dundrede
det paa Døren, og ind stormede en stor, fed Kvinde
larmende og skrigende op:
	
-- Tænkte nok, I drak Kaffe, Børn, skreg hun --
Gi' mig en Skvat med!
	
Og hun smed sig paa en Stol, saa den knagede.
	
-- Er Du fuld, Fedesen! Hvordan er det, Du 
opfører Dig! afbrød Lola hende skarpt. -- Vil Du ikke 
opføre Dig ordentligt, har jeg sagt Dig, Du kan blive
borte. Hjemme hos Dig selv kan Du lave Ballade, ikke
her hos mig. Du burde skamme Dig. Gaa din Vej!
	
-- Aa, lille Lola, giv mig en Kop Kaffe; jeg har
ingen Mad faaet i Dag? kom det bønligt.
	
-- Naturligvis skal Du faa en Kop. Men Du holder
Dig i Skindet!
	
Ind bragte L en stor Kop Kaffe og en vældig 
Humpel Hvedebrød:
	
-- Kan Du spise mere, skal Du faa det.
	
Bælgmørkt som det var i Stuen, havde „Fedesen“
endnu ikke set mig.
	
Jeg listede ud i Køkkenet. L var der straks:

-- De maa ikke gaa, Faber.
	
-- Frygter, jeg generer, sagde jeg.

-- Tværtimod; jeg beder Dem blive.
	
Hun tændte Lampen:
	
-- Kom saa med ind, Faber.

Naturligvis adlød jeg.
	
Fedesen rejste sig og kniksede:
	
-- Jeg troede, I var ene; jeg saa' ikke den Herre;
undskyld.
	
-- Derfor kan Du vel nok opføre Dig ordentlig, --
sagde L. -- ellers bliver Du herfra.
	
Den fede sad helt forknyt.
	
Saa kom Symaskinerne i Gang. L. sang en lille 
engelsk Sang, saa en russisk; stadig arbejdende.
	
Saa brød jeg op.
	
-- Kom snart igen, Faber! var Lolas sidste Ord, da
hun fulgte mig ud.




15/10 06.


I Skumringen gik jeg igen hen til L. medhavende en
Sjat Punch og nogle faa Cigaretter, som jeg plejer.
	
Jeg hørte hende synge. Og næppe havde jeg banket
paa, før hun lukkede op:
	
-- Skal De ud, Lola; saa gaar jeg straks igen?
	
Hun modtog mig nemlig med Hat paa; en stor, sort
Balladehat med rød Fjer.
	
-- Jeg skal blot ud og købe lidt ind, Kaffe, Sukker;
for nu har jeg lige været ude og faaet Mønt. Kom blot
ind, Faber; De maa ikke gaa.
	
Mdm. Søberg sad og syede:
	
-- Nej, De maa ikke gaa; Lola er saa glad ved at
se Dem, sagde hun beskeden.
	
-- Ja, jeg er! nikkede L. -- Jeg holder blaa 
Mandag. En halv Dags Ferie om Ugen <sp>vil</sp> jeg have Lov
til at tage mig. Det var rart, De kom!
	
-- Tak for Deres Venlighed, Lola; jeg længes altid
efter Dem.
	
Hun lo:


-- De er nøjsom!
	
-- Det mener jeg just ikke at være, svarede jeg,
-- men jeg sætter Pris paa godt Selskab; paa <sp>Deres</sp>
f. Eks.
	
Hun lo igen, truede ad mig og forsvandt i Køkkenet.
	
Lidt efter kom hun tilbage med Kaffen. Vi drak den
og passiarede.
	
Saa bankede det paa Døren; en halvgammel, 
mørkklædt Kvinde traadte ind:
	
-- En gammel Veninde af mig og min Søster, 
præsenterede L. (Navnet overhørte jeg).
	
-- Jeg kender godt Grosserer Faber, sagde Konen

-- De har skænket mangt et Glas Vin for mig, naar
jeg kom ned og bestilte Varer til Borgergade 24.
	
-- Er det svenske Amalie? spurgte jeg -- Ja, 
undskyld; det er mørkt; og jeg er halvblind.
	
-- Lolas Søster og jeg tjente sammen, vedblev 
Konen. -- Og jeg véd godt, at De kendte og holdt af
Lola, -- kørte hun paa. Jeg sagde ofte til hende, at
Deres Raad skulde hun følge, sagde jeg! De var en
respektabel Mand, der vilde hendes Vel. Men Lola var
ikke imod Dem, som hun skulde være, for hun var
ung og letsindig ligesom Søsteren, der trak til den ene
Side, naar De trak til den anden.
	
-- Ja, lad nu det være godt, afbrød jeg hendes 
Ordstrøm, -- Lola er sød og elskværdig, som hun er, og
har selv brudt sig en Bane.
	
-- Hun skulde ha' blevet hjemme og holdt sig til
Dem, vedblev Konen, -- Jeg véd godt, hvor syg De
blev, da hun rejste, og det var af bare Sorg.
	
-- Aa, visvas! sagde jeg vredt, -- Det véd De ikke
noget om.
	
-- Jamen, jeg har da Lov at tænke mit.
	
-- Tænke; men ikke sige, ja!
	
Lola var gaaet ud i Køkkenet. Jeg gik ud til hende.
Hun stod og græd; jeg greb hendes Haand og kyssede
den: 

-- Kære lille Lola, jeg beklager den Scene; men
jeg er uskyldig; De maa ikke være vred paa mig.
	
-- Paa <sp>Dem</sp>, hvor kan De tro! hulkede hun. --
Men der er jo saameget sandt i hendes Ord!
	
Hun kastede sig ind til mig og græd endnu 
heftigere.
	
Jeg beroligede hende, saa godt jeg kunde, ved at
kæle for hende.
	
Lidt efter gik Svenskeren.
	
Klokken var bleven 8, det var bælgmørkt; Gassen
var endnu ikke tændt paa Trappen, da jeg noget efter
fulgt til Dørs af L. vilde gaa.
	
Jeg strøg en Tændstik og slap ned ad de 3 
Trappetrin. Men da jeg vilde gaa ud i Gaarden, hang min
ene Støvlesnude fast i Dørtrinet, og jeg styrtede paa
mit Ansigt lige ud i den betonlagte Gaard. Lola gav
et Hvin; jeg kom hurtig paa Benene, men Blodet 
styrtede mig ud af Næsen.
	
Jeg kom ind igen i Køkkenet. L. var utrøstelig. Jeg
badede mig med Vand og fik endelig Blodet til at
standse. Men min Næse var som knust og svulmede
op til et rent Monstrum. Desuden Hudafskrabninger et
Par Steder. Og saa havde jeg en stor Bule over 
venstre Øje, som var halvlukket. Jeg saa' henrivende ud.
	
Saa tog Lola, den kære Pige, mig under Armen og
fulgte mig lige til min Dør.
	
En rar Aften og Nat blev det, tilbragt med at lægge
Koldtvandsomslag paa de beskadigede Steder. Og alt
dette kun som Følge af mit daarlige Syn. Dog Gud
være lovet, at jeg ikke er helt blind; jeg kan dog 
ellers retirere mig saa nogenlunde og er glad ved Livet.
	
Siden har jeg holdt mig inde i tvungen Stuearrest,
stadig badende mig med koldt Vand.
	
Jeg havde haabet, at Lola var kommet hen og set
til mig; men det er hun ikke. Jeg véd godt Grunden;
det er ene og alene, fordi hun synes, at hun som
Varietésangerinde er for simpel til at gæste mig i mit
Hjem; fintfølende og stolt, som hun paa sin Vis er,
vil hun ikke udsætte sig eller mig for Kritik og Sladder.




26/10 06.


Det var den 20nde, den Dag, paa hvilken jeg for 30
Aar siden for første Gang saa' Lola.
	
Jeg plejer den Dato at holde en lille privat Fest
med mig selv; havde i den Anledning „brygget“ mig
2 Flasker Punch, og fandt da, at da L. var i Byen, og
jeg igen var ret præsentabel efter Faldet, kunde jeg
passende gaa hen hos hende og tømme den ene 
Flaske i hendes Selskab.
	
Som tænkt saa gjort.
	
Den evige Mdm. Søberg sad ved Maskinen. Og da
hun kom og lukkede mig op, fik jeg et Glimt af L,
som fór ind i sit Sovekammer. Hun var lige blevet
færdig med at vaske Gulv i Dagligstuen og Køkkenet.
	
Om jeg skulde gaa igen?
	
Men L. protesterede højlydt, at hun kom straks.
	
Og faa Minutter efter aabnedes ogsaa Døren, og
hun stod der fuldt paaklædt i sin elegante mørkeblaa
Fløjelskjole, men med Haaret udslagent ned ad 
Nakken.
	
Dejlig var hun, syntes jeg; aldeles som i gamle
Dage. Men jeg kan jo ikke se ordentligt mere, er 
saaledes ikke vis paa, om hun ikke havde anvendt en lille
Smule Krigsmaling.
	
-- Det var rart, De kom, Faber, sagde hun, -- nu
kan De faa en Tallerken Oksehalesuppe med.
	
Hun fór ud i Køkkenet. Jeg bagefter. Jeg samlede
hendes Haar i Haanden og vilde flette en Pisk.
	
Hun lo og rev det til sig. Og i et Nu var det sat
op. Jeg begriber ikke, hvor hun kunde i det Øjeblik.
Det var som ved Trylleri.
	
-- Jeg er doven i Dag; gider ikke dække Bord!
raabte hun ind til Mdm. S. -- Vi kan godt drikke
Suppen af Kopper; saa spiser vi Kødet, naar jeg kommer
hjem fra Byen.

Hun kom ind i Stuen:
	
-- Jeg skal ind med en Prøve af noget Sytøj, vi
har faaet; 20 Dusin à 4 Kr.
	
-- Og De kan vel sy et Dusin om Ugen? spurgte
jeg, -- en rar Forretning!
	
-- Nej, vi kan da mindst sy 1 1/2 Dusin om Dagen
tilsammen, saa det kan nok gaa.
	
-- Men det er dog lettere at staa og skrige paa en
Tribune, mente jeg, -- og det smider vel ogsaa mere
af sig -- -- for ikke at tale om Nebengeschæften,
som vel er Hovedsagen.
	
Hun brast i Latter:

-- „Nebengeschælten“ ... Hvad mener De?
	
-- Ja, De er naturligvis et Dydsmønster? lo jeg 
tilbage.
	
-- Jeg? hun lo, saa det klukkede, -- Ja, det véd
De jo godt.
	
-- Jeg? vrængede jeg efter hende. Jeg véd 
ingenting.
	
Lola og Mdm. S. fik Suppen skyllet i sig, hver en
3--4 store Kopper. Saa trakterede jeg med et 
Monstrum af en Pære. Og kom til sidst frem med 
Puncheflasken.
	
-- En hel Flaske! udbrød L -- Hvad er der paa
Færde, Faber?
	
-- Det er min Fødselsdag.

-- Nej, det er i Maj.

-- Saa er det min Bryllupsdag.

-- Bryllupsdag? Hvornaar?
	
-- Aa, det er længe, længe siden; i 1878.

-- Da var jeg kun ni Aar.
	
Hun hævede Glasset og proponerede „Brudgommen“s
Skaal.

-- Tak! sagde jeg.

-- <sp>Har</sp> De virkelig været gift?


-- Nej, aldrig.
	
Hun lo. Flasken blev tømt. Og saa fulgte jeg hende
ind paa Amagertorv.
	
Ved Afskeden sagde hun:
	
-- Er det sandt, Faber, at De aldrig har friet til
eller kysset nogen Pige?

-- Ja, paa Ære! Jeg har kun holdt af et eneste
Pigebarn, og det var Dem.
	
Og jeg var Dem ikke værd ...
	
Tværtimod! Men jeg var for gammel; og saa
forblev jeg Pebersvend.

-- Men Bryllupsdagen i Dag?
	
-- Et Mysterium! ... Farvel!
	
Jeg véd ikke hvorfor, men jeg <sp>kunde</sp> ikke fortælle
hende, at jeg i disse 30 Aar, hver Dag den 20. 
Oktober har tømt et stille Bæger for hendes Lykke.
	
Hun vilde ikke have forstaaet mig ...

-- --
	
Der var gaaet nogle Dage, hvor jeg holdt mig borte.
Saa vilde jeg atter aflægge et Besøg, men trods min
Banken blev jeg ikke indladt. Gardinet var trukket for.
	
-- En Hyrdetime ...! tænkte jeg i mit stille Sind
og bandede.
	
Næste Dag gik jeg derhen igen. Samme Resultat.
Da Mørket faldt paa, gentog jeg Forsøget. Der var
mørkt. Kl. 10 Aften ligeledes. Dagen derpaa samme
Resultat.
	
Da faldt det mig ind, at hun vekslede Telegrammer
med en Artistagent. Hun var naturligvis bortrejst.
	
Saa i Gaar Aftes gik jeg atter derhen. Der var Lys.
Jeg traf Mdm S. ved Maskinen. L. sad indpakket med
Vat om Halsen.
	
-- Jeg har været syg, Faber; troede, at jeg skulde
dø. Olga (Mdm S) har været bortrejst; jeg hørte godt,
det bankede; saa' gennem Vinduet, at det var Dem,
men kunde ikke røre mig, og De hørte ikke mit „Kom
ind“. Hvorfor tog De ikke i Døren?

-- Af Diskretionshensyn.
	
-- For Dem er jeg altid hjemme, véd De.

-- Der kan dog være Situationer ...
	
-- Ikke <sp>her</sp>!
	
-- Jeg skal huske det, Lola.
	
Jeg gik hjem efter lidt Punch, som jeg heldigvis
endnu havde til Rest. Fik den kogt med nogle 
Nelliker, puttet hende i Seng og sad saa og passiarede og
kælede for hende til Kl. 11 1/2.

-- --

I Gaar Aftes var jeg derhenne igen. L. arbejdede paa
Kraft ved Maskinen, helt kvik tilligemed Mdm S.
	
Men hun saa' daarlig ud, var magret svært af i 
Kinderne.
	
Vi passiarede fornøjet. L fortalte om Livet i 
Rusland, om Moskow og Kreml, om Petersborg og 
meget andet.
	
Der laa et <sp>aabent</sp> Brevkort paa Bordet, et 
Prospektkort. Jeg fik Læseglasset frem for at betragte en
monumental Bygning derpaa og læste til min 
Forbavselse et Par saa utrolig dristige Ord oppe i det ene
Hjørne.
	
Jeg vilde se, hvad der stod paa den anden Side,
men saa fik L. Kig paa mig og rev mig Kortet ud af
Haanden.
	
Hun blev purpurrød:
	
-- Ja, det fik jeg i Eftermiddags fra Stockholm,
sagde hun, -- Postbudet grinte saa lumsk, da han rakte
mig det.
	
Hun slog i det samme en Skoggerlatter op, som slet
ikke lignede hende. Tog sig saa sammen og sagde:

-- Det er fra de to smaa Mirati, to rigtige 
Livstykker ... De maa ikke misforstaa og tro ilde om mig,
kom det saa undseligt, idet hun rakte mig Haanden.

-- Nej, Lola; jeg er ikke snerpet, taler selv frit ...

-- Men dog ikke saadan ...
	
-- Mon ikke? Jeg véd ikke, hvorfor man ikke skal
nævne Legemsdelene ved deres rette Navn. Og disse
har øjensynlig været over al Forstand!
	
Hun lo og bragte mig Miratiernes Portræt. To unge
nydelige Piger. Den ene en fuldendt Skønhed 23--24
Aar.

-- De er vist meget „livlige“? sagde jeg.
	
-- Ja, De kan tro! Især den lille. Men de er rare.
	
-- Sikke Ben de har!
	
-- Ja, de er godt skabt.
	
Saa talte vi om andre Ting.




28/10 06.


Igaar Eftermiddags gik jeg derhen igen. Mdm S. 
lukkede op og meddelte mig, at Lola havde været meget
syg om Natten. Nu havde hun lagt sig og var faldet i
Søvn. Hun, Mdm S, troede, at det var en Byld i 
Halsen.
	
Kl. 7 1/2 gik jeg atter derhen! men blev ikke indladt.
	
Der var Lys; men ingen lukkede op.




29/10 06.


Jeg var derhenne i Eftermiddags Kl. 5. Mdm S. 
meddelte mig, at L. havde været meget syg om Natten.
Nu sov hun.
	
-- Om det kunde nytte, at jeg kom igen senere?
	
-- Ja, ved 8 Tiden. Lola havde sagt, at hun <sp>vilde</sp>
arbejde nogle Timer. Der var noget Sytøj, som skulde
være færdigt.
	
Jeg bad Olga sige L, at jeg kom igen. Men at hun
paa ingen Maade maatte tage imod mig, dersom det i
fjerneste Maade var hende imod eller kunde virke 
skadeligt paa hendes Befindende.
	
Kl. 8 1/4 var jeg der igen og blev indladt.
	
L. sad og arbejdede flittigt ved Maskinen. Hovedet
var indbundet med Vat; og et Plaster havde hun faaet

anbragt bag Øret. Egentlig syg saa' hun ikke ud, 
synes det mig.
	
Hun modtog mig med overstrømmende Venlighed,
takkede for den dejlige Pære, hun havde faaet:
	
-- Det er det eneste, jeg har spist i Dag. De kan
tro, den smagte; men jeg har ondt ved at synke. De
véd ikke, hvor jeg har døjet i Nat! Jeg var ved at
blive gal af Smerter i Øret og helt op i Issen. Jeg
gruer for Natten; jeg tror, jeg bliver oppe og sy'r.
	
-- Om hun kunde taale et Glas Punch; jeg havde
den lille Flaske med?
	
-- Jeg véd ikke; men jeg vil gerne have et Glas.
	
Det kneb svært for hende med at faa den første
Mundfuld ned; senere gik det lettere.
	
Mdm S. fik kun et Snapseglas. Resten drak L. og
blev synlig livet op.
	
Maskinerne snurrede om Kap; Passiaren kom livligt
i Gang.
	
-- Hør, sig mig, Lola, hvorlænge vil De vedblive at
sy i Nat?
	
-- Saalænge jeg kan holde ud; jeg gruer for Natten,
naar Olga gaar.
	
-- Vil De sige mig, Olga, naar De gaar, sagde jeg,
-- saa skal jeg være uden for Porten og løse Dem af.
	
-- Nej, kære Ven, De er altfor god; det kan jeg
ikke tillade.
	
-- Jeg har vaaget over Dem før, Lola; og jeg gør
det gerne.
	
-- Det véd jeg; men De trænger selv til Hvile, De
er bleven ældre. Bliv ikke vred, men jeg tør ikke 
modtage Deres Tilbud.
	
-- Som De vil! ... Men maa jeg saa i det 
mindste ikke faa Lov til at lade min Læge se ind til Dem
i Morgen? De kan ikke ligge her uden Lægetilsyn.
	
-- Blot jeg vil skrive til Doktor Harding, tvivler jeg
ikke paa, at han jo straks kommer, svarede Lola.

-- Kan jo være, svarede jeg kort. -- Gør, som De
vil. -- Farvel!
	
Hun tog Lampen og lyste mig ud. Kl. var næsten 11.
	
-- Tak, fordi De saa' til mig, Faber; kom snart
igen.
	
-- Jeg véd ikke; véd jo ikke, om jeg bliver 
indladt.
	
-- De er bleven forstemt? spurgte hun. -- Er jeg
Skyld deri?
	
Jeg kyssede hendes Haand og gik.
	
-- Kom snart igen! raabte hun efter mig ud i 
Gaarden.
	
Ja, forstemt var jeg!
	
Doktor Harding er nemlig ingen anden end den 
Student, der i sin Tid havde saa skæbnesvanger en 
Indflydelse paa L. og var fejg nok til at fornægte hende,
da det kneb.
	
Ja, i Sandhed er jeg forstemt!

-- --

Jeg forlod L. i Aftes, før jeg havde bestemt, fordi
jeg følte mig ilde berørt ved et Navns Nævnelse, som
det var lykkedes mig til Dels at glemme, og som jeg
troede, at hun ogsaa havde, om end ikke glemt, saa
dog holdt sig borte fra og ikke mere vilde kende.
	
Hvorfor jeg skriver dette ned, véd jeg ikke; men
jeg maa have Luft og har jo ingen at <sp>tale</sp> med.
	
Det var i Begyndelsen af Juni 1890.
	
Enten jeg nu bedrager mig eller ikke, følte jeg mig
den Gang overtydet om, at hun vel var en livslysten,
meget lidenskabelig, men dog uberørt Pige.
	
En høj, duknakket, bebrillet, forlæst ung Student,
som ihærdigt efterstræbte hende, fulgte hende en Aften
hjem.
	
Hvordan hans Opførsel har været, er mig ubekendt.
Men om Morgenen blev hele Huset allarmeret og to
Sædelighedsbetjente tilkaldt af en velvillig Madamme.
	
Paa Spørgsmaal, om det var hans Forlovede, eller 
han paa anden Maade var knyttet til hende, erklærede
Studenten: at han ikke kendte noget til hende; hun
var en almindelig Tøs, han havde hugget paa Gaden.
	
-- Om han havde betalt hende?
	
-- Nej, hun vilde ingen Penge have.
	
Studenten blev permitteret og drev af nok saa kry
over sin noble Handlemaade.
	
Lola førtes til den berygtede Politikælder. I sin Nød
og Forladthed vidste hun saa intet andet Raad end at
paaberaabe sig mig.
	
De to samme civile Betjente blev saa sporenstrengs
sendt ned til mig i Vinhandelen. Jeg var heldigvis
hjemme. Karlen blev sendt i Byen.
	
-- Hvad de ønskede?
	
De legitimerede sig.
	
-- Om jeg kendte en Pi'e, der hed Lola Larsson?
	
-- Ja, temmelig nøje kender jeg en ung elskværdig
Dame af det Navn, svarede jeg.
	
-- Om jeg stod i Forhold til hende?
	
-- Er De gal! fór jeg op -- Hvor tør De vove!
	
-- Ja, de var Betjente og <sp>skulde</sp> spørge. Hun var
grebet sammen med en ung Fløs af en Student. Men
han vilde ikke kendes ved den Tøjte, havde han sagt.
	
Jeg var som lamslaaet.
	
-- Der maatte foreligge en beklagelig Fejltagelse,
mente jeg.
	
-- Nej, det gjorde der ikke. Hun boede der og der,
og var bleven anholdt; men hun henviste til Dem,
som understøttede hende. Om det var sandt?
	
--Ja, jeg hjalp hende.
	
-- Hvormeget?
	
-- Det havde de ingen Ret til at spørge om.
	
-- De skulde vide, om hun havde noget at leve af.
	
-- Ja, hun havde sin Syning; og jeg lagde til, hvad
hun manglede.

-- Om jeg virkelig ikke stod i Forhold til hende?


-- Det var en Uforskammethed at spørge saaledes;
og jeg svarede dem igen: Nej!
	
-- Om jeg da sagde god for hende, for saa vilde
hun øjeblikkelig blive løsladt?
	
- Ja, for Satan! raabte jeg. -- kan De tvivle 
derpaa efter mine Udtalelser? Jeg siger god for hende i
alle Retninger! -- -- Farvel!
	
Jeg lukkede Butiksdøren op og bukkede:
	
-- Værsartig!
	
Saa gik de.
	
Jeg var i „godt“ Humør! kastede 
„Sædelighedsinspektørens“ Privatadresse op i Vejviseren; skyndte mig
derpaa hjem, iførte mig mit fineste Puds, stillede hos
ham ved 5 Tiden og blev indladt.
	
Meget unaadigt blev jeg modtaget, da han hørte, at
jeg kom for at besvære mig, og han henviste mig til
Stationen. Men jeg tog den med Ro, umaadelig høflig,
men bestemt. Og saa fik vi en lang, venskabelig 
Samtale.
	
Han var Verdensmand, glat som en Aal.
	
Jeg sagde ham ærligt, at jeg holdt af den lille 
Sypige, vilde gøre hende alt det gode, jeg formaaede, ja,
gifte mig med hende, om hun vilde have mig. Men nu
havde hans Betjente i Stedet for at støtte mig i mine
Bestræbelser, ved deres Brutalitet ødelagt hendes Rygte
og mine Planer: og at Politiet syntes mere at gaa ud
paa at fylde Bordellerne end at beskytte og værne om
fattige, enligstillede Piger.
	
Han var enig med mig i, at Studenten havde opført
sig æreløst, og lovede at give Betjentene en Røffel,
som jeg véd, de fik.
	
Dette er Historien om nuværende Dr. Harding. -- --

Til Lola har jeg aldrig sagt, at jeg kender 
Studentens Navn. Har heller ikke i Sinde at gøre det; kaldte
ham blot Studenten, og det var ikke lutter Lovord, jeg
tillagde ham den Gang. Han skal nu være en meget
dygtig Læge; <sp>kan</sp> være meget elskværdig, siges der;
er ved Arv meget rig, men er hovmodig, arrogant og
storsnudet over for Smaafolk.
	
Lolas Rygte fik han grundig spoleret, jaget hende i
Landflygtighed og anden Elendighed.
	
Havde han endda lavet hende tyk, saa havde hun
været nødt til at blive hjemme og havde haft et fast
Tag i ham, som han med sin Rigdom ikke vilde have
kunnet føle sig generet af.
	
Men ikke engang <sp>det</sp> kunde han, Pjalten; kun 
ødelægge hendes Fremtid.
	
Om L. kender ham endnu, taler med ham af og til;
om han aner, hun er her i Landet, aner <sp>jeg</sp> ikke og
<sp>vil</sp> ikke spørge om.
	
Jeg har haft Sorg nok af den Sag ...
	
Derfor blev jeg forstemt og gik, for at L. intet skulde
mærke.
	
Og af Frygt for, at hun skal spørge om Grunden,
har jeg ikke været der siden.

-- --
	
Ak, hvor jeg dog længes efter hende, særlig nu, da
hun er syg. Og at jeg føler mig ene, er let forstaaeligt.
	
Jeg har ogsaa, hver Aften, naar det blev mørkt, 
listet mig ind i Gaarden for at se, om der var Lys.
	
Det var der i Dagligstuen. Og jeg tror, at begge
Maskinerne er i Gang, saa hun er forhaabentlig ikke
sengeliggende.
	
Hvornaar jeg gaar derhen, véd jeg ikke. Om muligt
i Morgen Aften. Jeg er nødt til at være forsigtig; jeg
er jo et Stemningsmenneske og maa vogte mig for
Sindsbevægelser og et fornyet Anfald af Hjertekrampe,
som jeg næppe vilde kunne taale.




2/11 06.


Gik hen for at se til L. i Mørkningen. Olga 
lukkede op.
	
-- Hvordan har Lola det?

-- Bedre, ikke helt vel. Men hun rejste i Gaar 
Eftermiddags til Helsingør. Er engageret der til 2 Aftener.
10 Kr. pr. Aften og fri Rejse. Det, hun har forlangt. Hun
kommer hjem igen Lørdag Middag. Og saa skulde jeg
bede Dem komme herhen om Aftenen. De <sp>maatte</sp>
ikke sige Nej. Hun længes efter Dem.
	
-- Jeg véd ikke, om jeg kan og om jeg <sp>vil</sp>! sagde
jeg.
	
-- Lola bliver altid saa glad ved at se Dem; kom?
lød det bønligt.
	
-- Saa skal jeg komme. Jeg gør det gerne; sig
hende det.
	
Og derpaa gik jeg.
	
Olga er i Grunden skikkelig.

-- --




5/11 06.
	

Jeg gik hen til L. i Lørdags og i Gaar. Har ogsaa
den største Lyst til at gøre det i Dag, om jeg vover
det. Er ikke rigtig dristig ved det. Vel bliver jeg altid
modtaget med uskrømtet Venlighed; men jeg er paa
den anden Side bange for at overhænge hende, saa hun
skal blive ked af mit Selskab, thi hvor skal jeg saa søge
Erstatning for disse mig saa kære Timer tilbragt i lun
Passiar? Jeg har hende vedblivende saa kær.

-- --
	
Jeg gik altsaa derhen i Lørdags ved 7-Tiden.
	
Hun arbejdede flittig ved Maskinen sammen med Olga.
Hun var kommet tilbage ved Middagstid fra Hillerød
(ikke Helsingør), hvor hun havde optraadt 2 Aftener som
„Miss Lola, engelsk-russisk Sang-danserinde“ sammen
med nogle andre.
	
Men <sp>hun</sp> var selvfølgelig Trækplasteret, Stjernen!
	
Direktøren havde personlig hentet hende i 
Wienervogn ved Stationen og bukket og skrabet for 
„Fru Grevinden“. (Hvad hun mente med den Titel, véd jeg ikke.
Skal dog se at faa det oplyst ved Lejlighed).

Skønt hendes Øre endnu ikke er rask og voldte hende
mange Smerter, havde hun moret sig godt.
	
Efter Forestillingen den sidste Aften havde hun 
deltaget i en flot Souper sammen med nogle af Omegnens
Spidser og Levemænd og danset til 4 om Morgenen,
drukket Masser af Champagne ...
	
Pludselig bøjede hun sig ned over Sytøjet, der faldt
en Taare derpaa.
	
Jeg greb hendes Haand og kyssede den:
	
-- Men hvad er der i Vejen, Lola?
	
-- Intet ...
	
Hun saa' op paa mig. Saa kom det indtagende lyse
Smil, der endnu gør hende saa køn, og en svag Rødme.
	
Maskinen snurrede atter med fornyet kraft.
	
Lidt efter sang hun en Stump af en engelsk Sang,
slog saa over i en lystig Tyrolervals.
	
Der skulde hænges i!
	
-- I forrige Uge tjente jeg paa Grund af min 
Sygdom kun 75 Øre! sagde hun -- Men nu fik jeg jo 
Skillinger paa Lommen i Hillerød. Og maaske skal jeg til
Helsingør paa næste Søndag. Men under 10 Kr. 
optræder jeg ikke; jeg lader mig ikke skambyde.
	
Jeg tog en Pægl Punch op af Lommen og 5 
Cigaretter:
	
-- Dér, kære Lola.
	
Hun smilede taknemligt:
	
-- Det er alt for galt, kære Faber!
	
Og saa gik Sludderen videre.
	
Jeg havde et Par Drengeportrætter af mig selv, som
hun havde ønsket at se.
	
Dem talte vi lidt om, og saa gik jeg.

-- --

Søndag Aften sad vi igen og passiarede, mens hun
ivrigt syede.
	
Hun fortalte bl. a.:
	
-- Jeg kunde ikke trives i St. Petersborg; saa tog
jeg til Moskow. Tænk Dem min Situation. Ikke et Ord
Russisk kunde jeg eller forstod jeg! Ved Ankomsten tog
jeg en Droske for et køre til et Hotel; jeg havde kun
nogle faa Kopek i Lommen, da Køreturen var betalt. Og
tænk Dem min Skræk: under den hurtige Kørsel, hvor
jeg maatte holde mig fast med begge Hænder for ikke
at falde af, havde jeg mistet mine Noder. Jeg stod og
græd paa Gaden, vidste ikke mine levende Raad: intet
Engagement og ingen Penge; sulten var jeg. Saa kom
der en Dame hen og talte til mig, først paa Russisk,
saa paa tysk og fransk. Jeg sagde papegøjeagtigt nogle
russiske Ord, man havde lært mig. Hun slog en 
skraldende Latter op, slog sig paa Laarene og lo endnu
værre. „Gud, hvad skal jeg gribe til!“ sagde jeg helt
uvilkaarligt paa Dansk. „Hva', en lille Landsmandinde!“
sagde Damen paa bredt københavnsk og omfavnede
mig. „Min lille forskræmte Kylling“, sagde hun: „godt,
at jeg traf Dig; jeg skal nok ordne de Grejer!“ Hun
lod mig straks forlade Hotellet. Det var for dyrt, sagde
hun; lejede et lille Værelse til mig, fór omkring med
mig her og der, stønnede, raabte, skreg og lo, saa jeg
var helt fra det. Men om Aftenen havde jeg 
Engagement paa en stor Varieté, hvor hun selv optraadte! --
-- Saadan er Kammeratskabet imellem Artister! endte
Lola stolt. -- De russiske Ord, jeg, uden at forstaa dem,
havde sagt, véd jeg nu, var de alleruartigste, man kunde
sige. Den Slags „morer“ det altid Folk at lære 
Udlændinge.
	
-- Da jeg var i Irkutsk og Tomsk, begyndte L. senere.
	
-- Hvad, har De været i Sibirien, Lola? sagde jeg
-- Fortæl!
	
-- Aa, der er ikke meget at fortælle, smilede hun
beskedent, -- Livet der er som i det øvrige Rusland.
Omgangen temmelig god: Ingeniører og den Slags 
dannede Folk og saa naturligvis Officerer og Adelsmænd ...
Min Rejse derud var haard. I 5 Døgn <sp>laa</sp> jeg saa 
indpakket i en Vogn, at naar jeg blev baaret ind i Kroen

som en anden Pakke, stod jeg længe og dinglede og
kunde ikke rigtig komme til mig selv, før jeg havde
danset lidt rundt og bevæget Arme og Ben. Men saa
stod der altid et splendidt Maaltid og ventede paa os,
efter at vi havde styrtet den koghede Te i os. Det frøs
op mod 40 Grader ... Nej, saa var Rejsen ned igennem
Sydost Rusland til Baku interessantere. Snart kørte vi,
snart sejlede vi paa Wolga. Der saa' jeg for første Gang
Kameler og Dromedarer.

-- Paa fire! sagde jeg.
	
-- Ja, paa <sp>fire</sp>! lo hun -- Og der var det, som jeg
vist før har fortalt Dem, at jeg nær var bleven bortført
af en Kirgiserhøvding og puttet i et Harem! ... Men
der var væmmelig i selve Baku. Svinsk og Stank af
Petroleum. Men billigt at leve. Høns og Grøntsager kunde
man faa et helt Forklæde fuldt af for 4--5 Kopek.
	
Hun stak pludselig i at le:
	
-- Jeg kommer i Tanker om en pudsig Situation,
som jeg havde Lyst til at fortælle Dem om; De er ikke
snerpet.
	
-- Fortæl, Lola!
	
-- Nej, jeg tør ikke ... (hun pegede paa Mdm S.)
den er for slem ... Maaske en anden Gang.
	
Hun fik et Kys paa Haanden:
	
-- De er sød, Lola!
	
-- Hun sendte mig et skalkagtigt Blik og lo igen,
saa det klukkede.
	
Hun kan endnu aldeles betage mig. Jeg gad høre en
andens Mening om hende, en mere nøgtern. Den blev
vel mere sand. Hun er jo nu halvgammel. Men hvis
man havde set hende som 22-aarig! Hun var dejlig og
spillevende.
	
Ak ja!




6/11 06.


Jeg var da henne som tænkt at se til L.
	
Olga lukkede op og sagde, at Frøkenen var gaaet ud.
Jeg tror, det var Løgn; og det ærgrer mig.

Jeg havde hellere set, at L selv havde lukket op og
sagt, som undertiden i gamle Dage: Bliv ikke vred, min
Ven, jeg kan ikke godt modtage Dem nu, fordi ...
	
Jeg afbrød hende altid her med ét: Ingen Grund,
kære Lola! De skylder mig intet Regnskab. Det er mig
nok at vide, at mit Besøg falder ubelejligt. Paa Gensyn!
Farvel!
	
Saa nikkede hun venligt eller raabte efter mig: Jeg
kommer ned til Dem i Butikken i Aften.
	
Og det Løfte holdt hun næsten altid. -- --
	
Jeg har derfor besluttet ikke at gaa derhen de første
Dage. Det er en Straf, jeg paalægger mig selv. 
Desuden har Kvinder ikke godt af at tro, at man er altfor
forlegen; saa faar de Nykker, og det skal L. ikke have
Lejlighed til. Overfor mig har hun aldrig været lunefuld
før i Tiden, saa det kan ikke hjælpe, at hun vil begynde
paa det nu.
	
Iøvrigt <sp>kan</sp> det jo være, at hun virkelig var ude
eller var i Færd med at omklæde sig og saa ikke vilde
lukke mig ind i Olgas Nærværelse, hvad hun ikke var
bange for i gamle Dage. Og paa samme Fod ønsker
jeg meget at kunne staa.
	
Gid jeg kunde læse lidt mere og i det Hele tage
mig noget nyttigt for; men den Tid er desværre forbi.
	
Et Held for mig, at jeg har bevaret mit gode Humør.




18/11 06.


Som jeg skrev forleden, fandt jeg, med Rette eller
Urette, at det var bedst, om jeg nogle Dage holdt mig
lidt paa Afstand og ikke besøgte L.
	
Endelig i Dag tog jeg Mod til mig. Hun havde sagt
mig, af hun i 2--3 Dage skulde reparere Kostumer og
sy et helt nyt, og om Lørdagen vaske og gøre rent,
da hun haabede Lørdag (i Dag) at blive engageret for
Søndag til Helsingør og muligt Mandag til 
Helsingborg.
	
Jeg gik derhen Kl. 7 1/2. Der var Lys. Ah-ha, hun er
altsaa ikke bortrejst! tænkte jeg og bankede paa Døren,
mens mit Hjerte bankede om Kap.
	
Det varede lidt; saa lød en barsk Stemme:
	
-- Hvem der?
	
Da jeg ikke svarede, blev Døren revet op. Men
næppe saa hun, hvem det var, saa lyste hendes Ansigt
af Glæde:
	
-- Aa, er det Dem, Faber! Hvorfor har De dog ikke
været her saalænge, kære Ven? og hun rakte mig begge
sine Hænder paa én Gang i Møde.
	
Jeg var bange for at komme til Ulejlighed, Lola,
sagde jeg og trykkede et Kys paa hver af Hænderne,
-- De havde sagt, at De havde travlt.
	
-- Det har jeg ogsaa haft. Var De blot kommet 10
Minutter før, havde jeg ikke kunnet lukke op; jeg havde
ikke engang et Liv paa.
	
-- Ja, hvad saa? De véd, for mig er De den samme,
om De saa slet intet har paa.
	
Hun lo:
	
-- De er uforbederlig!
	
Vi kom ind i Stuen. Der var mod Sædvane en 
kolossal Hede. Fattigt var der, men propert indtil 
Pertentlighed.
	
Olga rejste sig beskedent og stak paa Næven.
	
Jeg halede den lille Pægleflaske op af Lommen:
	
-- Meget bliver det ikke, som De ser, sagde jeg --
det er der ikke Raad til; men et Glas til hver af os er
der da ... Og saa, kære Lola, vedblev jeg, -- De har
ingen Gardiner i Sovekammeret, saa jeg har tilladt mig
at tage et Par med. Det er Sommergardiner fra mit gamle
Hjem; de er gamle, men pæne; og da jeg ikke kan
byde dem bedre, maa De ikke blive vred over min
Frækhed.
	
Hun pakkede ud:
	
-- Røde! Nej, hvor de er nydelige! (Hun stod helt
fortabt.)
	
Saa fór hun hen imod mig med udbredte Arme, som
om hun vilde kysse mig; men hun nøjedes med at
trykke min Haand med et sagte: Tak! paa den særegne
bly og stilfærdige Maade, der klæder hende allerkærest.
	
Hun sendte mig et straalende Blik og forsvandt i 
Sovekammeret. Det forekom mig, at jeg hørte hende græde
derinde. Saa blev der stille en Tid. Pludselig lød der
en Visestump langsom og sørgmodig, formodentlig 
russisk.
	
Saa gik Døren op, og hun viste sig bærende paa en
lyserød Kjole og syngende af fuld Hals:

<poem>En gik til Amerika, en anden til Paris!</poem>

Hun smed Kjolen fra sig, rakte mig tavs Haanden og
tog saa fat paa at sy.
	
Jeg betragtede hende fra Siden, lidt bagfra:

Sort Nederdel, hvidt løst Bluseliv, derunder et næppe
kvarterhøjt Korset, som fremhævede den fine Talje, der
har noget ungpigeagtigt over sig. Haaret glat opstrøget
i Nakken, samlet foroven med det ligeledes opstrøgede
Forhaar i en rosetagtig Fletning.
	
Hun var nydelig i <sp>mine</sp> Øjne; mindede meget om
gamle Dage.
	
-- Nu skal De høre! begyndte hun, -- allerbedst som
jeg gaar her og sjover, banker det. Jeg lukker op. Det
var Fru Bernardi, gift med Ejeren at det store bekendte
Cirkus, selv en god Skolerytterske. De skulde til 
Gøteborg; hun var taget over København og erfarede tilfældig,
at jeg laa ledig her: Om jeg vilde tage med hende.
Vejen gik over Rønne i Aften? Jeg sagde hende mine
Betingelser: fri Rejse og Ophold samt 10 Kroner pr.
Dag. Det turde hun ikke gaa ind paa, før de var
naaet Stockholm; men hun vilde underrette sin Mand
derom. Og havde saa sat sig ned og passiaret. Hun er
saa køn og rar, sagde L.
	
-- To Gange har jeg været engageret ved deres 
Cirkus i St. Petersborg, vedblev hun, -- hvor de er meget
ansete. Jeg optraadte ved Balletten, men deltog ogsaa
i Vandpantomimen som Zigøjnerske til Hest i en 
Forfølgelse. Det gik, ikke i Galop, men i Karrière ud og
ind gennem Cirkus, for at vi skulde synes flere. 
Direktøren piskede stadig paa min Hest; underligt, at jeg
ikke red Panden imod en Bjælke, naar jeg i Spring satte
over Barrièren. Skønt han havde sin unge smukke Kone
at holde sig til, stod han i Forhold baade til den ene
og den anden af Balletpersonalet. Da han ogsaa en 
Aften begyndte at knibe og føle paa mig paa en 
nærgaaende Maade, smak jeg ham en knaldende Ørefigen
i hele Personalets Paasyn og lovede ham en til inde i
Manegen, om han ikke holdt sine Fingre fra mig; og
jeg lod ham vide, at vel var jeg for Tiden ved hans
Ballet, men jeg var ligesaa gammel Artist som han,
havde set ligesaa meget og maaske lidt til! Siden var
han den personificerede Høflighed og Tjenstagtighed imod
mig i enhver Henseende.
	
-- De er mageløs, Lola!
	
-- Ja, fordi man er Artist og maaske har bumlet lidt,
lader man sig dog ikke alting byde, sagde hun stolt.
	
-- De „bumlet“, Lola; det er vist ikke sandt.
	
-- Jo, smilede hun, -- man kan jo ikke sige sig rent
fri. Men sandt at sige, naar jeg sammenligner mit Liv
med det Liv, som f. Eks. „Fedesen“ selv har fortalt
mig, at <sp>hun</sp> har ført, saa maa jeg kaldes en ren 
Novice. Spørg Olga, saa skal De blot høre.
	
Olga blev blodrød.
	
-- Fortæl! sagde jeg.
	
-- Nej, det kan jeg virkelig ikke, vred hun sig.
	
-- Aa Snak, jeg er ikke snerpet.
	
-- Nej, Faber, lo L -- hun <sp>er</sp> for slem!
	
-- Fortæl De mig saa om Rusland da.
	
-- Ja, nu skal De faa Historien om Kejserens 
Livlæge! Han kom hver Aften for min Skyld i „Alkazzar“,
hvor De véd, jeg ofte har optraadt. Han indbød mig
gentagne Gange til Aften, men jeg afslog stadig

Indbydelsen. Til sidst sagde Direktøren til mig, at det kunde
ikke gaa an, han var en god Gæst, en formaaende
Mand, som man ikke maatte støde. Saa modtog jeg hans
Indbydelse og tænkte: Saa Du har sladret, min Ven;
jeg skal nok gøre Dig ked at mig! Der var dækket et
overdaadigt Bord med fin-fin Rødvin. Jeg rynkede paa
Næsen, forlangte Bourgogne Chambertin. Den kom 
øjeblikkelig. Saa vilde jeg have Schlos, Johannisberger, 
Tokayer, Madeira, Champagne, altid de dyreste Mærker.
Jeg drak kun en Mundfuld, saa vilde jeg have noget
andet. Jeg skal nok selv betale, sagde jeg og tog min
Pung frem (Manden var gerrig). Men det fik jeg 
naturligvis ikke Lov til, vidste jeg. Han tog saa min Pung:
Om jeg vilde have en Lykkeskilling? Ja, giv mig en
af hver Slags. Og saa maatte han op med dem lige fra
1 Kopek til 500 Rubler. Det tog Vejret fra ham. Saa
rejste jeg mig og sagde Godnat. Fra den Tid forfulgte
han mig aldrig.
	
-- De er jo en ren Vampyr, Lola!
	
-- Aa, det skadede ham ikke. Jeg vidste, han var
meget rig og meget gerrig. Han kunde jo have ladet
mig være i Fred.
	
-- Jamen, naar han nu følte Kærlighed til Dem.
	
-- Kærlighed, det vil jeg nok sige! Nej, han troede
i sit Hovmod, at han kunde købe mig. Han tog fejl.
	
-- Da er dog enhver Kvinde til Salg, har en 
Franskmand sagt, kun Prisen er forskellig! ...

Hun prøvede Kjolelivet, hun syede paa. Jeg hjalp til
med at knappe:
	
-- Det sidder som støbt, sagde jeg.
	
-- Ja, det sidder udmærket, bekræftede Olga.
	
-- Nu bortfører jeg Dem, Lola!
	
Jeg slog venstre Arm om hendes Liv, højre ind 
under Knæleddet; og inden hun vidste af det, var hun
løftet fra Gulvet og blev snurret rundt, hvilende i mine
Arme.
	
Hun skreg og lo paa én Gang.

Jeg satte hende.

-- At De kan bære mig! lo hun.
	
-- Som en Visk! sagde jeg -- Og De fortjener at
bæres paa Hænderne, saa sød, De er!
	
Først Kl. 11 1/2 gik jeg hjem, ganske indtaget i min
gamle Flamme.
	
Men hvad mon Folk vilde tænke -- en afdanket 
Sangerinde; har man kendt Mage!




24/11 06.


Det hænder undertiden, naar jeg har siddet og malet
og malet i min Bog, Side op og Side ned, at det 
Spørgsmaal opstaaar hos mig: Men hvad gør Du nu egentlig
dette for? Disse Fortællinger og Oplevelser, Samtaler
og Hjerteudgydelser m. m. blandet imellem hinanden;
hvorfor gør Du det?
	
Her sidder jeg, hvor ungdommelig jeg end føler mig,
unægtelig dog en gammel Herre, og skriver op og ned
ad Væggene om en Tøs, hvoraf der gives tusinde.
	
Skudt forbi! Det er netop det, jeg ikke gør, siger jeg
saa igen til mig selv: Lad mig nu ogsaa se med 
Kærlighedens Briller paa hende, lad mig ubevidst forgylde,
idealisere hende; der bliver dog saameget godt og smukt
tilbage hos hende, at jeg engang, naar jeg bliver 
„gammel“, og maaske mister hende, med Fryd vil følge mit
Samvær med hende, som jeg holder af endnu, trods
hun hører til den udskregne og foragtede 
Sangerindekaste.
	
Ja, og saa tager jeg fat paa at skrive igen om „Hende“,
som kun en gammel Pebersvend kan det om den Kvinde,
han engang har elsket, og som Skæbnens Ugunst 
berøvede ham; men som dog altid vil indtage en 
fremragende Plads i hans Hjerte, om hun saa 10 Gange hører
til en Pariakaste, som Bedsteborgerne ser ned paa, men
for hvis Skyld de alligevel ofte glemmer baade Hus og
Hjem og ruinerer sig!

-- --

Gik hen til L. ved Syvtiden. Havde med Vilje igen
holdt mig derfra paa femte Dag; men nu kunde jeg ikke
dy mig længere. Længselen blev mig for stærk.
	
Jeg blev modtaget med saa megen Velvilje, som jeg
kunde ønske mig.
	
Hvorledes gaar det med Deres Engagementer,
Lola?
	
-- Der er Tale om 2 Dage (eventuelt 4) i Helsingør,
sagde hun, -- Direktøren har den Frækhed at byde mig
15 Kr. for 2 Aftener. Men jeg optræder ikke under 10
pr. Aften. Sidste Gang havde han ikke en præsentabel
Dame; han havde skrabet nogle sammen til 5 Kr. Der
var kun 1 Førsteklassesnummer, Haydn; han er 
verdensberømt og optræder ikke under 50 Kr. pr. Aften.
Jeg kender ham nøje fra Udlandet.

--Naa, og hvad saa, Lola?
	
-- Saa hænger jeg i med mit Sytøj, sagde hun, --
jeg lader mig ikke skambyde; jeg er første Klasses 
Artist i mit Fag. Herhjemme er intet at tjene. De store
Gager, man anfører, er kun Humbug, Reklame. Naar
Vedkommende har betalt, hvad der fordres baade her og
der, bliver der ikke saameget tilbage af Gagen, som en
obskur Varieté byder f. Eks. i Tyskland, og uden 
Fradrag. Jeg vil til England, der vil jeg kunne gøre mig.
Jeg vil danne en Damekvartet. Men jeg vil naturligvis
ogsaa give Solonumre med mine russiske og ungarske
Danse.
	
-- Hvornaar skal det gaa for sig?

-- Til Foraaret.
	
-- Og saa?
	
-- Saa gaar vi til Paris.
	
-- Og saa?
	
-- Hjem igen til det lille Danmark.
	
Saa snurrede Maskinen med fornyet Kraft.
	
-- Lola, sagde jeg, der vanker et Glas af den 
bekendte lille Flaske; mere har jeg ikke i Dag, ikke 
engang en Cigaret; det er smaat med Skillingerne.

-- Og saa kommer De endda med Punch!
	
-- Ja, jeg ved, De holder af det, og saa lavede jeg
en eneste Flaske. Men jeg har kun 1/3 med; man maa
være økonomisk. Rigtig Punch er det heller ikke; der
er ingen Arrac deri, kun Sprit, Sukker og lidt 
Urteekstrakt.

Hun nippede til Glasset:

-- Den er dejlig! Hvad er det dog, De har kommet
i den? Hvor den dufter!
	
-- Det er kun amerikansk Olie, sagde jeg, -- engelsk
Salt, Dyvelsdræk og for Parfumens Skyld lidt 
Chenopodium vulvonia.
	
Hun brast i Latter:
	
-- Det var en rar Dosis!
	
Hun lo igen:
	
-- Men sig mig nu, hvad det er.
	
Hun rakte mig bedende Haanden. Jeg kyssede den
og sagde:
	
-- Siden det er Dem, Lola, der spørger, saa er der
tilsat et Udtræk af Gravenstenæbler, Muskatnød, Vanille,
Violrod og lidt Orange.

-- Hvad kan De dog lave for dejlige Ting!

Jeg rejste mig.
	
--De vil da ikke allerede gaa?

-- Blot et Øjeblik; jeg vil gaa hjem at fylde Flasken.

Saa smuttede jeg ud; løb hjem og fyldte Flasken,
der rummer en Pægl. Det stod ikke længe paa; men
lidt forpustet var jeg dog blevet.
	
Teen stod paa Bordet, da jeg kom tilbage; 3 Par
Kopper.
	
-- Nu skal vi have lidt Aftensmad, sagde hun. -- Jeg
skal blot hente et Berkes og et Par Hveder.
	
-- Det gør jeg, Lola!
	
Og ud fór jeg igen af Døren, før hun kunde 
forhindre det.
	
Jeg købte 1 Berkes, 4 Hveder og 2 Cigaretter. Det
blev 23 Øre, og det mente jeg nok at kunne spendere.
Men Skænd fik jeg.
	
Saa drak vi en Sjat Te. Maskinerne kom atter i Gang,
jeg fyldte Glassene.
	
Deres Traad slap op. Olga blev sendt i Byen efter
ny Forsyning.
	
Vi talte om Arbejde, og Lola fortalte:
	
-- Det var her i Forsommeren. Jeg laa ledig og havde
intet at leve af. Saa gik jeg ud at pille Jordbær hos
en Gartner helt ude i Brøndshøj. Kl. 4 om Morgenen
maatte jeg hjemmefra for at være der i rette Tid. Der
gik jeg saa og bukkede mig (ligge maatte vi ikke) hele
Dagen. Hvert Kvarter skulde Kurvene være fulde for en
Dagløn af 14 Øre Timen. De kan tro, det var strengt:
og saa dødtræt hjem paa Vesterbro om Aftenen. Min
Søster vilde ikke huse mig, om jeg var nok saa træt:
det var ikke smukt. Brun blev jeg som en Tater, saa
at jeg maatte sminke baade Hænder og Arme, da jeg
igen skulde optræde. De skulde bare have set mig!
Men De troede mig jo den Gang i Udlandet; og De var vel
endda den eneste, der ikke vilde have forarget Dem over,
at jeg havde paataget mig saadant Arbejde, men været
mig bekendt alligevel.
	
-- Om jeg vilde, Lola? Vær vis derpaa!
	
Jeg greb hendes Haand og kyssede den i dyb 
Ærbødighed.
	
-- Jamen, saadan dømmer ikke Folk ... Olga maa
intet vide, Faber, og mine Kolleger hellerikke; de 
Mennesker dømmer helt anderledes. Men Arbejdet er dog
ingen Skam, vel?
	
Atter kyssede jeg hendes smaa tapre Hænder.
	
-- Nej, tværtimod, jeg beundrer Dem.
	
-- Tys! ikke et Ord! Der er Olga!
	
Jeg bøjede i Hast mit Knæ og kyssede hendes Haand
i Tavshed.

Det tog i Døren. I et Nu var jeg oppe. Ind kom
Olga.

Lidt efter gik jeg hjem, opfyldt af dyb Kærlighed til
dette vidunderlige Pigebarn.
	



26/11 06.


Jeg stak den Rest Punch, jeg havde fra forleden, i
Lommen, købte 10 Cigaretter og gik hen for at 
besøge L.
	
Der var Lys. Jeg bankede i Forbigaaende paa 
Vinduet. Hun modtog mig i Døren, straalende glad:
	
-- Aa, er det Dem! Rart, at De kom; jeg sidder saa
alene. Olga er bleven syg; hun har ikke været her i
Dag.

-- Ser jeg fejl, spurgte jeg, -- er hun ikke „kommet
for Skade“ og skal have et Barn?
	
-- Jo, ganske rigtig.
	
-- Hvad er hun? Er hun gift?
	
-- Hun er Sangerinde; har været gift med en rig
Slagtermester; han holdt andre Kærester; saa blev de
uenige og skiltes. Det var ved at blive godt imellem
dem, men saa var hun blevet med Barn i Mellemtiden
med en anden. Nu skal hun have det tredje.
	
-- Med den samme?
	
-- Nej; men det kan man næppe tale om ... Det er
med hver sin.
	
- - Hun maa være livlig! Det ser hun for Resten ikke
ud til.
	
-- Nej, hun er dum og saa altfor skikkelig. De to
forrige Børn fik hun med gifte Mænd, og dette her skal
hun have med en Dreng paa 20 Aar; og nu ved hun
ikke, hvor han er blevet af. -- -- Her skal De se et
morsomt Brev fra New York, sagde hun pludselig, --
det er fra Abdulla, en Fakir, som jeg har skaffet 
derover. Han er første Klasse, hans Kunster er forbavsende,
ingen Humbug. Han er mig meget hengiven; jeg har 
hjulpet ham i Rusland, hvor han for Resten blev gift med
en rig adelig Dame, der blev aldeles indtaget i ham.
De lever særdeles lykkeligt sammen. Han er meget smukt
skabt, optraadte næsten nøgen og er ganske brun i 
Huden. Han vil have mig til New York; men jeg vil til
England med min Kvartet, derfra til Frankrig og 
Amerika for at tjene Penge. Der er Gager. Jeg har tjent
700 Kr. om Ugen der.
	
Hun forsvandt i Sovekammeret. Kom igen iført et
mørkt tætsluttende Liv:
	
-- Undskyld, jeg forlod Dem; hvorledes sidder det
Liv i Ryggen?
	
-- Brillant over det hele; og som det klæder Dem!
Det genkalder mig første Gang, jeg saa' Dem som voksen.
	
-- Det var i Beværtningen i Borgergade; jeg var i
rødt Jerseyliv.
	
-- Nej, De var i sort brocheret.

-- Mit Konfirmationsliv!
	
-- Hvor De var dejlig med det store, lyse, kreppede
Haar! Erindrer De, hvad jeg sagde til Dem?

-- Ikke rigtig ...
	
-- Jo, jeg blev helt perpleks over al den Skønhed, greb
begge Deres Hænder og sagde: Hvor i Alverden 
kommer De dog her! De passer som en Hund i et Spil
Kegler!
	
-- Ja, ja, nu husker jeg det; og Madammen blev
helt vred!
	
-- Ja; men det tog jeg mig let! Og De blev ikke
Ugen ud i den Bule, men kom ned hos Jensens; og
<sp>der</sp> gik De ganske rigtig i rødt Jerseyliv.
	
-- Kan De huske, at De en Aften smed en ung Mand
ud, som var uartig imod mig?
	
-- Det har jeg glemt.
	
-- Jamen, jeg ikke.
	
-- Men jeg husker, at De saarede mit gamle Hjerte
for Livstid.
	
-- Stakkels Ven! ... sagde hun og lagde Armene om
min Hals, noget hun yderst sjældent vover, strøg mig
kærtegnende over Haaret og løb saa pludselig ud i
Køkkenet.

Der var længe ganske stille derude. Saa raslede det
med Kopper, og hun kom nynnende ind med Kaffe:
	
-- De drikker nok en lille Kop med, Faber? spurgte
hun -- Og lad saa Minderne fare ... Hvad mon 
Klokken er blevet? Ti Minutter i 12! Hvor er Tiden dog
blevet af! Det er Deres Skyld, Faber! Tak!
	
-- Det er mig, der maa takke, sagde jeg.
	
-- Altid Tak til mig! smilede hun.
	
-- Ja, altid! sagde jeg.
	
Det var en dejlig Aften. En Aften, som jeg kun kan
nyde den sammen med „Hende“. En Aften, jeg kan
leve paa og glæde mig over i lange Tider.
	
Jeg mærker intet til „Sangerinden“. For mig er hun
vedblivende den lille Uskyldighed, der vandt hele mit
Hjerte.




2/12 06.


Igen hos L., som jeg traf flittig syende, bistaaet af
Olga, som var kommet sig efter sit Ildebefindende, 
tronende svær og tung bag sin Maskine.
	
Vips var Lola pludselig oppe fra Stolen og stillede
sig i Paradestilling. Og til sin egen Sang begyndte hun
at danse og paradere, saa godt Stuens ringe Plads 
tillod det, og med en Ynde og Gratie i sine Bevægelser,
som aldeles indtog mig og er hende egen.
	
Jeg sagde hende det og bemærkede, at det glædede
mig at se, hvor afrundet symetrisk enhver af hendes
Bevægelser var i Modsætning til saamange baade 
danske og tyske Soubretter, der blot skraalede op og slog
til Side med Arme og Ben.
	
-- Og dog har de deres Publikum alle Vegne, sagde
hun.
	
Saa rettede hun sig militærisk knejsende og gav sig
til at skraale op med helt forandret Stemme, idet hun
spjættede ud med Arme og Ben helt umotiveret, 
aldeles som man ofte ser. Al Ynde var som bortblæst; hun
var udannet, kantet, næsten raa.

Olga sad med aaben Mund helt væk i Beundring.
Hun saa aabenbart her Idealet af en Sangerinde.
	
L. sluttede med et mesterligt eftergjort, kejtet Kniks
og fór saa atter hen til sin Maskine med en klukkende
Latter.
	
-- Ja, er hun ikke beundringsværdig, Olga! sagde jeg.
	
-- Ja, hvem der kunde som hun! kom det i Ekstase.
	
L. lo, saa hun rystede.
	
Her maa jeg standse med Skrivningen, da min Lampe
nægter sin Tjeneste af Mangel paa Olie.




3/12 06.

	
Jeg havde glædet mig til at tilbringe Aftenen hos L.;
gik ogsaa derhen. Hun var hjemme, men Olga, som
lukkede op, meddelte mig, at jeg umulig kunde komme
ind i Øjeblikket, da L., som havde gjort rent, stod i
„den bare Klokke“; men om jeg vilde komme igen om
et godt Kvarter, saa troede hun nok, at „Frøkenen“
kunde modtage mig, naar hun hørte, hvem det var.
	
Jeg kom igen, men Olga skulde hilse og sige, at jeg
maatte ikke blive vred, men „Frøkenen“ var endnu ikke
paaklædt; bad sig derfor undskyldt. Men det skulde
være hende meget kært at se mig i Morgen Aften, om
det var mig belejligt. Og jeg maatte endelig ikke blive vred.
	
Det blev jeg selvfølgelig heller ikke. Men alligevel
noget skuffet; ønskede i mit stille Sind Olga paa 
Bloksbjerg, thi havde hun ikke været, var jeg dog maaske
blevet indladt. „Den bare Klokke“ skulde ikke i mindste
Maade have generet mig, og min Nærværelse vel næppe
heller virket skadelig paa L, selvom man med Pastor
Fenger „aldrig kan vide, hvad der kan ske, naar de to
Køn kommer sammen“.
	
Jeg nægter ikke, at jeg gik lidt bedrøvet hjem. Hvor
jeg satte mig til at læse i mine Optegnelser for i Gaar,
men havde meget svært derved ved Lampelys, især da
denne Blyant synes mig saa lys i Skriften, saa jeg næppe
kan skelne Linierne uden som en svag Skygge, endmindre
læse, hvad der staar, selv med Læseglas. Men Gudskelov,
at jeg dog kan se, saameget, jeg kan, endnu ved Dagen!

-- --
	
Jeg er ked af min lyse Blyant! Jeg griber min „Lyra“.
Nr. 1192; den er 3/4 Alen lang uden Overdrivelse og
grov som min Moral. Men heldigvis er denne dog ikke
grovere, end at L. er fuldt ud enig med mig i mit Syn
paa mange fra Fædrene nedarvede og laante 
Institutioner f. Eks. Ægteskabet.
	
„Ja, det tror Fanden“, vil man sige, „Lola er en
„falden“ Kvinde, hun befinder sig paa den anden Side
Plankeværket og har ingen Mening.“
	
Fordi en Præst ikke har staaet og vævet over hende
og sagt: „Gak hjem med og vord frugtbar og 
mangfoldig med Petersen!“
	
Hæ!

Men nu gaar jeg i Seng.	




7/12 06.

	
Jeg gik hen til L. i Aftes. Kl. var 7. De sad ved
Symaskinerne, flittigt arbejdende.
	
-- Gid jeg var rig! sagde jeg.
	
Hun forstod mig straks.
	
-- Rigdom gør ikke altid lykkelig, nikkede hun. --
Jeg har været rig, virkelig rig engang. Jeg var forlovet
med Grev .... (disse malabariske Navne kan jeg ikke
huske.) Han overøste mig med Gaver. Mit Billede stod i
Aaringer paa hans Skrivebord. Selv tjente jeg meget; jeg
havde en 4 Værelsers Lejlighed, fuldt monteret paa 
Hovedstrøget, holdt 2 Piger og red eller kørte ud hver Dag
med Kusk og Tjener; det kostede 24 Kr. daglig. Jeg var klædt
i Silke fra inderst til yderst, altid af samme Farve 
altsammen; og jeg havde mange Dragter. Han bebor et
Gods nær Helsingfors, har først for nylig giftet sig. Men,
tro mig, Rigdom er ikke nok! ... Alligevel er det dumt
at være ødsel. Min Trøst er det, at jeg har hjulpet
mange, det glæder jeg mig ved den Dag i Dag. Dog,
det burde jeg ikke gøre mig til af, det klæder ilde.

Hun rejste sig brat og forsvandt i Sovekammeret.
	
Olga sendte mig et Par spørgende Øjne; men jeg
sagde intet, rejste mig blot og gik op og ned ad
Gulvet.
	
Noget efter kom L. ind, skyndte sig hen til 
Maskinen. Jeg greb i Forbigaaende hendes Haand og kyssede
den ærbødigt.
	
Saa satte hun sig ivrig til Arbejdet.
	
Pludselig lo hun, saa det klukkede med denne 
klokkerene Latter, der fryder mig helt ind i Sjælen.
	
-- Uf, det væmmelige Sytøj! sagde hun saa. -- Nu
har vi igen faaet noget, som, selv om vi hænger i fra
7 Morgen til 2 Nat, ikke kan give os mere end 90
Øre pr. Dag. Havde jeg ikke sat mig for, at jeg <sp>vilde</sp>
være i København i Julen, smed jeg „Pressejærnet“
(saaledes kalder hun Damen i Forretningen) Sytøjet
lige i Synet!

Imens sang hun:

<poem>Zwei dunkle Augen, ein purpurne Mund ...</poem>

	
Hun kom til at rive et Glas ned paa Gulvet. Jeg
saa', at hun blev helt forfærdet:
	
-- Gud, hvad skal der dog nu hænde mig for en
Ulykke! sagde hun.
	
-- Er De overtroisk?
	
-- Jeg er saa nervøs og overanstrengt, sagde hun
med lav Stemme, -- arbejder til Kl. 2--3--4 om 
Morgenen og kan endda næppe tjene til Føden. Jeg havde
Lyst til at opgive det hele. Hvad skal der dog nu
hænde mig! I Rusland siger man, at det betyder Ulykke,
naar et Glas knuses.
	
Jeg troede først, at det var hendes Spøg, og vilde
til at gøre Nar ad hende. Men jeg saa' hendes Rædsel;
hun var helt bleg. Og saa sagde jeg:
	
-- Ja, jeg indrømmer, at det kan jo blive slemt
nok.


-- Véd De, hvad det betyder? spurgte hun hurtigt.
	
-- Javel véd jeg det.
	
-- Aa, sig det, sig det!
	
-- Nuvel: det betyder (jeg greb i Blinde), det 
betyder, at De skal have lige saa mange Kys, som der
er Glasskaar; og det kan jo undertiden være drøjt nok.
Det skulde vel egentlig være paa Munden, vedblev jeg
stadig alvorlig, -- men det er vel ligemeget. Nu kan
De faa dem paa Haanden med det samme; saa er den
Gæld betalt, og Ulykken afværget.
	
Og saa kyssede jeg hende en halv Snes Gange paa
Haanden.
	
-- Saa mange Skaar er der ikke, Faber, lo hun.
	
Jeg har ikke talt dem, sagde jeg og gav hende
et Par Kys til.
	
-- Nej, Faber, det <sp>kan</sp> jeg ikke tillade; De gør mig
helt flov.
	
-- Og jeg <sp>tør</sp> ikke tillade mig at kysse Dem paa
Munden?
	
Jeg strøg hende kærtegnende over Haaret og rejste
mig for at gaa.
	
Hun saa' op:
	
-- Bliv lidt hos mig, sagde hun. -- Jeg trænger til
Selskab.
	
Selvfølgelig blev jeg. Kl. var næsten 12, da jeg
gik.

-- --

I Gaar Aftes gik jeg derhen igen medbringende en
af mine gamle Sofapuder, L. skulde have at sidde paa,
da hun havde klaget over, at hun blev træt i Armene
ved at sidde saa lavt, bøjet over Sytøjet.
	
Olga modtog mig med Meddelelsen om, at L. var
gaaet paa Kristianshavn i Anledning af noget Arbejde,
hun muligvis kunde faa.

Jeg satte mig ned for at vente.
	
Saa kom L. elegant og smuk, men med et Monstrum
af en Hat saa stor som et Vognhjul, der iøvrigt klædte
hende.

-- Tak for Puden, Faber, sagde hun. -- De husker
da ogsaa al Ting og værner om mig til enhver Tid.
Jeg har ingen Kræfter i Armene; men mine Ben er
gode nok, kan De tro, det kommer af Dansen.
	
Munden løb paa hende.
	
Jeg trakterede med 5 Cigaretter.

-- Véd De, hvad jeg har Lyst til, Lola?
	
-- Nej?

-- Til at foreslaa, at vi to slog os sammen og holdt
Jul; ellers faar jeg en meget fattig Jul.

-- Det gør jeg ogsaa, sagde hun.

-- Nej, De er vel bedt ud hos Kolleger eller 
Slægtninge; jeg har ingen mere paa Jorden uden Dem.

-- Ja, bedt ud er jeg, sagde hun. -- Men jeg har
sagt Nej; jeg vil blive hjemme, og Deres Forslag 
synes jeg om; men jeg har intet at byde.

-- De har Dem selv, svarede jeg, -- er det ikke
nok! Og saa er altsaa <sp>det</sp> afgjort.

-- Jeg har i Dag haft Besøg af Miratierne, vedblev
hun lidt efter. -- De var skruptossede!

-- Er de kommet tilbage fra Finland! Aa, lad mig
faa dem at se engang, Lola?

-- Hvis de bliver her i Byen, skal jeg nok lade
Dem det vide, saa De kan faa dem at se. De vil nok
synes om dem, for de <sp>er</sp> rare.
	
Vi passiarede. Tiden løb, saa jeg ikke begreb, hvor
den blev af. Hun sang, og hun lo. Kl. blev 11 1/2. Jeg
brød op.
	
Den kære Pige; jeg kom gerne til hende hver Dag,
hvis jeg ikke skammede mig.




13/12 06.


Jeg tilbragte Lørdag Aften hos L.
	
Der var foruden Olga (som øjensynlig befandt sig
ilde og vist revner om føje Tid), en Kollega, en
Sangerinde, stor, svær, smuk, der hed Anna. Hun har sunget
paa Frederiksberg. Jeg syntes ikke rigtig om hendes
Person, som var sødttalende, som alle Svenskere; 
desuden saa' hun noget „fugtig“ ud.
	
Hun var uden Engagement nu, havde paataget sig
noget Sytøj, men havde ingen Maskine, ja, forstod ikke
engang at betjene en saadan. Og da hun nu frygtede
for at miste det Sted at sy for, havde Lola med sin
sædvanlige Hjertensgodhed tilbudt at sy Sagerne for
hende gratis og senere lære hende at sy paa 
Maskine.
	
L. sled i det fremmede Sytøj med vanlig Energi;
Olga var syg; og den fremmedes Nærværelse lagde en
Hemsko paa mine Talegaver.
	
Vi drak Te. L. tog atter fat paa sit Arbejde. Endelig
gik de andre.
	
-- Skal jeg ogsaa gaa, Lola; eller maa jeg faa Lov
at blive lidt?
	
-- Ja Tak; bliv lidt hos mig, min Ven.
	
Jeg satte mig, saa jeg havde hende omtrent lige for
mig, stærkt belyst. Jeg saa', hvor hendes Ansigt var
blevet langt og smalt, Kinden tabt sin fine Runding,
den dejlige Mund omgivet af et Væv af Rynker 
ligesom Øjnene, og Næsen mere spids; Tidens Tand!
	
Det skar mig i Hjærtet at se Forandringen.
	
-- Se her, kære Veninde, sagde jeg og trak min
lille 1/4 Flaske op af Lommen, -- se, hvad jeg har
gemt til os to.
	
-- Aa, det skal gøre godt! Jeg er saa træt og 
nervøs af at sy.
	
Jeg gik ud og hentede 2 Glas i Køkkenet og 
skænkede op:
	
-- Skaal, kære Lola! Der er to Glas til Dem og ét
til mig; det er det hele! Her er 10 Cigaretter; Skade,
at jeg ikke er rig Godsejer, saa at jeg kunde hygge
lidt mere om Dem!

-- Tro mig, Faber, svarede hun, -- Rigdom gør ikke
altid lykkelig. Jeg har været rig engang, Herskerinde
paa et stort Gods med en Tjener sovende paa Maatten
uden for min Dør, som man bruger det i Rusland;
haft Kuske og Tjenere, Lakajer og Kammerjomfruer til
min Disposition. Men jeg foretrak min Frihed selv med
Savn. Jeg vil være uafhængig, finder mig ikke i 
Kommanderen, véd De nok.
	
Hun standsede pludselig og tilføjede temmelig haardt:
	
-- Men lad os ikke tale mere om mig!
	
Saa rakte hun mig Haanden og sagde uendelig blidt:
	
-- De kommer altsaa herhen til mig Juleaften, min
Ven?
	
-- Inderlig gerne, Lola, naar jeg maa deltage i 
Udgifterne, hvis jeg kan.
	
-- Det skal vi nok komme ud af, smilede hun, --
Vi tager det, som vi kan.
	
Hun lagde Sytøjet glattende fra sig:
	
-- Saa, nu er jeg færdig; nu er det Fyraften!
	
Hun saa' paa Uhret.
	
-- Klokken er 1; hvor er dog Tiden bleven af!

-- --
	
Tirsdag Aften var jeg derhenne igen.
	
L. fortalte, at hun havde brugt hele Mandagen til at
rende og piske frem og tilbage. Olga var bleven syg,
og L. havde, trods hendes Modstand, puttet hende i en
Droske og kørt hende ud paa „Stiftelsen“. Samme 
Aften havde hun født. L. var meget optaget af Historien
og havde haft frygtelig travlt:
	
-- Jeg kunde ikke forsvare, sagde hun, -- at lade
hende være hjemme paa hendes Tagkammer; der var
en Rude ude og intet at fyre i Kakkelovnen; der kunde
jeg da ikke lade hende ligge.
	
-- Var det et Han- eller et Hun-Barn, Lola?
	
-- Det var en Pige. Men Olga vilde ønske, at hun
kunde blive af med hende; hun holder ikke af Børn.
	
-- Hvad Fanden vil hun saa faa dem for da!
	
-- Ja, det maa De nok sige.

-- Lidt efter saa' jeg, at hendes Øjne faldt til.
	
-- Nu er det bedst, jeg gaar, sagde jeg. -- De er
træt og skal i Seng.
	
--Ja, jeg er virkelig træt.
	
Jeg fik Frakken paa og sagde Farvel ...
	
Lad hende være Varietésangerinde 10 Gange, jeg
forsikrer for, at jeg føler mig lykkelig i hendes 
Selskab, længes derefter og holder af hende som i gamle
Dage, trods alt, hvad hun har set og gennemgaaet!
Hendes Optræden lader intet tilbage at ønske. Overfor
mig er hun saa sand og oprigtig, som en Kvinde 
overhovedet kan være. Og det glæder mig inderligt, 
tiltrods for, at hun er passée og ikke den lille tyveaarige
Uskyldighed, der havde fortjent en bedre Skæbne.
	
Sic transit gloria mundi!




17/12 06.


Ildebrand i gamle Huse er en farlig Historie, det
maa jeg bekende. Man tror det hele gemt og glemt,
og saa staar atter alt i lys Lue -- komplet saadan er
min Stilling over for L.
	
Jeg var derhenne i Gaar Aftes. Havde foresat mig
ikke at gaa derhen. Jeg var saa underlig træt og mat;
saa satte jeg mig i min Lænestol for at hvile mig lidt,
og mod Sædvane faldt jeg i Søvn og drømte noget
forvirret Tøjeri, saa jeg vaagnede helt konfus. I en Fart
fik jeg Hat og Frakke paa og styrtede hen til L.
	
Kl. var 9 om Aftenen. Hun var alene; sad og
syede.
	
-- Tak, fordi De kom, sagde hun. -- Jeg længtes
efter Dem; jeg har haft saamegen Ærgrelse af Svenske
Anna, som jeg skulde lære at sy. Vil De tænke Dem,
i Gaar kom hun slet ikke; der ligger hendes Sytøj helt
urørt. Og saa i Dag kommer hun drivende ved 
Middagstid, dinglende fuld og stinkende af Bitter. Og ikke nok
dermed. Ikke blot Bittereri, men Kaffe og Petroleum
havde hun taget paa Klods paa mit Navn henne hos
Urtekræmmeren. De kan tro, jeg skældte hende ud!
Jeg spyttede ad hende; sagde, at hun kunde gaa sin
Vej med samt sin Maskine; hos mig kunde hun ikke
sidde mere; vel var jeg Sangerinde, ligesom hun; men
jeg overlod til andre at besudle mit Rygte; det 
besørgede jeg ikke selv. Og saa jog jeg hende ud!
	
Hun talte heftigt og opbragt. Øjnene flammede. Hvor
var hun smuk.
	
Saa trillede der en Taare ned ad hendes Kind. Jeg
greb hendes Haand og kyssede den:
	
-- Man misbruger Dem, Lola, sagde jeg.
	
-- Tilgiv, smilede hun saa -- hvad maa De tro, at
jeg ikke kan beherske mig!
	
-- At De har Aarsag til at være vred, sagde jeg, --
og at De er den bedste Kvinde, jeg har truffet.
	
-- Ak nej, ak nej, De bedrager Dem; jeg er ligesaa
slet som alle andre!
	
Hun kastede sig ned over Sybordet og græd.
	
Jeg satte mig paa Kanten af Stolen ved hendes Side,
lagde Armen om hendes Liv og talte saa milde og
kærlige Ord til hende, som mit Hjerte indgav mig.
	
Lidt efter rejste jeg mig, gik ud og hentede to Glas
og sagde:
	
-- Nu drikker vi Forlig med Verden. Der er kun 1
Glas til hver, jeg har ikke mere. Saa tænder De en
Cigaret, her er 5; og saa passiarer vi.
	
-- Ja, det gør vi, sagde hun og tørrede sine Øjne.
-- Hvor var det rart, at De kom ...

Og vi talte til Kl. 1 1/4.




18/12 06.


Jeg har været hos hende Lørdag, Søndag og 
Mandag.
	
Olga er kommen igen; hun lukkede mig op og satte
sig saa stille hen i en Krog uden at arbejde, 
øjensynlig lidt mat endnu efter de indtrufne Omstændigheder.

L. lod atter til at være helt kvik. Havde sovet som
en Sten om Natten, hvad hun aabenbart havde trængt
svært til, overanstrengt, som hun er efter sit forcerede
Arbejde.
	
Nu sad hun igen flittig ved Maskinen, og Munden
gik paa os begge. Olga forholdt sig tavs. Ungen saa'
jeg intet til og spurgte ikke.
	
Saa blev det høj Tetid. Olga lavede Te, jeg rendte
efter en Julekage til 25 Øre.
	
L. var skrupsulten. Vi andre nød intet. Olga havde
spist sorte Pølser.
	
-- Aa, det er min Livret! sagde L.
	
-- Godt, jeg fik det at vide! tænkte jeg; men sagde
ikke andet, end at det ogsaa var min.
	
Pludselig lød Barneskrig inde fra Soveværelset. Det
var Olgas Unge.
	
Stor Opstandelse.
	
Ungen blev hentet frem; den tav øjeblikkelig, da den
kom ind, hvor der var Lys. L. kælede for den, saa det
var en Lyst at se. Olga var nærmest ligeglad. Saa blev
den svøbt ind i et stort uldent Sjal af Ls, Kl. var 10,
og Olga skulde hjem med den.
	
Vel vilde L. endnu sidde oppe et Par Timer og sy;
men jeg syntes, at det var rigtigst ogsaa at bryde op,
endskønt jeg havde mere Lyst til at blive og passiare
med min kære L, sagde jeg dog Farvel.




19/12 06.

	
Da jeg var en Tur i Byen ved Middagstid, saa' jeg
nogle delikate sorte Pølser: Aha, tænkte jeg, nu kan
Du glæde L. og Dig selv med det samme!
	
Jeg ind og købte 3 Stykker, der kostede 1 Kr. Store
og tykke var de. Med dem gik jeg straks hen til L.
Hun straalede at Glæde ved Synet af Pølserne; og jeg
glædede mig dobbelt.
	
-- Men jeg vil ikke spise dem alene, sagde hun,
De maa komme herhen og hjælpe mig, Faber.

--Ja Tak, det vil jeg gerne. Hvad Tid?
	
-- Ja, først skal jeg have vasket Gulv over det hele
og saa pudset mig selv lidt. Kl. 7 à 7 1/2.

-- Var det ikke bedre at vente til 8?
	
-- Jo, gør det, min Ven.
	
Saa fik hun et Kys paa Haanden, og jeg gik for ikke
at sinke hende. -- --
	
Nogle faa Minutter over 8 var jeg der. Der stod en
Halvflaske og et Glas paa Bordet. Jeg antog, at det
var Vin.
	
L. var alene og saa' underlig distrait og nervøs ud,
og kold.
	
-- Det er Bitter, sagde hun og pegede paa Flasken,

-- Christian Hansen, den Sut, De har set her engang,
og som kender Olga og „Fedesen“, faldt bogstavelig
ind ad Døren, da jeg lukkede op, saa fuld var han.
Han vilde have Bitter; jeg gav ham 10 Øre i Haab
om at blive af med ham. Men han kom igen og har
nu siddet her i 2 Timer og sinket mig.
	
-- Kunde De ikke vise ham Døren?
	
-- Det gjorde jeg flere Gange; men han blev bare
siddende. Jeg blandede Eddike i Bitteren i Haab om,
at han skulde blive led ved den; men han drak. 
Endelig gik han. Men hvad maa Folk tro! Skammeligt af
Olga at blive borte!
	
Hendes Stemme klang haard og kold. Hun var vred,
kunde jeg mærke. Hun satte sig ved Maskinen og 
arbejdede nervøs febril.
	
Lidt efter fór hun op:
	
-- Hvor bliver dog Olga af! Jeg skal have det 
Sytøj færdigt; nu sinkede han mig saa længe!
	
Hun fór ud i Køkkenet, raslede med Gryder og
Knive.
	
-- De maa ikke komme herud! Jeg vil ikke have
det! gaa ind igen! kom det haardt.
	
Jeg gik straks ind.

Jeg hørte hende sætte Pølserne over Gassen. Saa
kom hun farende hen til Maskinen og tog fat, febril.
	
Det ringede. Jeg lukkede op. Postbudet med et Brev,
en Regning fra Gasværket.
	
-- Jeg skylder ikke noget; har nylig betalt! sagde
hun. -- Og jeg har de kvitterede Regninger; 
hvorledes kan det hænge sammen?

-- Véd ikke; antager, at da De nu har faaet 
Gasmaaler, faar De Regning paa det -- forløbne Stykke af
Kvartalet.
	
-- Jeg kan ikke have brændt for 5 Kroner. Jeg 
betaler ikke. Jeg kan ikke betale, jeg tjener knap til
Føden.
	
-- Det bryder Gasværket sig ikke om, kære Lola.
Har De Kvitteringerne?
	
-- Ja.
	
-- Godt; men skylder De alligevel noget, skal det
betales, og saa maa jeg hjælpe Dem.
	
-- Nej, det vil jeg ikke have; det kniber for Dem
selv; jeg <sp>vil</sp> ikke have det!
	
Hun fór ud i Køkkenet og kom lidt efter ind med
Pølserne. De smagte hende og mig godt, var 
udmærkede. Men der var Uvejr i Luften. Situationen var
trykket.
	
Hun tog af Bordet, satte sig ved Maskinen. Jeg satte
mig paa min sædvanlige Plads.
	
-- Nej, sæt Dem ved Siden af mig, sagde hun, --
der kan jeg se Dem!
	
Jeg skiftede straks Plads.
	
-- Skammeligt, at Olga ikke kommer! vedblev hun
saa -- Og den Sut! Hvad maa Folk tro! Sladderen er
frygtelig her i Huset. Først han, og nu De her hos
mig. Man sætter mig i Klasse med „Fedesen“. De 
kender ikke „Fedesen“, men saadant et Liv, som hun 
fører! De maa ikke tro, at Christian Hansen er den eneste,
hun har flere.
	
-- Maaske to paa én Gang?

-- Hun har 30--40, om det forslaar, <sp>Jeg</sp> har 
aldrig kendt hendes Lige! Og jeg er Artist, og saa har
Sladderen travlt; selv Deres Besøg! derfor har jeg
Olga.
	
-- Mit Besøg? Har jeg ikke altid været ærbødig,
Lola?
	
-- Jo; men det véd ikke Folk.
	
-- Men mit hvide Haar, forsøgte jeg. -- Naa, jeg er
for Resten lige glad. Jeg blæser Folk et Stykke, og
deres snerpede Moral.
	
-- Det kan De sagtens gøre; men det gaar ud over
mig.
	
-- Det forstaar jeg ikke.
	
-- Opir mig ikke! næsten skreg hun, -- De forstaar
godt, men De <sp>vil</sp> ikke forstaa.
	
-- Paa Ære om jeg gør, svarede jeg rolig. -- Jeg
er gammel; mit Besøg kan ikke skade Dem.
	
-- De kender ikke Folk; man maa rette sig efter
Moralen, der hvor man bor. <sp>Jeg</sp> maa da i alt Fald
tage Hensyn dertil. Som ung gjorde jeg det ikke altid;
men det hævner sig.
	
-- Jeg har aldrig drømt om, at mine Besøg kunde
give Anledning til Sladder, sagde jeg stille. -- Jeg var
saa glad ved at komme her og ved den Særstilling,
jeg nød.

-- Alle skæres over én Kam, ser ikke med Deres
milde Øjne paa mig. Jeg er kun Artist, men man <sp>skal</sp>
respektere mig. Jeg er intet Svin som „Fedesen“. Bare
dog Olga vilde komme.
	
-- Nu kommer hun ikke i Aften, Lola. Saa er det
vel bedst, at jeg gaar, om De synes saa?
	
Der kom intet Svar.
	
Jeg tog Frakken paa og bød Farvel. Hun rakte mig
ikke Haanden. Men jeg greb den, kyssede den og
sagde:
	
-- Tilgiv mig, Lola; jeg anede ikke, at jeg i nogen
Retning havde forløbet mig. Tilgiv! Farvel.


Hun rørte sig ikke, sagde intet.
	
Saa gik jeg og lukkede Døren.
	
Men saa var hun der med hævet Lampe for at lyse.
Billedskøn, kold og bleg som en Statue, stod hun i
Døren; men sagde ikke et Ord.

-- Godnat, og Gud velsigne Dem, Lola! hviskede
jeg op mod hende og gik. Jeg troede at se hendes
Mund vibrere og Taarer i hendes Øjne; men ikke et
Ord lød. -- --

Klokken var 10.
	
Jeg gik en lang, lang Tur ud ad Frederiksberg, jeg
vidste ikke hvor. Jeg græd. Dette kom mig saa uventet,
saa overvældende. Saa bedrøvet har jeg ikke været i
mange, mange Aar. Jeg er saa ene, er saa glad ved
hende; dette kommer som et Tordenslag. Jeg kan ikke
skrive mere, saa bryder Taarerne frem igen.




20/12 06.


Efter en søvnløs Nat sov jeg langt op paa Dagen.
Jeg er som knust; min Forstand staar stille; dette kan
jeg ikke begribe, har aldrig set hende saaledes.
	
Foreløbig maa jeg holde mig i tvungen Ro. Om ikke
før gaar jeg derhen Juleaften, har jeg bestemt. Jeg vil
lade som ingenting; ingen Scener give, overlade alt til
hendes gode Hjerte, haaber alt deraf og stoler paa den
Hengivenhed, hun faktisk nærer for mig; for lunefuld
har hun aldrig været imod mig; der maa have været
noget særligt, som har bragt hende ud af Ligevægt, og
saa kom det til at gaa ud over mig, hendes bedste Ven;
og jeg haaber, hvor stolt hun saa end er, at hun i sit
stille Sind vil angre det og give mig et mildt Blik,
naar vi ses, for saa er jeg glad igen.




22/12 06.


Jeg havde for nogle Dage siden lovet L. at hente en
Pakke for hende. Jeg benyttede mig nu deraf og fik
et kærkomment Paaskud til at gaa derhen med den.

Olga lukkede op.
	
-- Jeg har her en Pakke til Frøken Lola, vær saa
god.
	
-- Vil De ikke selv overbringe den?
	
-- Nej.
	
-- Jo, De maa da gaa indenfor!
	
-- Nej Tak. Hils Frøkenen.

Lola kom farende.
	
--Kære Ven, De maa ikke være vred paa mig! De
faar ikke Lov at gaa; jeg slipper Dem ikke ... Olga
hent Petroleum og lad os faa Lampen tændt!
	
Olga gik.
	
-- Tilgiv mig, Faber, bad L. saa, -- jeg er saa 
nervøs overanstrengt efter den Syning, havde ikke været
i Seng i 2 Nætter. Jeg var saa irritabel og ond imod
Dem.
	
-- Det har jeg helt glemt, Lola, sagde jeg -- 
husker kun, hvor god og mild De altid er imod mig.
	
Saa kyssede jeg hendes Haand inderlig glad og
taknemmelig ved, at alt var ved det gamle; thi hun
er mig saa kær, jeg kan ikke taale at miste hende.
	
-- Vi to maa aldrig blive Uvenner, Faber! <sp>kan</sp>
heller ikke blive det, vel?
	
-- Det beror paa Dem, Lola, ikke paa mig. Jeg véd,
jeg holder af Dem, hvordan De saa er.
	
Hun rakte mig Haanden:
	
-- Tak, Faber, for Deres Overbærenhed.
	
Nu kom Olga tilbage. Lampen blev tændt. Saa fik
vi Kaffe. Jeg rendte efter Julekage.
	
Og saa tog de igen fat paa Maskinerne.
	
-- Skaan Dem lidt, Lola, bad jeg. -- De kan ikke
holde al det Slid ud.
	
-- Jeg maa og skal, sagde hun -- og det gaar nok.
I Nat har jeg sovet godt, jeg laa saa dejligt i min
Seng igen. Ogsaa <sp>det</sp> kan jeg takke Dem for, Faber!
	
-- Vist ej, Lola.
	
-- Jo! nikkede hun og trykkede min Haand.

(Hendes Seng havde været paa Laanekontoret, og
hun laa paa Sofaen; til at løse Sengen hjem havde
hun laant 5 Kr. af mig. Det var det, hun hentydede
til).

Aa, hvor følte jeg mig lykkelig!
	
Lunefuld er hun vel som andre Kvinder. Men det er
første Gang i den lange Aarrække, at det er gaaet ud
over mig. Derfor kom det mig ogsaa saa overvældende,
og derfor tror jeg heller ikke, at det sker mere; thi
jeg indtager faktisk en Særstilling i hendes Gunst. Lad
hende saa være Sangerinde 10 Gange, for mig er hun
altid den lille, fattige Sypige, hvis Venskab jeg vandt
uforskyldt, og som jeg ønsker at bevare!




29/12 06.


Jeg skulde altsaa tilbringe Juleaften hos L, hvortil
jeg virkelig glædede mig som et Barn.
	
Kl. 7 1/2 stod jeg med Tøjet paa og skulde afsted.
Der var ikke sagt, hvornaar jeg skulde indfinde mig.
	
Saa ringede det, og Olga kom for at hente mig.
Gaasen taalte ikke at vente længere, skulde hun sige.
	
Jeg kan ikke nægte, at jeg havde hellere set, at L.
selv havde hentet mig; men hun kunde vel ikke godt
gaa hjemmefra som „Husmoder“. Naa, Olga opførte sig
stille og beskedent som altid. Vi fulgtes ad; saa gik
jeg ned og købte en Julekage og sendte hende i 
Forvejen med en Flaske Punch ...
	
L. var i mine Øjne straalende smuk: hvid Kjole med
et havannafarvet Husholdningsforklæde, som var garneret
med nogle røde Baand.
	
Hjerteligere Modtagelse kunde jeg ikke faa. Hun
forkæler mig, den søde Pige! og er hun vel nu passe,
saa er hun indtagende alligevel, behersket og stilfuled
i sit Væsen, som kun hun kan være det -- naar hun
<sp>vil</sp>.

Der var dækket et lille net Bord, Dugen skinnede
af Hvidhed. Proper er L, det maa man lade hende.

Amalie rumsterede i Køkkenet.
	
Baade Risengrøden og Gaasen var udmærket 
behandlet og smagte os godt. Ovenpaa fik vi Kaffe med Punch
og saa atter Kaffe, Kl. var 1, da jeg slap hjem.
	
L. forærede mig fire <sp>gode</sp> Cigarer. Jeg hende en
lille Flaske Parfume, „Azurria“, noget nyt og godt,
som hun syntes godt om.
	
Det var en dejlig Aften.

-- --

Jeg blev indbudt til Middag næste Dag Kl. 2--2 1/2.
Skulde have Mælkegrød og opvarmet Gaas.
	
Da jeg indfandt mig Kl. 2 1/2, og Olga lukkede op,
bad hun mig inderlig forskræmt om at komme igen
om en halv Time, 3 Kvarter; „Frøkenen“ var ved sit
Toilette.
	
Da det var et væmmeligt Snesjapføre, gik jeg lige
hjem og satte mig til Ro. Kl. 4 gik jeg derhen igen.
	
Der var Torden i Luften, syntes det mig. Formaden
blev spist i temmelig Tavshed.
	
Da Bordet var meget lille og ikke havde Plads til
Fadet med Stegen, tog jeg, som sad nærmest 
Køkkendøren, dette fra Amalie, for at hun kunde hente 
Rødkaalen m. m.
	
Paatagende mig en Tjeners Skikkelse, bød jeg saa
omkring; naturligvis først til L. Hun vilde ikke tage
først. Saa bød jeg Olga og Amalie; og da de havde
forsynet sig, gik jeg igen hen med Fadet og bød L.
	
Man tænke sig min Forbavselse, da hun fór som
en Raket op af Stolen, hug Haanden i Bordet og
sagde:
	
-- Donnerwetter, naar jeg har sagt Nej, saa <sp>har</sp>
jeg sagt Nej.
	
Jeg bevarede min Ro, saa' blot paa hende og 
svarede:

-- Kan være, saadant er Brug i Rusland, ikke her.
Fy, hvor det er hæsligt, Lola!
	
Hun sank sammen som en Klud.
	
Jeg bukkede og fjernede mig med Fadet uden at
sige mere. Og saa fór hun ind i Sovekammeret.
	
Olga og Amalie saa' paa mig. Jeg satte mig rolig
til at spise. De andre fulgte mit Eksempel som 
forskræmte Høns.
	
Saa kom Lola tavs med Taarer i Øjnene ind og rakte
mig Haanden. Jeg gav den et Kys, og hun gik hen
og satte sig i Tavshed.
	
Jeg tog mig sammen, lod som ingenting og gav mig
til at passiare, eller rettere lade Munden løbe. Men gal
i Hovedet var jeg og tænkte: Hun skal nok faa 
Sandheden at vide!
	
Vi havde spist, Punchen blev skænket, saa rejste jeg
mig og tog Ordet roligt og langsomt:
	
-- Mine Damer! sagde jeg. -- Det er hyppig Skik
ved Middage at holde Taler. Det er en dum Skik, 
finder jeg, da de fleste ikke kan sige to Ord i 
Sammenhæng; de opnaar kun at prostituere sig, og -- Maden
bliver kold! Den mest yndede Skaal af alle, men 
ogsaa den mest idiotiske, er Skaalen for Kvinden. Gamle
Vrøvlehoveder, der tit har et Helvede hjemme, eller en
Kone, der er dem revnende ligegyldig, undser sig ikke
ved at staa frem og prise Kvinden i høje Toner ...
Unge Drenge, som ikke kender mere til Kvinden end
en Kat til Matematik, fortsætter ... bare Løgn det hele,
forsætlig eller ubevidst! Kvinden er ikke noget 
overjordisk Væsen, som hun ynder at bilde Mændene ind;
hun er af Kød og Blod som vi; ofte lidt bedre, ofte
lidt slettere end Mændene, alt efter Omstændighederne,
-- oftest det sidste! Hvor jeg, en Pebersvend, kan vide
det fra? Jo, jeg har ogsaa været forelsket engang i en
Kvinde; fortinnet paa Øjnene som saa mange andre;
jeg havde fundet Idealet! ... Jo, Godmorgen! I et
Øjeblik faldt det hele sammen som et Korthus, fordi
Naturen gik over Optugtelsen. Kvinderne bør lære ikke
at synes, men at være! -- Manden søger sig en 
Medhjælper, en trofast <sp>Kammerat</sp>, et Menneske som han
selv, ikke et Fantasibillede, smukt udvendigt, men fyldt
af Falskhed, Bedrag, Arrigskab og Herskesyge, som
Kvinderne ofte viser sig at være, naar Korthuset falder
sammen ... Tak, Lola! endte jeg ... Skaal, mine
Damer!
	
Og jeg satte mig.

L. var bleven rødere og rødere. Øjnene flammede;
saa duggedes de, og hun gik ind i Sovekammeret.
Hun havde forstaaet Snærten; og den bed.
	
Jeg gav mig igen til at passiare, vrøvlede om løst og
fast, Bynyt, Skandale og Sladderhistorier, hvad jeg 
formodede kunde interessere Olga og Amalie.
	
L. var atter kommen ind i Stuen; men jeg lod, som
om jeg ikke bemærkede hende og blev ved med at
passiare en Timestid med de andre.

Saa sagde jeg Farvel, stak O. og A. paa Næven, gav
L. et ærbødigt Kys paa Haanden, saa naturligt og 
ærbart som kun gamle Herrer kan gøre det og har Lov
til. -- --

Kl. 8 var jeg hjemme. Satte mig saa til at spille
Dam med mim Vært og Louis om 1 Øre Partiet til
Chokolade. Jeg tabte 11 Øre, min Vært 23 og 
Drengen 7. Vi spillede til Midnat.
	
Det var en rar Aften.

-- --

Torsdag Aften gik jeg hen for at besøge L.
	
-- Kære Ven, sagde hun og rakte mig begge sine
Hænder i Møde -- jeg beder Dem inderlig om 
Forladelse for min Uartighed forleden! og hun ledsagede
Ordene med et Blik saa ømt, at det varmede mig helt
ind i Sjælen.
	
-- Kære Lola, sagde jeg -- jeg husker ikke mere,
at De har været uartig. Det er glemt, véd De, med det
samme.
	
Hun smilede venligt:
	
-- Skal vi saa gaa? spurgte hun. Klokken er mange.
De kommer sent.
	
-- Gaa? Skal De ud?
	
-- Ja, vi skal jo ud paa Kristianshavn til Amalie og
spise Æbleskiver alle tre.
	
-- Nej, jeg skal ikke med, sagde jeg, -- jeg er
i min Hjemmefrakke og har et Par Sko paa, der 
klemmer.
	
-- Det vil gøre Amalie meget ondt, hvis De ikke
gaar med, Faber.
	
-- Saa kunde hun selv have sagt det til mig. Naar
jeg har sagt Nej, <sp>har</sp> jeg sagt Nej!

-- Aa, Faber, jeg beder Dem ... kom det bønligt.
	
-- Naar jeg har sagt Nej, gentog jeg drillende --
saa siger jeg ... <sp>Ja</sp>, naar <sp>De</sp> beder mig om det.
	
Hun lo henrykt og klappede i Hænderne.
	
Olga havde hentet Ungen inde fra den anden Stue
og stod med den i bart Svøb. Lille var den som en
Dukke.
	
-- Tag den et Øjeblik, Faber! sagde L.
	
-- Jeg kan ikke tage paa Børn.
	
-- Jamen jeg <sp>vil</sp>, at De skal tage den!
	
Hun lagde Ungen i min Arm og lo:
	
-- Hvor De staar forsigtig med den! lo hun.
	
-- Det kommer af, at jeg er Pebersvend.
	
-- De finder den grim?
	
-- Alle Nyfødte er ens.
	
Saa gik vi. Det vil sige, vi kørte med Sporvognen
frem og tilbage. Jeg maatte betale.
	
Aftenen gik behagelig. Vi aad Æbleskiver. Jeg gav
Punch i Dagens Anledning.
	
Vi blev der til Kl. 11. Jeg fulgte L. lige til hendes
Dør. Hun skulde være oppe det meste af Natten for
at sy.

-- --
	
I Gaar Aftes var jeg derhenne 1/2 Time.
	
L. syede som en Dampmaskine og var saa mild som
en nyslaaet Toskilling. Olga var der ikke. L. havde sendt
hendes Maskine hjem til hende, for at hun bedre kunde
passe Ungen.
	
Nytaarsaften skal jeg være hos L. Jeg har lovet
hende en lille Flæskesteg i Foræring. Hun protesterede;
men hun <sp>ska1</sp> have den, den søde Pige.
	
Amalie og Olga er ogsaa indbudt. Derimod lader det
ikke til, at jeg, endnu kan faa de smaa Miratier at se;
det vilde jeg gerne. L. har lovet det. Hun roser dem
altid.




2/1 07.


Jeg gik hen til L. Hun var alene, flittig syende, i
Færd med 2 Dusin godt Sytøj.
	
-- Undskyld, at jeg tillader mig allerede at komme
igen, sagde jeg men jeg længes altid efter Dem.
Kommer jeg ubelejligt?
	
-- Aldeles ikke. Men jeg skulde efter Brød og
Kaffe.
	
-- Det maa jeg vel nok faa Lov at hente? Bliv De
i Varmen, det er koldt ude.
	
-- Ja Tak, men jeg skal ogsaa have Kul.
	
-- Det skal jeg nok besørge.
	
-- Det kan De ikke; De kan ikke gaa med en
Spand paa Gaden.
	
-- Saa gaar jeg uden ...
	
Jeg ud af Døren. Jeg fik i Hast det besørget. Men
at jeg selv kom slæbende med Kullene, forbavsede
hende i høj Grad.
	
-- Det er altfor galt, Faber, at De skal slæbe af
Sted med en Sæk!
	
-- Der var ingen hjemme, som kunde bringe dem,
sagde jeg, og De kan ikke sidde her og fryse!
	
Vi drak Kaffe. Hun tog igen fat paa Syningen; og
vi passiarede livligt:

-- Tak, fordi De ikke vil huske min Uartighed, 
Faber, sagde hun. -- Min hele Undskyldning er, at jeg
var frygtelig nervøst overanstrengt ved Nattearbejde. Og
saa kom det med Olgas Fødsel. Det var ikke smukt af
hende; hun burde have sagt mig det i Forvejen.
	
-- De vidste jo, Lola, hvad der forestod.
	
-- Sandt nok; men hun ventede sig ikke saa tidlig.
Men saa ved 1 Tiden fødte hun her hos mig. Jeg 
vidste af intet, før jeg hørte Barnet falde paa Gulvet. Saa
maatte jeg efter en Droske. Penge havde jeg ingen af;
men jeg lovede Kusken at betale ham. Og saa maatte
han og jeg slæbe hende ud i Vognen midt om Natten.
Saa kørte vi hende til Stiftelsen. Hun vilde ikke, men
jeg <sp>vi1de</sp> have hende derind. Ogsaa maatte jeg rende
frem og tilbage imellem hendes Hjem og Stiftelsen.
Sy kunde jeg ikke faa Tid til, Penge og Mad havde
jeg ikke, jeg var helt konfus. Saa hjalp De mig, uden
at jeg bad Dem derom; og saa behandlede jeg Dem
paa den Maade.
	
Hun brast i Graad.
	
Jeg satte mig paa Kanten af Stolen hos hende, tog
hende om Livet, kyssede hendes Haand, dæggede og
talte godt for hende, søgte at berolige hende.
	
Da det saa nogenlunde var lykkedes, rejste jeg mig
efter endnu engang ærbødigt at have kysset hendes
Haand og satte mig hen igen paa min egen Stol i
Tavshed.
	
Hun rettede sig, tog fat paa Syningen med 
Dampkraft. Pludselig standsede hun, rejste sig, strøg mig 
kærtegnende over Kinden med et sagte: Tak, Faber! og
gik ud i Køkkenet.
	
Hun bragte Kaffe. Vi drak. Og hun tog atter fat paa
Maskinen. Saa sad vi en Stund i Tavshed.
	
Lidt efter rejste jeg mig og gik. Kl. var 11. Aa,
hvor er hun rar, og hvor jeg er lykkelig ved hende.

-- --

Nytaarsaften var jeg saa derhenne igen og spiste
Flæskesteg sammen med Olga og Amalie, drak Punch
og Kaffe.
	
L. havde siddet oppe og syet hele Natten, slet ikke
været i Seng. Jeg skændte lidt paa hende derfor.
	
-- Nu skal det ogsaa snart være forbi, sagde hun,
-- nu vil jeg ud igen og tjene Penge.
	
-- Og saa ser jeg Dem aldrig mere ...?
	
-- Jo, min Ven, nikkede hun, -- foreløbig tager jeg
kun bort i et Par Maaneder. Saa kommer jeg hjem og
indøver min Kvartet; og saa gaar Turen til England.
Men senest til Jul er jeg her igen. Jeg skal aldrig
glemme Dem, Faber! Der er min Haand derpaa.
	
Det blev en rar Aften. Vi var der til 1 3/4.

-- --
	
Nytaarsdag skulde jeg komme der igen til Middag
Kl. 2 1/2.
	
Jeg havde nær sovet over mig; og L. gik det 
ligesaa, hun var kun halv paaklædt, da jeg kom.
	
1/2 Time efter kom Olga og Amalie, og der blev
travlt med Maden. Efter Bordet gik Olga hjem for at
sy. Amalie blev endnu en Timestid.
	
L. satte sig til at sy.
	
Vi fik Amalies Historie mit Umstænde:
	
Hun var 17 Aar gammel kommet til at tjene i
Odense. I samme Hus, Etagen nedenunder, boede en
Kaptajn Marstrand. Han var ugift og beboede 2 
Værelser. Hvergang jeg passerede hans Dør, hed det: Amalie,
der er en Teaterbillet, der er Kager, eller: kom ind og
faa et Glas Vin. Han friede til mig. Han skrev til mig
flere Breve og var saa opmærksom; og jeg var jo ikke
andet end et Barn. En Aften trak han mig ind paa sit
Værelse. Jeg skulde og maatte have et Glas Vin, blot
smage. Det gjorde jeg. Men jeg blev straks saa 
underlig søvnig og sank helt sammen; kom ikke rigtig til
mig selv før om Morgenen. Jeg var ved at kvæles og
havde den store Mand ovenpaa mig. Da jeg slap fra
ham, gik jeg hjem og fortalte det hele og vidste endnu
ikke rigtig Besked med, hvad der var foregaaet. Min
Fader tog et Spanskrør og pryglede mig ubarmhjertigt,
lukkede mig inde og sultede mig i 2 Dage. Imens
havde han været hos Amtmanden, vist ham Kaptajnens
Breve og fortalt det hele. Da jeg saa blev i 
Omstændigheder, maatte jeg paa Politikammeret. Assistenten
var forfærdelig raa imod mig, pryglede mig og satte
mig i Arrest i 3 Dage (længere kunde han ikke holde
mig, havde Amtmanden sagt) og vilde have, at jeg
skulde angive en anden Barnefader. Jeg svor paa, at
jeg aldrig havde kendt anden Mand; Marstrand var den
første. Saa pryglede Assistenten mig igen. Men saa
skred Amtmanden ind; og Kaptajnen dømtes til at 
betale 220 Kr. om Aaret. Det maatte han betale til sin
Død. Nu er Barnet i Amerika; og min Mand er efter
20 Aars Ægteskab rendt fra mig og holder til med en
gift, fordrukken Kone og har en Tøs ved Siden af.

Og saa græd hun og gik, sigende i Døren:

-- Ja, Du har jo selv prøvet det, Lola ...
	
-- Ti stille med <sp>det</sp>! kom det barsk fra L.
	
Jeg lavede mig til ogsaa at gaa. Men L. greb min
Haand og holdt mig tilbage:
	
-- Jeg troede, De vilde have, jeg skulde gaa, og
De være flittig, lille Lola?
	
-- Det skal jeg ogsaa; men De kan godt blive.
	
-- Tak, Lola.
	
Jeg satte mig i Tavshed.

-- Amalie, begyndte L. -- er rar og har været som
en Moder for mig. Hun slider sig selv op, og hun er
dum, holder endnu af sin bortløbne Mand; tager 
saamænd gerne imod ham igen, og saa pantsætter han
alt for hende. Men det skal blive Løgn, saalænge jeg
er hjemme! Som det er gaaet hende, gaar det 100 af
unge Piger. Men slet saa uvidende, som hun vilde gøre
sig, er de dog næppe, selv om de ikke tænker før bag
efter, og trøster sig med, at de nok slipper godt 
derfra. Som ogsaa mange gør; flere end man maaske tror.

Lidt efter brød jeg op, hende inderlig taknemmelig
for hendes Venskab og de hyggelige Timer, jeg 
tilbringer hos hende.
	
Trods Aarenes Hærgen og Sangerindelivet er hun mig
lige saa kær som i gamle Dage.
	
Saa gik jeg hjem og spillede Dam med min Vært
og Louis til ud paa Natten. Det var udmærket.




9/1 07.

	
Jeg kommer lige fra L.; Sengetid er det; men jeg
har mere Lyst til at skrive.
	
Hun gør mig skruptosset, det Pigebarn! Nu har jeg
været der Torsdag, Lørdag, Søndag og nu i Dag, 
Mandag Aften, og jeg længes allerede efter hende.

Hvad jeg bestiller der? Passiarer og tilbeder hende.
Jeg er skrup skør!
	
I Torsdags var jeg der fra 8 til 12 1/2. I Lørdags fra
9 til 1. I Søndags fra 7 til 11. Og i Aften fra 10 til
11 1/2.
	
Hun sidder flittig arbejdende ved Maskinen, naar jeg
kommer. (Olga er flyttet hjem til sig selv med sin 
Maskine for at passe Ungen og ses kun tilfældigt 1 a 1 1/2
Time). Jeg banker i Forbigaaende paa Vinduet og faar,
lad mig sige det i god Tid, saa god en Modtagelse,
som jeg kan ønske. Jeg gør en Undskyldning for mine
hyppige Besøg, trykker, trods Protest, et Kys paa 
hendes Haand, sommetider 2. Hun tager Plads ved 
Maskinen, jeg i den amerikanske Sofa, som tillige kan
benyttes som Seng, men ikke bruges saaledes for 
Tiden, da hun har sin rigtige Seng hjemme fra 
Laanekontoret, lægger et Par Cigaretter hen til hende, haler
maaske 1/4 eller 1/2 Flaske Punsch op af Lommen, alt
som der nu er Penge til, og saa gaar Passiaren 
uafbrudt og ustandseligt, som jeg kun kan tale med hende,
fordi hun er det eneste Menneske, jeg virkelig har 
elsket. --

I Lørdags fik Olga en eftertrykkelig Irettesættelse.
Iøvrigt den første, hun har faaet af L. i mit Paahør.
	
Hun, O, havde bestilt Kul hos „Tyskemutter“, en
gammel Kælling, der samler Kul ved Havnen og 
sælger dem igen, 1 Kr. for 1 Sæk. Hun skal være en 
levende Avis.
	
Vi sad og drak Punch. Det bankede. Olga gik at
lukke op. Hun lod Døren fra Stuen til den deminutive
Entré staa aaben, og et ØjebIik efter saas Tyskemutter
i Døren, talende med Olga. Tyskemutters Øjne løb
rundt i Stuen. Hun henvendte et Par Ord til L., der
intet svarede. Det trak koldt ude fra Gangen.
	
-- Gaa enten ind eller ud, og luk Døren! sagde jeg
barsk.
	
Tyskemutter talte om Betaling. Olga havde ingen
Penge. L. rejste sig tavs og søgte ivrigt i en Skuffe.
Hun havde vist heller ingen.
	
Jeg smed hovmodig en 2 Krone paa Bordet og
sagde:
	
-- Dér! Skrup saa af!
	
L. lagde sin Haand over Penge stykket og sagde:
	
Tak, <sp>Onkel</sp>, det er ikke mig, der skal have
Kul; men jeg skal nok staa inde for Olga, om det 
behøves.
	
Saa gik Tyskemutter under mange Taksigelser og
megen Sludder.
	
Jeg fik min 2 Krone tilbage, og L. gav Olga en
Overhaling, der var hvas:
	
-- Hvorfor hun lukkede den Kælling ind i Stuen?
Nu var det ude over hele Kvarteret, at hun, L., ikke
var saa fattig og flittig, som det skulde hedde sig, for
hun syede ikke mere, men sad og drak Punch med
Herrer. Olga var doven og hensynsløs og dum, hun
gad ikke tænke! L. skulde varte hende op, skaffe hende
Sytøj, passe Ungen, rende Byærinder for hende; men
gide rejse sig og forhindre den Sladderkælling fra at
komme ind, det kunde Olga ikke osv., osv.

L. dirrede af Harme. Olga svarede ikke et Ord.
	
Saa sagde jeg:
	
-- Om Forladelse, Lola; Skylden er min; det var
mig, der bad Konen komme ind, hvad jeg ikke havde
Ret til i Deres Hus; tilgiv!
	
-- Alt forladt, Faber! De vilde ikke have Varmen
lukket ud af Hensyn til mig, som skal sidde oppe i
Nat og sy. Men Olga er ligeglad og sløv! Lær af Hr.
Faber; se, hvor ærbødig og hensynsfuld han er imod
mig, som om jeg var en fin Dame; og se saa den
Haan, hvormed han behandlede en saadan Kælling! 
Tilgiv, Faber, at jeg kaldte Dem Onkel. Jeg gjorde det, for at
hun ikke skulde have noget at rende med i dette 
Sladrehul.
	
-- Olga, sagde jeg, - gaa ind og betal Kullene 
øjeblikkelig og sig Kællingen, at Lolas <sp>Onke1</sp> var 
meget vred, skønt det var hans Niece aldeles 
uvedkommende. Sig Onkel og Onkel i en Uendelighed og stop
Munden paa Konen.
	
Olga maatte af Sted. Hun kom tilbage fuld af 
Undskyldninger fra Tyskemutter. Men hun fik sig dog
endnu en Overhaling af L., der bed.
	
Og med den gik hun hjem.

-- --

I Dag otte Dage vil L. ophøre med Syningen, ikke
sy et Sting mere, siger hun, men tage fat paa at prøve
at reparere sine Kostumer. Saa rejser hun, som alt sagt.
Det bliver haardt for mig.
	
I Aften har jeg inviteret hende med ud paa 
Frederiksberg udtrykkelig i al Tarvelighed. Der optræder 
nemlig fra 1ste Jan. hendes to smaa Veninder, Søstrene
Mirati. Dem glæder jeg mig til at se og maaske tale
med.
	
L. vilde gerne have haft et Par andre med i Følge
derud, men jeg sagde ligeud til hende, det har jeg
ikke Raad til. Thi Enden bliver, at vi kommer til at
sidde og traktere paa hinanden, og det hverken <sp>vi1</sp>
eller <sp>kan</sp> jeg. For Dem, Lola, generer jeg mig ikke;
De véd, jeg er fattig og tager til Takke med, som det
kan blive.
	
-- Ja, og jeg skal nok passe paa Dem, sagde hun,
-- ellers er De i Stand til alligevel at ruinere Dem for
min Skyld.
	
Er hun ikke sød?

-- --

Vi var paa Frederiksberg i Aftes.
	
Jeg stillede paa Klokkeslet hos L. efter Aftale. 
Naturligvis var hun ikke begyndt paa sin Omklædning,
endnu mindre færdig dermed; det er aldrig Kvinderne.
	
Naa, nogen Undskyldning havde hun i noget nyt,
meget vanskeligt Sytøj, hun havde faaet; det havde
slugt meget af hendes Tid.
	
I et Nu var hun omklædt: mørkeblaa Fløjel fra Top
til Taa; nydelig var hun!
	
Jeg vilde have givet en Bøf i „Bræddehytten“; det
blev der intet af, thi nu kom Olga. Hun kunde ikke
finde ud af Syningen, og saa maatte L. til at forklare.
	
Saa drak vi Kaffe; og saa endelig kom vi af Sted
med Sporvognen derud.
	
Kl. var bleven godt 9 1/2. Salen var næppe halv fuld.
	
Der var ialt kun 6 Artister, men de fungerede paa
Programmet under forskellige Navne. To Mandfolk 
springer jeg over.
		
1) En Dame, der hed Thora, havde en god Stemme
og sang godt, var hverken køn eller grim, men havde
den underlige Vane at synke sammen i Knæene, hvad
misklædte hende.
		
2) Charlotte, en bekendt gammel Københavner-Artist,
sang med vanlig Rutine; hun maa vel være 50 Aar,
men ser endnu godt ud og synger godt.
		
3) Lilli Mirati (optraadte sammen med Søsteren
Carla og de andre i militært Trikot, da vi kom). Hun
er køn, mørk, lille, fyldig rund, har dejlige mørke Øjne
og er kalveknæet.

4) Carla Mirati, endnu mindre, men lys med Gamin-
Ansigt, buttet og rund, godt skabt, fyldig med meget
svære Laar, gode Lægge.
	
Jeg og L. havde næppe sat os, før et genkendende
Smil bredte sig over begge Søstrenes Ansigter, 
ledsaget af et umærkeligt Nik.
	
L. og jeg spiste Smørrebrød og drak Dobbeltøl med
en Snaps til. Saa fik vi svensk Punch og L. en 
Cigaret.
	
Jeg forlangte 1/2 Punch til. Den blev af L. med et
Par Ord nedskrevne paa Programmet sendt op til de
smaa Mirati fra „Lola og hendes kære Onkel Faber“.
Og saa saa' vi paa Forestillingen.
	
Miratierne viste sig først i militære Kostumer, saa i
flotte Damedragter, saa som en Art mandlige Klovner,
saa igen som Damer, stadig syngende og dansende. De
er gode Artister, kvikke, graciøse, kaade. Carla vendte
til sidst Mølle flere Gange og gik paa Hænderne i
Damedragt. Folk jublede. Ud af et Brus af Tylsskørter
stak hendes velskabte, svære Ben i Trikot lige i 
Vejret.
	
Næppe var Forestillingen forbi, saa indfandt de sig
begge hos os i Spadseredragt. Et Glas Punch stod og
ventede paa dem. Mig takkede de venligt for „min 
udsøgte Opmærksomhed med Punchen“, og imens blev
jeg mønstret fra Top til Taa af dem. Saa tog de Plads
et Kvarterstid hos os. Saa blev Gassen slukket.
	
Egentlig smukke er de ikke, men nydelige og 
graciøse, og der er Slag i dem. Jeg sagde, at jeg 
glædede mig ved at træffe sammen med dem, betragtede
dem som gode gamle Bekendte og Venner, jeg havde
hørt saa meget godt om dem af min elskværdige Niece
Lola.
	
Da Gassen blev skruet ned, begav nogle af 
Gæsterne og alle Artisterne sig op i Beværtningen i 
Forhuset, hvor det er Skik at forblive til Lukketid i det

ret store Lokale; med mindre de skulde foretrække et
lille geheimt Kabinet paa 1ste Sal.
	
L. og jeg fulgte med Strømmen. Hun havde maaske
nok haft Lyst til at blive der lidt for at passiare med
Miratierne; men min Portemonnæ tillod mig ikke flere
Ekstravagancer.
	
Det var en rar Aften. Hvem véd, om jeg nogen
Sinde mere kommer ud med hende, eller overhovedet
mere faar hende at se, naar hun atter bryder op til
Udlandet.
	
Naa, Minderne har jo ogsaa deres blivende Værd.
De er en Skat, der kan tæres paa i Ensomheden. De
tages frem og atter frem og volder Glæde paa ny. Og
mange gode Minder har jeg om hende.




17/1 07.

	
Kunde naturligvis ikke modstaa Fristelsen, men gik
i Lørdags som sædvanlig hen til L.
	
Paa min Banken aabnedes Døren næppe paa Klem,
og hendes Stemme lød haard og barsk:
	
-- Her kommer ingen ind! Har Besøg.
	
-- Tilgiv ... Farvel! sagde jeg.
	
Døren blev smækket op paa vid Gab med et:
	
-- Gælder ikke Dem, Faber; De er altid 
velkommen! ... Det er Fru Valens, (den Dame L. indøver
sit Sang- og Dansenummer sammen med) og min 
Onkel, Faber! præsenterede hun.
	
Jeg bukkede, stak paa Næven og sagde noget om,
at hun var mig godt bekendt som min Nieces Kollega;
at det var mig en Fornøjelse osv, osv. af det 
almindelige Sludder.
	
Det var en lille, mørk Dame med et blegt 
Raceansigt, kønne Øjne, stor, men velformet Næse, graciøs,
tysktalende Jødinde.
	
Jeg bukkede og skrabede efter Evne; men talte
Dansk, hun Tysk. Dog forstod vi godt hinanden, thi
kneb det, talte vi Svensk, eller L. var Tolk.

L. lavede Kaffe. Jeg tilbød at hente Brød, hvad L.
forbød. Men jeg gik alligevel efter en Julekage til 25
Øre og tog 1/2 Punch med paa Vejen for at gøre
Stads af Fruen.
	
Vi drak Kaffe og Punch, røg Cigaretter.
	
Saa gik Fruen med mange Taksigelser.
	
L. greb harmdirrende min Haand, klemte den som i
en Skruestik og udbrød:
	
Det falske Fruentimmer! Nu har jeg skaffet 
Engagement, Dragter og indstuderet med hende; og nu
kommer hun her og siger, at hun ikke kan tage med
mig. Men jeg bevarede Fatningen. Og De, Faber, var
meget elskværdig. Tak for <sp>det</sp>! Vi skiltes i al 
Venskabelighed ... Dette er nu den tredie, der bryder en
Aftale. Hvad maa Agenterne tro om mig!
	
Taarerne løb L. ned ad Kinderne.
	
Hvad skulde jeg gøre? Jeg kælede for hende paa
min ærbødige Maade, saa godt jeg kunde, og søgte at
trøste hende.
	
-- Hvilken Frækhed! Og hvor dum har jeg ikke
været! vedblev L. -- Det Puds har hun ene og alene
spillet mig for at lære mine amerikanske Steppetrin.
Heldigvis, hvor god en Danserinde hun end er, fik hun
ikke lært dem ordentligt, som jeg har lært dem og 
givet 16 Kr. i Timen for hos Verdensmesteren, Negeren
Jackson (?), med hvem jeg senere optraade og gjorde
Lykke ... Men bi lidt, min gode Valens, vedblev hun,
-- dersom denne Streg rygtes, og Agenterne tier næppe,
saa er Du kaput imellem Artister!
	
-- De er for god, Lola; De lader Dem narre.
	
-- Jeg er, som jeg er! sagde hun. -- Men det 
bliver nok min Ulykke.
	
Hun tog Plads ved Maskinen. Traaden sprang Gang
paa Gang. Og hvormeget hun end rettede og skruede,
blev Undersyningen for „løs“.
	
Det gjorde den ogsaa i Formiddags, sagde hun.
-- Hvad skal jeg dog gøre?

Hun heksede med Maskinen, skruede og skruede
med en Engels Taalmodighed. Samme Resultat.
	
-- Ikke underligt, at jeg bliver nervøs, klynkede hun,
-- hvad skal jeg dog gøre?
	
-- Gaa i Seng, lille Lola, hvis De da kan sove,
sagde jeg, -- De trænger til Hvile; gaa i Seng; jeg
beder Dem.
	
Saadan talte jeg omtrent til hende, mens jeg trak
Frakken paa. Saa kyssede jeg begge hendes Hænder
og sagde Farvel.

-- --
	
Tirsdag Aften gik jeg, som jeg plejer, atter derhen.
	
Kl. var 7 3/4. Der var mørkt og rullet ned.
	
Skulde Fuglen være fløjet over Hals og Hoved? Jeg
blev ked af det; men besluttede at komme igen og
drev saa omkring en lille Timestid.
	
Nu var der Lys, og L. modtog mig med et 
straalende Ansigt.
	
Hun havde været ude hos Amalie paa Kristianshavn,
der havde proppet hende med Mad, saa hun var ved
at revne, og gerne vilde have beholdt hende hele 
Aftenen. Men hun skulde jo hjem at sy.
	
-- Lola, sagde jeg, -- der er noget, jeg vil bede
Dem om ...
	
-- Og det er, kære Ven?
	
-- At De ikke rejser fra Landet uden først at lade
mig det vide.
	
-- Hvor kan saadan noget falde Dem ind, kære 
Faber, sagde hun bebrejdende. -- De, min bedste Ven!
Naturligvis skal De faa det at vide.
	
Hun var i straalende Humør og blændende smuk i
mine Øjne.

Hun tog Plads ved Maskinen, og vi sludrede.
	
Hun sang flere Sange for mig og var ualmindelig
elskværdig.
	
Jeg er ganske og aldeles væk i hende.




25/1 07.

	
Ikke fordi jeg har noget særligt at betro Papiret,
mere for at faa Tiden til at gaa, sætter jeg mig til at
skrive; saa er jeg da i godt Selskab saalænge, og det
sætter jeg Pris paa.
	
Jeg stod sildig op efter at have ligget vaagen hele
Natten som saa ofte før; hvad for Resten er 
nederdrægtigt, men vel kommer af, at jeg ikke har noget at 
bestille eller kan tage mig noget nævneværdig nyttigt
for.
	
Gaa ud i Dag gider jeg ikke i denne Kulde. Jeg
kommer ligefrem til at fryse, blot ved fra min Stue at
se, hvorledes Folk kryber sammen og kæmper sig op
imod den bidende Østenvind. Jeg ved mig fri, 
gudskelov, jeg <sp>ska1</sp> ikke ud, -- desværre!
	
Jeg har ikke været henne hos L. siden i Fredags.
Men da var jeg der ogsaa, til Kl. gik til 1. Vi 
passiarede. Hun sang en Del for mig for at illustrere 
Publikums Smag i de forskellige Byer og Lande, medens
hun flittig arbejdede ved Maskinen, fortalte et og andet
hist og her fra, uden at noget særligt fæstnede sig i
min Hukommelse. Som saa ofte før var det om Fyrster,
Grever og Baroner, Generaler m. fl., om Ødselhed,
Penge og atter Penge og deres Magt, særlig i 
Rusland.
	
Jeg gjorde den Bemærkning:
	
-- Ikke underligt, Lola, om De var bleven forvænt,
hvad De faktisk ikke er. Men underligt, at De med
Deres gode Forstand og Intelligens kan ligge paa 
Maven for en tom Titel eller Penge alene.
	
-- Det gør jeg heller ikke, svarede hun, men jeg
sætter Pris paa at være imellem dannede Folk; og i
Rusland er kun Overklassen virkelig dannet. Nej, jeg
kryber hverken for Pengesækken eller en tom Titel. Jeg
kan selv tjene Penge; har flere Gange tjent mig en
lille Formue, mistet den igen ved Sygdom. Og jeg har
engang frivillig fraskrevet mig en meget stor Formue,
som var mig skænket. Jeg har desuden Ret til at 
færdes imellem Adelen! her løftede hun stolt sit smukke
Hoved. -- Man købte mig i Italien en Grevindetitel.
Jeg har Ret til at bære et meget fint Navn; men jeg
foretrækker min Frihed. En anden Gang skal jeg 
fortælle Dem mere herom.
	
Hun var begyndt at tale halvt i Vrede; endte med
venligt at trykke min Haand, som jeg selvfølgelig 
kyssede fuld af den varmeste Beundring for hende.
	
Sælsomme Kvinde! Her ligger vel saa Forklaringen
paa, at Varietédirektøren i Hillerød kaldte hende „Fru
Grevinde“ og afhentede hende personlig i Wienervogn.
	
Spørge om mere vovede jeg ikke. Thi at jeg 
besidder en saa stor Del af hendes Fortrolighed, beror vel
nærmest paa, at hun har Tillid til mig og ved, at jeg
ikke er indiskret, aldrig har udspioneret hende og 
vogter paa mig selv, saa at jeg straks drejer af, naar jeg
mærker, at jeg er kommen ind paa et Tema, som hun
ikke ønsker nærmere berørt.

-- --

Trods den infame Kulde, det vedbliver at være, gik
jeg atter hen til L.

Kl. var 7 1/2.

	
Paa min Banken lød hendes Stemme barsk og 
afvisende:

Her er Besøg. Modtager ingen!
	
-- Undskyld ... Farvel!
	
Døren reves op i Hast:
	
-- Er det Dem, Faber! Kom indenfor! ... Det er
Miratierne og Amalie, som er her.
	
Jeg bukkede, skrabede og stak paa Næven.
	
De var i Færd med at gaa. Den ældste, Lili, stod
allerede med Kaaben paa. Kaffen stod paa Bordet.
	
De mønstrede mig fra Top til Taa.
	
-- Hoho! tænkte jeg, -- I kender mig ikke, eller
lader, som om I ikke kender mig! Men det skal blive
Løgn! I skal ikke spille Komedie med mig!

Og saa begyndte jeg at vrøvle.

-- Kaffe vanker der nok ingen af, kan jeg tænke,
-- sagde jeg, -- Det er en Umulighed for en Kvinde
at levne en Draabe paa Kanden, endsige for et saadant
Konsortium af Ungdom og Skønhed! Men hvis De 
tillader, kære Lola, saa gi'er jeg en lille En?
	
Jeg halede en Flaske Punch op at Lommen:
	
-- Og saa sætter vi to unge, Clara og jeg, os i
Fifaen, vedblev jeg. -- Vi repræsenterer de blondeste
Nordboer. Og da to Kvinder om én Mand ej godt 
forliges kan, saa undskylder De, Lili, at jeg i Aften 
foretrækker min yngste Laudsmandinde; en anden Aften
skal Raden, det er mig! komme til Dem.
	
Da Carla ikke gjorde Mine til at sætte sig, tog jeg
hende resolut om Livet og næsten kylede hende ned i
Sofaen.
	
Og saa gav jeg mig til at gøre Stormkur til hende,
fik dem alle til at le og derved en gemytlig Stemning
tilvejebragt, saa vi passiarede som gamle Bekendte.
	
Vi drak og vrøvlede, og jeg vedblev at gøre 
Stormkur. Jeg strængte mig an af al Magt for at være 
forekommende paa en lidt parodisk Maade.
	
Jeg saa' flere Gange L.s Øjne hvile forundret paa
mig, som om de vilde sige: saadan er og taler han
aldrig til mig! Jeg forstod ikke rigtig det Blik. Var
hun forarget eller <sp>ja1oux</sp>! Jeg véd det ikke. Og jeg
fjasede videre, indtil Lili afbrød:
	
-- Vi maa af Sted!
	
Saa fik de Tøjet paa under mange Dikkedarer og
fulgtes som en Flok snadrende Ænder ud paa Gangen,
hvor jeg hørte Carla sige:
	
-- Han er morsom og rar!
	
Hvortil L. svarede:
	
-- Ja, vist er han!
	
Og glad blev jeg.
	
Saa gik de, og L. kom ind og satte sig til at sy i
Tavshed.

-- Nej, det gaar ikke i Aften! udbrød hun saa og
lagde Sytøjet sammen. -- Jeg har syet det meste af
Natten og rendt paa Gaden hele Dagen, eller haft 
Besøg. Jeg tror, jeg vil i Seng.
	
-- Ja, saa Farvel, Lola.
	
-- Nej, bliv lidt, jeg vil ryge en Cigaret.
	
-- Saa gerne.
	
Hun tog Plads ved min Side.
	
-- Der er meget Rak imellem Artister! begyndte hun
saa.
	
-- Gøglere! indskød jeg uden at mene noget ondt
med det.
	
Men hun fór op, Øjnene lynede, Stemmen blev haard
og kold:
	
-- Ja, jeg, véd nok, at man kalder os for „Gøglere“!
sagde hun saa, -- og ser ned paa os! Men vort 
Arbejde er ligesaa hæderligt som ethvert andet. Der maa
studeres, kæmpes, lides mere i den Stilling end i de
fleste andre, naar vi skal blive til noget. Trætte, 
forkomne, sultne og sorgfulde skal vi altid vise et 
smilende Ansigt. Raa Tale og Tilbud maa vi taale af 
Personer, der betragter os som lavere Væsener, fordi vi
maa tjene vort Brød ved at stille os frem til Beskuelse,
naar <sp>de</sp> livslede, overmætte eller trætte af Dagens 
Arbejde søger Hvile, Rekreation eller mnaaske kun ny 
Pirring, betaler deres Entré. Jeg véd godt, at der imellem
Artister findes meget Rak, som jeg sagde før, ligesom
i enhver anden Stand. „Gøglere“, som De siger! Men
der er ogsaa mange fuldt ud hæderlige Folk, Kunstnere
af høj Rang. Meget af det, De ser, Faber, er virkelig
Kunst, har kostet aarelangt Studium og Træning, hvor
let det saa end kan se ud. Og tænk saa paa det 
omflakkende Liv, vi maa føre; intet Hjem, ingen Hygge;
hver fjortende eller Maanedsdag af Sted paa ny; ofte
lige fra Jernbanen op paa Tribunen. Stor Gage maaske,
men Flitterstads, Falskhed, Løgn og Misundelse 
overalt. Ja, et fuglefrit Liv med løse Forbindelser! Men
hvor er der nogen Sinde Tid til at falde til Ro? Op,
af Sted og af Sted, utrættet, rastløs! De kan tro, det
er svært. En Kunst er det, ikke at blive trampet ned
og gaa til Grunde. Men I kalder det bare „Gøgl“!
	
Jeg sad i stum Beundring. Hun var dejlig i sin 
harmfulde Begejstrings-Vrede!
	
Pludselig tav hun og greb min Haand:
	
-- Tilgiv mig, Faber, tilgiv min Hidsighed! Faa har
været saa god og overbærende imod mig som De, det
glemmer jeg Dem aldrig ... Og nu vil De naturligvis
undtage <sp>mig</sp>. Men jeg hører med til Artiststanden. Jeg
har kæmpet mig frem som de andre. Det er <sp>min</sp>
Stand, de alle tilhører, og jeg er stolt af min Stand;
jeg er Artist med Liv og Sjæl ... jeg er „Gøgler“,
som De siger.
	
Hun havde talt hurtigt, flydende, harmfuldt. Nu 
standsede hun:
	
-- De er vel ikke vred, Faber?
	
Jeg kyssede hendes Haand.
	
-- Jeg beundrer Dem, Lola!
	
-- Ja, <sp>mig</sp> tager De altid i Forsvar!
	
Hun rev Haanden til sig.
	
- Behøves ikke, Lola; De er god nok, som De er,
sagde jeg, -- tiltrænger intet Forsvar.

-- Aa, det skal De ikke sige ... Men lad nu det
være godt. De er vel ikke vred paa mig?
	
-- Jeg? Hvor kan De tro? Jeg beundrer Dem, elsker
Dem ... Men nu skal De vist i Seng, lille Lola; det
er bedst, jeg gaar.
	
Jeg fik Tøjet paa og bød Farvel.
	
-- Kom snart igen, min Ven, sagde hun. -- Og
vær ikke vred, fordi jeg var saa heftig.
	
-- Slet ikke! Det var fortjent ... Farvel!
	
Er hun ikke storartet! Jeg er aldeles betaget. Om
føje Tid forlader hun Landet; hvorhen Rejsen kommer
til at gaa, aner hun ikke; heller ikke hvorlænge den
kommer til at vare. Hun vil ud for at forsøge paa at
tjene sig lidt Skillinger sammen. Hun har nu lært at
spare, siger hun; vil saa have sig en Forretning; <sp>hvad</sp>,
er endnu uafgjort.
	
Jeg er glad over, at hun har lovet at sige mig,
naar hun rejser, at hun ikke skal forsvinde uden 
Farvel.
	
Det bliver haardt nok alligevel, jeg er saa ene, har
ingen anden Omgang end hende.




21/1 07.


Tiden falder mig lang; jeg maa glæde og underholde
mig selv ved at skrive. Jeg har ingen at underholde
mig med om L., der optager mine Tanker mere end
gavnligt maaske for en gammel Pebersvend.
	
Jeg gik hen til hende i Gaar, Lørdag. Der var Lys;
men trods min Banken var der ingen, der lukkede op.
	
-- Hvad er den a'! tænkte jeg. -- Er hun gal i 
Kalotten fra sidst for Udtrykket „Gøgler“?
	
Jeg drev rundt paa Gaden i Hundekulde en god halv
Time. Gik saa atter derhen. Nu var der Lys i 
Sovekammeret:
	
-- Skulde hun være syg og er gaaet i Seng? Eller
pakker hun Kostumer ud, som hun skal til at 
reparere?
	
Jeg gjorde mig selv allehaande Spørgsmaal. Gik 
atter bort og drev omkring et Kvarters Tid; Kulden bed
i mit Kadaver ...
	
Saa derhen igen. Der var Lys i Dagligstuen. Jeg 
bankede haardt.
	
-- Hvem der?

-- Faber!
	
Døren aabnedes.
	
-- Tillader De, Lola, at jeg kommer ind? Kl. er 9
og over.
	
-- Nej, sagde hun temmelig haardt. -- Jeg er syg
og skal i Seng.

--Undskyld, Farvel!
	
Saa lukkedes Døren.
	
Og jeg gik.



	                                                  
28/1 07.


Hun er nu en halvgammel falmet Kvinde; men
endnu efter 20 Aars Bekendtskab, staar hun for mig
i et Rosenskær. Er det mine halvblinde Øjne, der
tillyver hende en Skønhed og Ynde, som hun ikke
har? Eller er det Efterdønningerne fra min første,
min eneste Forelskelse, der virker saa betagende paa
mig, saa jeg tror at se, hvad der ikke findes og
muligvis aldrig har eksisteret uden i min Indbildning,
et Foster af min Zerrissende Liebe? Men jeg holder
af hende, beundrer, elsker hende endnu, selv om
Fanden af og til stikker Hestefoden frem og 
forplumrer mine Begreber, opvækker Tvivl hos mig om,
hvad jeg saa nødigt vilde tvivle om over for min
kære, lille L. -- --

Jeg kommer lige fra hende. Mødte hende i Døren.
Hun skulde ud, dels et Ærinde, dels hen til Olga,
som hun frygtede var bleven syg, da hun ikke havde
vist sig som aftalt.
	
-- Men kom igen om en Time, saa er jeg hjemme
og vil gerne se Dem.
	
Trekvart paa 10 var jeg der igen.
	
L. og Olga huggede Brænde i Køkkenet; det var
hendes gamle Køkkenbord, som maatte holde for nu i
denne Kulde.
	
Saa blev der fyret i Kakkelovnen og passiaret.
	
Hun fortalte, at hun efter 2 Aars Forløb havde haft
Besøg af sin Søster.
	
L. havde maattet love at komme ud at besøge hende
igen. Og saa tilføjede hun:
	
-- De gaar nok med mig, Faber?

-- Jeg! udbrød jeg helt forbavset, da jeg altid har
haft et Horn i Siden paa denne Søster, fordi det var
hende, som førte L. ud paa Livet. Men jeg tog mig
straks i det og tilføjede:
	
-- Ja, naar De ønsker min Ledsagelse, er jeg 
selvfølgelig til Deres Tjeneste.
	
-- Det vidste jeg, nikkede hun. -- De siger aldrig
Nej; og jeg vilde meget gerne have Dem med. Min
Søster og Svoger har godt af at se, at ikke alle er saa
lunefulde som de; men at De, min gamle Ven, er
lige trofast og hensynsfuld som altid imod mig.
	
Jeg bukkede taknemmeligt.
	
Hun fortalte, at Søsteren havde tabt sig svært, 
hostede stygt, rimeligvis havde Tuberkler. Manden tjente
godt, men Søsteren var uduelig og uøkonomisk i høj
Grad og plagede Manden med Jalousi. Ungerne 
overlod hun til dem selv, de lærte ikke Orden og gik og
rodede som Svin. Saa havde hun og Søsteren haft en
bedre Moder; men hun døde altfor tidlig; saa havde
de kun den fordrukne Fader, og senere Stedmoder. De
boede paa Jagtvejen, fortalte hun videre, mens Olga
blev sendt et Ærinde i Byen -- og L. løb og legede
paa Fælleden, krøb op i Træerne og hang og dinglede
paa Grenene ligesom en Dreng. Dengang drak Faderen
kun sjældent: men var han fuld, lagde han L. over to
Stole og tærskede hende ubarmhjærtigt i den bare Ende.
Da hun var 13 Aar, sagde hun ham, at gjorde han det
én Gang til, løb hun hjemmefra og sprang i Søen. Saa
rørte han hende ikke oftere.
	
Olga kom igen. Saa fik vi Kaffe. Jeg gav Julekage
og Cigaretter.
	
Og saa brød vi op. Kl. var 12.
	
Og nu er den langt, langt mere; jeg véd ikke hvad,
mit Uhr staar.
	
Men nu skal det være Slut.




7/2 07.


Jeg tager fat i min Yndlingsbeskæftigelse at skrive i
min Bog.
	
Jeg ved Fanden, hvor det kan være, men jeg synes,
det er saadan en raa Kulde i denne Tid. Jeg fryser,
kan ikke rigtig blive varm; maaske er det, fordi jeg
har holdt mig mere inde, end jeg plejer. Det duer ikke;
jeg er jo i Grunden et Friluftsmenneske, forsaavidt en
Københavner med K kan være det. Men naar jeg nu
kommer paa Gaden, fryser jeg som sagt og skynder
mig at komme inden Døre igen, enten det nu er hos
mig selv eller hos L., hvor jeg unægtelig helst vil
være.
	
Jeg gik ogsaa efter Aftale derhen Tirsdag Aften med
noget Linned, hun havde tilbudt at reparere for mig,
nu hun selv reparerede paa sit eget Tøj og ikke mere
syede for Magazinet.
	
Der var Lys i hendes Sovekammer, hvorfor jeg ikke
engang bankede paa, men gik igen; drev omkring i
Gaderne i nogen Tid slæbende paa min Pakke.
	
Lys stadig i Sovekammeret. 3/4 Time efter var det
slukket.
	
-- Saa er hun vel gaaet i Seng, tænkte jeg, --
skønt Kl. kun er godt 9. Saameget desto bedre, hun
trænger til Søvn, har siddet og syet saamangen en Nat.
	
Og saa gik jeg hjem igen med min Pakke.

-- --
	
Onsdag Aften efter Mørkets Frembrud gik jeg derhen
igen. Der var Lys. Jeg bankede.
	
-- Hvem der? Her kommer ingen ind!
	
-- Det er Faber.
	
Døren aabnedes paa Klem straks.
	
-- De kommer saa tidligt, Faber; vær ikke vred,
jeg kan ikke godt lukke Dem ind nu; jeg er i 
Negligé, reparerer og prøver Kostumer; Olga er her for at
hjælpe.


-- Er De rask, Lola?
	
-- Nej, ikke rigtig. Jeg gik tidlig i Seng i Gaar og
stod sent op; men jeg har det ikke godt alligevel.
	
-- Men et Par Cigaretter kan De vel nok ryge?
	
En nøgen Arm kom til Syne.
	
-- Ja, mange Tak; men De er altfor opmærksom.
	
-- Snak om en Ting, min Glut!
	
Hun fik en Appelsin i Haanden og et Kys paa 
Armen:
	
-- Og saa Farvel, Lola. Gaa nu tidlig i Seng og
se at faa sovet ud; det trænger De til.
	
-- Ja, det gør jeg. De kommer ikke igen?
	
-- Nej, jeg vil ikke forstyrre Dem; De skal sove.
	
-- Ja, saa Godnat!
	
Saa gik jeg. Havde hun bedt mig komme igen, var
jeg kommet. Men hun gjorde det ikke.
	
Jeg drev lidt omkring.
	
Kl. 9 var der slukket og mørkt hos hende; saa sov
hun forhaabentlig paa sit grønne Øre, hvad hun 
trænger umaadelig til. Hun er overanstrengt nervøs. Hendes
uhyre Flid ved Maskinen, det stillesiddende Liv, usle
Betaling og deraf følgende sløje Ernæring har 
afkræftet hende.
	
Aldrig kommer hun i Luften uden for at jage ind
og aflevere Sytøj og køre med en ny Ladning hjem
igen. Og hun er vant til Lys og Luft, god, kraftig
Mad, fine Vine, vel ogsaa adskillige erotiske 
Nattetimer. Men naar blot Kosten er god, kan der vel døjes
en Del, især da hun vel næppe nogen Sinde har levet
Livet, som de fleste Varietédamer har for Skik: i Dag
Dig, i Morgen en anden! Hun har aldrig solgt sig,
det er jeg vis paa; dertil er hun for stolt. Og hun 
finder sig over Hovedet ikke i Tvang; lader sig paa den
anden Side ikke imponere af nogen eller noget, men
rejser stadig Børster, rede til at hævde sin 
Selvstændighed, om nødvendigt ved en Kindhest. Hun er
beundringsværdig: paa samme Tid ligefrem bly og med
paa den værste; alt efter Omstændighederne.

-- --

Torsdag Aften samme Resultat. Svagt Lys som af en
Natlampe i Sovekammeret. Gardinerne rullet ned, Døren
laaset.
	
Hun er aabenbart syg og sengeliggende. Og jeg er
ude af Stand til at komme i Rapport til hende eller
bringe Hjælp om fornødent. Forhaabentlig har Olga
faaet en Nøgle, saa at hun kan lukke sig selv ind og
tilse L. Men jeg kender ikke Olgas Adresse, saa jeg
kan ikke opsøge hende og faa noget at vide. Jeg er
meget ked af at gaa i denne Uvished; stoler ikke 
heller rigtig paa Olga som Sygeplejerske. Kunde bare som
i gamle Dage min Hovednøgle ogsaa lukke op her,
skulde det ikke vare længe, inden jeg sad ved hendes
Seng og plejede hende; men hvad kan jeg nu gøre?

-- --

Fredag samme Resultat.

-- --
	
Om Lørdagen, d. 2den, var det L.s Fødselsdag. Den
Dag havde hun ikke i mange Aar været her i Landet;
og jeg var spændt paa, hvorledes den skulde tilbringes
i Aar.
	
For tyve Aar siden sendte jeg hende paa den Dag
en Blomsterbuket tidlig om Formiddagen! ved 
Middagstid sendte jeg hende en smuk Mahognitræs 
Kommode, som hun længe havde ønsket sig; om 
Eftermiddagen drak jeg Kaffe hos hende oppe paa Kvisten i
Peder Skramsgade og fulgte hende derpaa til 
Sporvognen, da hun skulde tilbringe Aftenen hos sin Søster,
hvad jeg ikke turde indvende noget imod. Men jeg
tog mig det meget nær, da jeg havde gjort sikker 
Regning paa selv at tilbringe Aftenen sammen med hende
i National. Og jeg bandede i mit stille Sind Søsteren
ind i det hedeste Helvede.
	
Men lad nu <sp>det</sp> hvile.

-- --

Ved 2--3 Tiden gik jeg hen til L.
	
I Dagligstuen var Gardinet oprullet, der stod 
Kaffekopper paa Bordet; men der var ingen L. hjemme.
	
Kl. 5 ligesaa. Men Kopperne var forsvundne.
	
Skulde hun have glemt mig paa min Fødselsdag?
	
Kl. 7 1/2 var der Lys. Næppe havde jeg banket, før
L. lukkede op:
	
-- Tænkte nok, det var Dem, Faber; jeg ventede
Dem.
	
-- Det var pænt af Dem, Lola, at mindes mig.
Hvordan har De det?
	
-- Ikke rigtig godt; men jeg har ikke Raad til at
være syg ... men hvad fejler Lampen! Og jeg har
glemt at købe Petroleum!

-- Den henter jeg! Og Brød, ikkesandt?
	
Jeg snappede Petroleumsflasken paa sin Plads, fik
travlt med at faa Frakken paa og komme af Sted.
	
Hun lo fornøjet.
	
Jeg købte Petroleum, en Julekage, 10 Cigaretter, 1
Pd. Dadler, 1/2 Flaske Punch og en Potte med en
blomstrende, lyseblaa Hyacinth. Det var en hel 
Udskrivning.
	
Saaledes belæsset blev jeg lukket ind.
	
-- Det er altfor galt, Faber; De ruinerer Dem 
ganske for min Skyld!
	
-- Lille kære Lola, er det ikke Deres Fødselsdag?
	
-- Jo.
	
-- Saa holder De Mund!
	
Hun lo:
	
-- Her skal De se, sagde hun saa, og viste mig en
Mængde Silke og Tarlatan, som hun skulde bruge til
nye Dragter.
	
Og Passiaren gik.
	
-- Ondt gør det mig, sagde hun, -- at jeg igen har
maattet sætte min Seng ud for at kunne købe dette Tøj,
som jeg <sp>maatte</sp> have for atter at kunne optræde.
Lejligheden her siger jeg op, saasnart jeg faar betalt
Værten. Jeg vil ikke mere bo i en Stue, hvor der er saa
mørkt og fugtigt, og saa bliver man saa overrendt.
	
-- Gælder det ogsaa mine Besøg? spurgte jeg.

Jeg fik et langt Haandtryk. Vi passiarede til Kl. 12.

Det var en Aften efter mit Hjerte.




12/2 07.


Jeg gik hen til L.
	
I 5 Dage har jeg ikke <sp>set</sp> hende (fra Lørdag til i
Dag Torsdag); og nu er jeg aldeles væk ins Blau
hinein!
	
Banke paa Vinduet, som Skik er for mig, var 
umuligt for en stor Snedrive. Jeg bankede derfor længe
forgæves. Endelig kom L. og lukkede op.
	
-- Er det Dem! Hvor har De dog været saalænge?
	
-- Hjemme i min Stue. Tak for den dejlige 
Fødselsdag!
	
-- Det er da mig, der skal takke! lo hun. -- Men
De maa ikke se Dem om; der henne ved Kakkelovnen
hænger et Par ...

-- „Unævnelige“, afbrød jeg, -- gør ingen Ting,
Lola; jeg er blind.
	
-- Aa ja, sukkede hun, -- jeg ser ogsaa daarligt,
som De véd.
	
-- Ja, Fanden forstaa det med de dejlige Øjne, De
har! Men stikke Ild i et gammelt, vindtørt 
Pebersvendehjerte, det har De da forstaaet alligevel. At der ved
Kakkelovnen hænger et Par Svømmebukser, eller, som
De maaske kalder dem: Trikot, kan jeg nok se. Men
hvad saa? Er det ikke en ærlig Sag? Tror De ikke,
der var Stakit om Edens Have; for det tror jeg. Det
var ingen offentlig Park!

Jeg fik et Par Øjne, naadada!
	
Men saa brast hun i Latter. Og vi passiarede videre
til langt ud paa Aftenen. -- -- --

Undrer mig, at denne „afdankede Syngepige“, for at
bruge et stygt Ord, endnu virker saa betagende paa
mig!
	
Det er, ligesom der er to forskellige Væsener i mig.
Det ene sidder med et koldt Hoved og ræsonnerer:
	
-- Javist er hun køn, elskværdig og indtagende;
men Fruentimmer er dog i og for sig noget Rak, et
nødvendigt Onde for mange, om end ikke for mig; og
der er Hundrede som hun. Bild Dig bare ikke ind, at
hun er mageløs; der er overhovedet intet „mageløst“,
og hun har saamænd været <sp>med</sp> trods nogen, <sp>er</sp> det
maaske endnu lige for Næsen af Dig -- og ikke værd
at røre ved med en Ildtang!
	
Men lidt efter tager det andet Væsen i mig fat
og gendriver alt in absurdum:
	
-- <sp>Ingen</sp> er som hun! siger det, -- ingen har 
været og ingen vil nogen Sinde blive saa fuldkommen,
som hun faktisk er! Her er endelig det kvindelige
Ideal legemliggjort. Hvad har det at sige, om hun 
ogsaa har været lidt med og maaske stadig <sp>er</sp> det? Er
det ikke at rose hende for, at hun ikke har været
snerpet, men taget de Glæder, Livet byder? Bebrejder
nogen en Mand, at han slaar til Skaglerne? Nej, 
tværtimod anses han for at være et rent Mæhæ og en
Nokkebølle, om han aldrig har forsøgt sig eller 
generet sig for at gaa paa den værste!
	
Og saa varer det ikke længe, førend jeg er oppe paa
min Beundringstinde igen, „oppe over Skyerne, hvor
Himlen, den er blaa, altid blaa“, som Drachmann 
synger: en Tilstand, jeg godt kender fra tidligere Tider,
hvor jeg befandt mig knusende vel hos den elskede
Genstand; saa det er ikke noget nyt Livsstadium for
mig, om hun ogsaa er den eneste Kvinde, der har sat
mit Hjerte i Bevægelse.
	
Men „kendt“ hende har jeg aldrig. Hverken hende
eller nogen anden, jeg, „Kapunen“, som mine
Kammerater kaldte mig, naar jeg ikke vilde med ud paa deres
Pigesjov.

-- --
	
Jeg gik derhen i Aftes, Mandag; en Aften, jeg ikke
plejer, da hun gemenlig vasker.
	
Der var Lys og hørtes flere Stemmer indenfor. Men
der blev ikke lukket op. -- Formodentlig har hun 
været i Negligé og prøvet Dragter og ikke kunnet lukke
op. Vidste jo heller ikke noget om, at det var <sp>mig</sp>.
For saa havde hun formodentlig alligevel lukket Døren
paa Klem.
	
Jeg maatte altsaa gaa igen. En Skuffelse, det kan
jeg ikke nægte; men derved er intet at gøre.
	
Formodentlig har Olga og Amalie eller maaske 
Søsteren været hos hende. Jeg har nok bedre Held med
mig en anden Gang; jeg bliver jo ellers altid 
begunstiget.




16/2 07.


Om Tirsdagen gik jeg ikke derhen.
	
Onsdag, Torsdag, Fredag var der Lys, men blev ikke
lukket op.
	
Jeg gik derfor derhen i Dag ved 6 Tiden i Haab
om at komme ind saa tidlig paa Aftenen og erfare,
hvorledes hun havde det, thi hun har rimeligvis været
syg.
	
Der var Lys. Og paa min Banken blev der straks
lukket op, da jeg nævnede mit Navn.
	
L. modtog mig, saavidt jeg i Halvmørket kunde se,
halvt paaklædt med et Strygejærn i Haanden.
	
-- Naa, Gudskelov, Lola, De ikke er syg og 
sengeliggende! Jeg var saa ængstelig.
	
-- Helt rask har jeg ejheller været. Nu har jeg 
vasket og tørret i 3 Dage; i Dag stryger jeg. De bliver
ikke vred, min Ven, men kan De ikke komme igen om
et Par Timer.

-- Jeg kan blive helt borte, om De synes, nu jeg
har set Dcm.
	
-- Nej, det var ikke Meningen, sagde hun hastigt.
-- Hvis De siden vil komme igen og drikke en Kop
Kaffe med?
	
-- Inderlig gerne!
	
Jeg trykkede et Kys paa hendes Haand, blød og
varm af Strygningen.
	
Saa forsvandt jeg skyndsomst.

-- --

Kl. 7 1/2 var jeg der igen medbringende 25 
Cigaretter og 1/3 Punch; en hel Udskrivning for mig og 
meget mere, end jeg har Raad til. Men jeg er saa 
lykkelig ved hende, saa jeg synes, jeg maa „rive“ mig 
engang imellem, som en Smule Gengæld for de lykkelige
Timer, hun skænkede mig enlige gamle Pebersvend.
	
-- Ja, her er jeg igen! Kommer jeg til Ulejlighed?
	
-- Nej, aldeles ikke!
	
-- Tak!
	
Hun satte sig ved Maskinen og sømmede en Masse
1/4 Tomme brede Baand, der skulde bruges til 
Besætning paa et nyt Kostume.
	
Over sin sorte Nederdel havde hun et ubleget 
havannafarvet Babyforklæde garneret med røde Baand,
kortærmet, hvor Under- og det meste af Overarmen
var blottet. Hun var dejlig! Lidt bleg og træt, 
overanstrengt.
	
Jeg bøjede pludselig mit Knæ, jeg kunde ikke andet,
naar jeg tænker paa alt, hvad hun havde gennemgaaet,
og kyssede hende paa Overarmen.

-- Men Faber dog! Knæler De for mig! sagde hun.
-- Hvem er jeg! Jeg er det ikke værd!
	
Jeg kyssede hende engang til paa Overarmen. Saa
satte jeg mig hen paa Puffen i Tavshed.
	
-- Nu har Olga ogsaa forladt mig, sagde hun saa,
-- efter at jeg har skaffet hende Arbejde og gjort saa
meget for hende under Barselsaffæren. Naar jeg kravler
op paa 5te Sal, hvor hun bor, lukker hun ikke op for
mig, skønt hun er hjemme. Men nu gaar jeg ikke
mere derhen.
	
Jeg maatte give hende Ret. Man misbruger hende.

-- --

Det er da et rent nederdrægtigt Vejr, vi har haft
med Storm, Sne, Regnbyger og Solskin imellem 
hinanden.

Om det er af dette, eller af andre Aarsager, ved jeg
ikke, men jeg har slet ikke befundet mig vel, haft lidt
Febergysninger og været saa underlig tung i Hovedet,
hvorfor jeg i en Ugestid har holdt mig inde og ikke
været uden for en Dør uden for at købe Brød og 
Tobak.
	
Kan være, at Fejlen netop er, at jeg har holdt mig
formeget hjemme; men Influenzaen grasserer saa enormt
og saa haardt her i Byen for Tiden, saa jeg fandt det
rigtigt at være lidt forsigtig: Jeg er jo en gammel
Dreng allerede, skønt jeg ikke vil være ved det og
holder af at spille ung. Og da jeg med Aarene har 
erhvervet mig min Bys gode Humør, befinder jeg mig
som Regel godt og er glad ved Livet, trods det Afsavn
mit svage Syn paalægger mig med Hensyn til Læsning
og anden aandelig Føde.
	
Det sidste Halvaar har ganske vist ogsaa været 
særlig gunstigt, idet jeg har haft min kære L. at ty til.
Hvor mangen en hyggelig Aften har jeg ikke haft
hende at takke for. Men Gud véd, hvad hun tænker,
nu jeg ikke i en hel Uge har været at besøge hende!
Jeg kan næppe selv begribe det, som jeg altid længes
efter hende. Og det lønlige Haab, jeg nærede, at hun
skulde komme for at høre til mit Befindende, gik 
desværre ikke i Opfyldelse.
	
Underligt, at hun endnu aldrig har været i min Stue
trods afgivet Løfte derom
	
Maaske er hun alt fløjet bort igen? Dog dette kan

jeg næppe tro; hun lovede jo at underrette mig 
derom. Og Dragterne er ejheller færdige endnu; desuden
skal hun fotograferes (mon jeg faar et Billede) 
forinden Engagement sluttes, hvor hun ikke alt er kendt.
	
Jeg maa se at komme derhen paa Mandag. Endnu i
Dag og i Morgen vil jeg holde mig inde og se at
blive kvik igen; men Tiden falder mig Helvedes lang!




2/3 07.

	
Rent skidt har jeg været; ikke et Øje har jeg 
lukket de fleste Nætter.
	
Hvor saadan en Nat er lang! Saa hen paa 
Morgenstunden falder jeg i Søvn og snuer som et Asen til
højt op paa Dagen for atter at vaagne end mere 
utilpas, træt og dvask, som havde jeg været ude til Svir
eller snarere paa Tøsesjov. Sandsynligvis er det en
Gren af Influenzaen, jeg har været plaget med. Doktor
har jeg ikke haft; hvorfor skulde jeg det? Proppe
mig med noget Djævelskab, som bare gør ondt værre!
	
Men da jeg i Forgaars havde det rigtig skidt, tog
jeg mig 3 Kininpiller og spiste to store, søde 
Appelsiner og gik mig saa en lang Tur ud af Amager. 
Skakmat var jeg, men blev ved at gaa i 5 Timer. Aften var
det, da jeg kom hjem. Saa gik jeg i Seng og sov 
dejligt hele Natten.
	
I Gaar foretog jeg den samme Kur: 4 Kininpiller og
2 Appelsiner. Saa af Sted helt ud ad Frihavnen, 
Vibenshus, langs Jagtvejen til Frederiksberg og saa atter i
Seng uden Mad!
	
Jeg sov som en Sten og har det i Dag saa godt,
jeg ikke har haft det længe.
	
Nu har jeg spist 5 haardkogte Æg og været en lang
Tur paa Kryds og Tværs i den gamle By. 
Hjemkommen drak jeg mig 1/2 Dobbeltøl og røg mig en Pibe;
den smagte igen! 

Saa gik jeg hen for at se til L.
	
Aa, hvor jeg har længtes efter hende, og hvad har
hun maattet tro, at jeg ikke har været der saalænge!
	
Jeg bankede længe forgæves.
	
Endelig spurgtes:
	
-- Hvem der?
	
-- Det er Faber.
	
-- Jeg kan ikke lukke op; jeg er syg og ikke 
paaklædt.
	
-- Lind Døren; jeg har to Appelsiner til Dem, dem
har De godt af.
	
Døren aabnedes paa Klem og jeg modtog en iskold
Haand.
	
-- Herregud, lille Lola, er De saa daarlig? Skal jeg
ikke hente en Læge?

-- Nej Tak.
	
Jeg kyssede hendes Haand. Se hende kunde jeg
ikke, saa bælgmørkt var der paa Trappen.
	
-- Maa jeg komme hen til Dem i Morgen? spurgte
jeg.
	
-- Ja Tak; men det er ikke sagt, jeg kan lukke
Dem op.
	
-- Jeg er meget urolig for Dem, Lola.
	
-- Det skal De ikke være; hvad Vægt ligger der
paa en Person som mig.
	
-- Fy, Lola, saadan noget maa De ikke sige!
	
Saa fik jeg hendes kolde Haand at kysse. Og saa
gik jeg.
	
Min stakkels lille Pige! Den forcerede Syning og
sløje Kost har helt taget Kræfterne fra hende. Bare hun
ikke bliver alvorlig syg! Saa <sp>maa</sp> jeg hente min Læge
til hende; gør det kun nødigt, thi hvor rar han end
er, deler han sine Standsfællers Syn paa Artister; og
L. skal ikke slaas i Hartkorn med dem.
	
Naa, forhaabentlig er det kun et forbigaaende
Ildebefindende; og jeg maa jo ogsaa have hendes 
Tilladelse, før jeg handler. Vi maa ses i Morgen.
	
Jeg kan ikke se at skrive mere.



  
8/3 07.


Jeg gik hen at se, om jeg kunde faa L. i Tale, og
blev indladt.
	
Hun satte sig straks til at sy:
	
-- Jeg har atter taget noget Sytøj. Er nu færdig
med at gøre mine Kostumer i Stand og maa tjene
noget. Jeg maa leve.
	
-- Hvordan har De det? spurgte jeg.
	
-- Saa nogenlunde skidt, var Svaret.
	
-- De bør ikke overanstrenge Dem. De er bleg.
	
-- Er jeg? Jeg har dog været ude næsten hver
Dag, selv da jeg var syg. Ligge rolig i Sengen kan
jeg ikke; saa ligger jeg og spekulerer formeget. Og
der gaar saameget Ildebrændsel til. Saa gik jeg ud.
	
Hun løftede Lampeskærmen:
	
-- Ser jeg virkelig saa daarlig ud?
	
-- Nej, ikke daarlig. De er nydelig som altid; men
De er bleg, og Øjnene lidt matte. Har De været ude
paa Ballade?
	
Hun rødmede:
	
-- Nej, det véd De da godt, jeg ikke har.
	
Men hun sank saa underlig sammen.

Lidt efter rettede hun sig og tog Ordet:
	
-- Nu rejser jeg snart; jeg har sluttet Engagement.
De maa ikke tro, det er Lysten, der driver mig af
Sted, men jeg kommer mere og mere i Gæld, den maa
jeg have betalt.
	
-- Vil De til England?
	
-- Ja, hvis det lykkes, smilede hun træt.
	
-- Men hvor er dog hele Deres Humør paa Livet
blevet af, lille Lola? spurgte jeg og kyssede hendes
Haand.
	
-- Borte ... sagde hun.

Vi kom nu ind paa Livet i Rusland. Jeg fik et Par
Historier, jeg havde hørt før, men afbrød hende ikke.
	
Kl. 12 gik jeg hjem.
	
Det var en trist Aften.

-- --
	
I flere Dage har jeg ikke været derhenne. Har ikke
befundet mig rigtig vel.
	
I Gaar Aftes sad jeg og knagfrøs! „Vor Søn“ Louis,
havde lovet at bestille Kul til mig, men havde glemt
det. Følgen var, at jeg heller ingen havde i Morges,
da jeg mod Sædvane stod tidlig op. Saa gik jeg over
og bestilte dem, som lovedes mig Kl. 1.
	
Jeg gik saa en Tur. Hjemkommen, gennemfrosset i
det nederdrægtige raakolde Vejr, Kl. 1 1/2, havde jeg
endnu ingen faaet. De kom først Kl. 4. Og skønt jeg
sad med Vinterfrakke paa i min Stue, frøs jeg som en
Hund, ja som 2 Hunde! og befandt mig rigtig skidt.
	
Saa fyrede jeg op til en dundrende Hede, satte mig
i min Bedstemoderstol, røg en Fredspibe med mig selv
og fik mig „en paa Øjet“ uden at vide af det. Tændte
saa Lampen og Piben igen, da jeg vaagnede; befandt
mig lidt bedre; men frøs indvendig.
	
Gik derpaa ud og købte 3 Appelsiner, aad den ene
selv og 3 Kininpiller. Gik saa ved 8 Tiden atter ud,
kiggede, om L. var hjemme. Jo, der var Lys. Købte saa
1/2 Flaske Punch, 10 Cigaretter. Og med mine 
2 Appelsiner i Lommen foruden det øvrige bankede jeg paa.
	
Hun lukkede op, og vi satte os til at ryge og drikke
Punch.
	
Saa kom vi til at tale om Døden:
	
-- Jeg bliver ikke gammel, sagde hun. -- Godt
det samme; jeg frygter ikke Døden.
	
-- Men jeg glæder mig ved Livet, sagde jeg. --
Frygter kun for at miste Dem, Lola.
	
-- Vi véd, vi skal dø, Faber; lidt før eller senere,
hvad saa! Jeg dør ung, det véd jeg; og naar man er
død, har man det bedst.

-- Godt, De <sp>véd</sp> det, Lola; jeg véd intet derom.
Jeg véd blot, at jeg gerne vil leve. Men at jeg blev
gammel før Tiden, da De rejste bort, uden at sige mig
hvorhen; og at jeg nu atter er levet op i Dem og
glæder mig til, at De engang atter vender tilbage fra
Deres Rejser, saa at jeg endnu mangen en Aften kan
sidde og tale med Dem, naar De forhaabentlig om et
Par Aar tager fast Ophold herhjemme.
	
Hun greb min Haand:
	
-- De er nøjsom, min Ven ... Men tro mig, man
har det bedst, naar man er død, saa har man ingen
Sorger.
	
-- Men heller ingen Glæder, sagde jeg. -- Tanken
om Tilintetgørelse er mig frygtelig.
	
-- Ikke mig; saadan <sp>er</sp> det jo nu engang! sluttede
Lola stadig holdende min Haand.
	
- Godt, hvis De kan slaa Dem til Ro dermed,
sagde jeg. -- Jeg kan det ikke.
	
Jeg rejste mig.
	
-- Men nu vil jeg gaa ... Maa jeg snart komme
igen?
	
Hun nikkede smilende.
	
-- Farvel da, lille Lola! Hvor De for Resten er køn
i Aften; jeg er helt forliebt i Dem.
	
Hun smilede igen; men som det syntes mig saa 
underlig sørgmodigt.




14/3 07.


Har atter været syg. Intet hørt fra L. Mon hun er
bortrejst uden at tage Farvel med mig, som hun havde
lovet? <sp>Kan</sp> ikke tro det; <sp>vi1</sp> ikke tro det, saadan
som vi har haft det sammen med hinanden.




20/3 07.


Det var min Hensigt at gaa hen til L. min

Fødselsdags Aften for at se, om hun endnu er her i Byen.
Men jeg gjorde det ikke.
	
Siden har jeg ikke gjort Alvor deraf. Jeg kan ikke
ret bekvemme mig til at gaa derhen, hvormeget jeg end
længes efter hende, synes ikke det er rigtig, efter at
hun forleden gik mig hovedrystende forbi paa Gaden,
som om hun ikke vilde værdiges at kende mig; og 
efter at hun ikke har sendt mig det ringeste Ord til
Svar paa mit lille, virkelig elskværdige Brev, som jeg
sendte hende umiddelbart efter.
	
Hun var i Følge med et Par Herrer, saavidt min
Halvblindhed tillod mig at se.




25/3 07.


Jeg forstaar aldeles ikke hendes Opførsel. Saadan
har hun aldrig været imod mig; tværtimod, jeg har 
altid kunnet glæde mig ved hendes specielle Gunst,
som ikke blev alle til Del, saa jeg havde al Grund til
at være tilfreds, ja stolt deraf. Og saa pludselig dette
Omslag.




25/3 07.
	

Endnu intet nyt. Hvad skal jeg tro, hvad skal jeg
gøre, og hvad ikke? Jeg har spekuleret mig halvgal
paa, hvad der kan være i Vejen. Jeg vil saa nødig
gøre hende imod og vil nødig give Afkald paa hende.
Jeg holder saa inderlig meget af hende; men netop
derfor er jeg i Vilderede med, hvordan min Optræden
bør være. Mest tilbøjelig er jeg til at holde mig 
aldeles rolig og lade Tilfældet raade. Paa den anden Side
synes jeg, det er Pligt imod mig selv at søge hende
op, hvis hun endnu er her i Byen. Men hvis hun saa
ikke vil modtage mig! Den Ydmygelse holder jeg ikke
af at udsætte mig for; det har hun maaske budt andre,
men endnu aldrig mig, og jeg vil nødig give hende
Anledning dertil.

De Fruentimmer har ogsaa Fanden skabt; <sp>jeg</sp> 
bliver aldrig klog paa dem.




29/3 07.


Listede hen i Gaarden i Aftes. Lys i Dagligstuen,
Stemmer, Latter. Gik uden at banke paa.




3/4 07.


Var derhenne i Aftes. Mørkt.

Forresten har jeg det meget godt med Helbredet.
Har gaaet lange Ture. Jeg tror, det har hjulpet ved
Siden at diverse haardkogte Æg og <sp>ét</sp> Glas Punch,
naar jeg gik i Seng; eller en Dobbeltøl. Men jeg var
sgu sløj. Formodentlig Influenza, skønt jeg ikke kunde
klage over noget særligt, hverken Hovedpine el. andet.
Men radmager er jeg bleven.

Naa, nu kommer forhaabentlig snart Varmen i Vejret;
den drøjer rigtignok længe, synes jeg; men den maa
vel komme, og saa skal jeg gasse mig paa Mælkekur.
Endnu er Mælken for kold, man kan gaa ind og
købe i Butikkerne; jeg kan ikke taale at drikke den
saa kold, har aldrig kunnet taale kolde Drikke at 
nogen Art, for saa bliver Maven desperat.

Det er morsomt, hvad Byen udvider sig; hvor man
kommer hen, vrimler der at Nybygninger; hele Gader
skyder op at Jorden som Paddehatte; ja selv i den
gamle By grasserer Byggeriet. Alt tyder saaledes paa
et „godt Aar”.




15/4 07.


Solen skinner saa indbydende udenfor (i mit Værelse
naar den ikke ind), saa jeg kan ikke modstaa 
Fristelsen, jeg maa lidt ud at trække Solskin.

Jeg savner i betydelig Grad L.s Underholdning. Og
alligevel, hvor underligt, det end kan lyde, der gives
Øjeblikke, hvor jeg næsten er glad ved ikke mere at
se hende; det er, ligesom der er kommen mere Ro
over mig. Er Grunden den, at jeg er bleven gammel,
for gammel til at „sværme”?

Hvad jeg dog ikke kan lade være.




27/4 07.


Var i Aftes et Kig henne i Gaarden. En fremmed
Familie bor der nu med skrigende, skidne Unger.

_________




TRE AAR SENERE




20/6 10.


Spillevende er jeg i denne dejlige Varme, som Folk
gaar og puster og bander over.

Jeg traver lange, lange Ture i Solen og glæder mig.

I Gaar skulde her være Hovedrengøring i mit 
Værelse, hvad Guderne skal vide, her trængtes svært til;
skønt „vor Mor” siger, at hun „vil have det rent om
sig”, lader det dog meget tilbage at ønske. Hendes
Vilje strækker ikke langt i denne Retning. Jeg var 
derfor husvild og maatte gaa ude hele Dagen.

Jeg drev først lidt omkring i Byen, vidste ikke 
rigtig, hvad jeg skulde gøre af mig selv; var havnet i 
Ørstedsparken for at være i Fred for de svinagtige 
Automobiler. Krøb saa op paa en Sporvogn, der kørte ud
ad Strandvejen, og fortsatte pr. Sporvogn lige ud til
Klampenborg. En fornøjelig Køretur. Og det blev min
første Skovtur i Aar.

Fra Klampenborg gik jeg helt igennem „Anstalten”
Øst for Jærnbanen lige til „Springforbi”. Saa ind paa
Eremitagesletten ud til Strandmøllen! tilbage igen over
Sletten og endte paa Kildeøen, hvor jeg drak Kaffe.

Fra Kildeøen drev jeg ind over Dyrehavsbakken,
som var aldeles mennesketom, skønt Kl. var 7. Var
inde i et Telt at passiare med en gammel Kunde fra
Vinhandelen: drak Kaffe med Punch til.

Slog atter et Slag over Bakken. Stille og tomt
overalt.

Studerede uden for Sangerindeknejperne Navnene paa
de Optrædende i „Bakkens Hvile”, „Harmonien”, og
hvad de nu hedder.

Fra Julie Westermans gamle Telt, højsalig 
Ihukommelse! lød skrigende Kvindestemmer. Jeg gik derhen.
Paa Dørstolpen ved Indgangen var klistret et halvt Ark
Papir, hvorpaa der stod skrevet med Blæk: 
<sp>Optræden af Miss Lola, engelsk-russisk Sang-
danserinde!</sp>

Det gav et Stød i mig: Saaledes skulde det altsaa
ende!

Det kriblede i mig; jeg havde den største Lyst til
at gaa derind for endnu engang at faa et Glimt at se
af al den (forsvundne) Dejlighed, hvoraf jeg var saa
betaget og endnu ikke har glemt.

Men jeg tog mig sammen og gik.

Hvorfor gøre min Fred til Uro? I Mørke er alle Svin
sorte, og hvem borger mig for, at hun i Halvmørke og
med Krigsmaling ikke atter var i Stand til at bedaare
mit gamle Hjerte?

Jeg fandt det sandsynligt og flygtede. Men jeg 
nægter ikke, at det kostede mig Overvindelse, thi jeg 
længes tit efter hende endnu.

Men før jeg gik, pillede jeg Papiret med hendes
Navn ned ad Dørstolpen. Hvad skulde Folk have det
at glo paa for! -- --

Saa gik jeg tilbage til Klampenborg og tog med
Sporvognen hjem.


Hvor mon hun har tumlet om paa Verdens vildene
Hav!

En Varietésangerinde, en „falden Kvinde” -- en
„Gøglerske”! vil man sige.

Javel, javel! Men jeg har kendt hende i hendes
Ungdoms Skønhed og Ynde, og hun er den eneste
Kvinde, jeg har elsket!
<!-- OCR text missing for page 0326 -->




INDHOLD


RANKE VILJER<tab><tab>Side:
<tab>2 Gange 2 er 5<tab><tab>5
	
<tab>Kærlighed<tab><tab>99
	
<tab>Menneskenes Børn<tab><tab>145
  
<tab>Kameliadamen<tab><tab>167


TRE SATYRSPIL

<tab>Ministeræderen<tab><tab>187

<tab>Det Usigelige<tab><tab>203

<tab>Om Floke<tab><tab>219


AF DEN GAMLE VINHANDLERS OPTEGNELSER<tab>	<tab>233


<!-- OCR text missing for page 0328 -->
