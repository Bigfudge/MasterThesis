P. HANSEN

ILLUSTRERET DANSK
LITTERATUR
HISTORIE

ANDEN UDGAVE
ANDET BIND

DET NORDISKE FORLAG . BOGF. ERNST BOJESEN
 
ILLUSTRERET DANSK
LITTERATUR
HISTORIE

ILLUSTRERET DANSK
LITTERATUR
HISTORIE

AF P. HANSEN

ANDEN MEGET FORØGEDE UDGAVE
MED 36 BILAG

SAMT  INDTRYKT  I TEXTEN  3OO FORFATTERPORTRAITER,
63 HAANDSKRIFTFACSIMILER, 158 INITIALER, TITELBLADE,
TEXTPRØVER, POLEMISKE BILLEDER OG ANDRE ILLUSTRATIONER

FRISERNE TEGNEDE AF HANS NIKOLAJ HANSEN

ANDET BIND

KJØBENHAVN
DET NORDISKE FORLAG
BOGFORLAGET . ERNST BOJESEN
1902
H. H. THIELES BOGTRYKKERI
INDHOLD AF ANDET BIND

HOLBERG OG HANS SAMTID (1700-1750)   1
OPLYSNINGENS TIDSALDER (1750-1800) 211

FORTEGNELSE OVER BILAGENE TIL ANDET BIND.
                                                                       Side
Facsimile af det ældste paa det St. kgl. Bibliothek bevarede 
Exemplar af en Theaterplakat til en holbergsk Forestilling ............. 52

Holbergs Haandskrift ................................................... 96

P. A. Heibergs Haandskrift ............................................ 374

Joh. Ewalds Haandskrift................................................ 474


FORTEGNELSE OVER TEXT-ILLUSTRATIONERNE I ANDET BIND.

Holbergs Fødested i Bergen ............................................. 18

Det ældste Portrait af Holberg ......................................... 32

Facsimile af Titelbladet til I. Bog af »Peder Paars« 1719 .............. 36

Illustration af »Peder Paars«, Udg. 1720 ............................... 40

Illustration af »Peder Paars«, den tydske Oversættelse 1764 ............ 42

Illustration af »Peder Paars«, Kvartudg. 1772, tegnet af Wiedewelt, 
st. af Clemens ......................................................... 44

Cul-de-Lampe til sidste Sang af »Peder Paars«, samme Udg. .............. 45

Det 1748 opførte Skuespilhus, efter Pontoppidans »Danske Atlas« 1764 ... 69

Titelkobber til »Zes Blyspeelen« af Holberg, Amsterdam 1757 ............ 71

Titelblad til første Udg. af Holbergs Komedier 1723 .................... 72

Holbergs Professorbolig. Efter et Maleri i det oldn. Museum ............ 76

Holberg. Titelkobber til den tydske Udg. af den »Jødiske Historie« 1747 . 80

Illustration til I. Udg. af »<i>Nic. Klimii Iter subterraneum</i>«. 1741 ... 86

Illustration til J. Baggesens Oversættelse af Niels Klim 1789 .......... 87

Holbergs Portrait, efter et Pastelmaleri ............................... 92

Holberg. Titelkobber til 3 Udg. af Danmarkshistorien. Efter Roslins Maleri . 94

Holbergs Portrait. Titelkobber til Høibergs »Holbergiana«............... 95

Titelvignet til 5. Bind af »Epistlerne« 1754 ........................... 97

Den i Anledning af Holbergs Død prægede Medaille ...................... 106

Holbergs Sarkofag i Sorø Kirke ........................................ 107

Peder Hersleb. J. M. Berningeroths Stik efter J. A. Brünnichs Maleri .. 125

Enevold Ewald. Stukket af Lode efter Pilos Maleri ..................... 126

Erik Pontoppidan. Stukket af Lode efter Brünnichs Maleri .............. 128

Hans Gram. Stukket af J. M. Preisler efter Wahls Maleri ............... 144

Hans Grams Navnetræk .................................................. 145

Jacob Langebek. Stukket af E. C. V. Eckersberg efter Abildgaards Maleri . 149
Ludvig Harboe. Stukket af J. Haas...................................... 150

Slutnings-Vignet til I. Bind af »Danske Magazin« 1745 ................. 152

Jacob Langebeks Navnetræk ............................................. 153

Fr. Ludv. Norden ...................................................... 154

Casper Peter Rothe. Stukket af Lode efter P. Cramers Tegning .......... 155

Tycho de Hofman. Stukket af Wille ..................................... 157

Henrik Hjelmstjerne. Stukket af Clemens efter Juels Maleri ............ 158

Otto Thott. Stukket af J. M. Preisler efter P. Krafts Maleri .......... 160

Arni Magnusen. Efter en Radering af Magnus Petersen ................... 161

Fr. Rostgaard. Efter Originalmaleriet i Universitetsbibliotheket ...... 165

H. A. Brorson. Titelkobber til »Troens Rare Klenodie« 1752 ............ 171

H. A. Brorsons Haandskrift ............................................ 173

Thøger Reenberg. Titelkobber til »Poetiske Skrifter« 1769 ............. 176

Christian Falster. Efter Maleriet paa Universitetsbibliotheket ........ 185

Chr. Falsters Haandskrift ............................................. 187

Illustration til den første danske Overs. af Defoe's 
»Robinson Crusoe« 1741 ................................................ 197

Den danske Spectator. Nr. 4 ........................................... 201

Titelvignet til »Danske Magazin« ...................................... 210

Ove Høegh-Guldberg. J. F. Clemens' Stik efter Juels Maleri ............ 237

Christian Bastholm. J. F. Clemens' Stik efter Juels Maleri ............ 240

Nic. Edinger Balle. Tegnet og stukket af Lahde ........................ 249

Verbesserung der Sitten -. Satirisk Kobber ............................ 252

Malthe Conrad Bruun. Efter et i Paris udført Stik ..................... 257

Emigranten. Satirisk Kobber fra 1796 .................................. 262

M. C. Bruuns Haandskrift .............................................. 264

Otto Horrebow. Stukket af Chrétien .................................... 265

Reversen af den for Biskop Balle prægede Guldmedaille ................. 267

Jens Schielderup Sneedorf. Stukket af Lymann .......................... 269

Andreas Schytte. Clemens' Stik efter T. Petersens Maleri .............. 274

Tyge Rothe. O. Bagges Stik efter Juels Maleri ......................... 277

Johannes Boye. Efter et Pastelmaleri .................................. 279

Michael Gottlieb Birckner. Tegnet og stukket af Lahde ................. 280

Peter Kofod-Ancher. Stukket af Fridrich ............................... 282

Henrik Stampe. J. G. Preisler d. Y.s Stik efter Juels Maleri .......... 283

Thomas Bugge. Stukket af Chrétien ..................................... 285

Kratzenstein. P. Haas' Stik efter Paul Ipsens Tegning ................. 287

Otto Frederik Müller. M. Haas' Stik efter Corn. Høyers Tegning ........ 291

Johan Chr. Fabricius. Tegnet og stukket af Lahde ...................... 294

Peder Chr. Abildgaard ................................................. 296

Martin Vahl. Stukket af Chrétien ...................................... 297

Heinrich Callisen. Tegnet og stukket af Lahde ......................... 298

Gerhard Schøning. Tegnet af E. H. Løffler ............................. 301

Peter Fr. Suhm. Lahdes Stik efter Juels Maleri ........................ 304

P. F. Suhms Navnetræk ................................................. 306

Ove Malling. J. F. Clemens' Stik efter C. Stubs Maleri ................ 311

Niels Ditlev Riegels. Efter Juels Maleri .............................. 312

N. D. Riegels og Sigvard Lykke. Satirisk Kobber fra 1787 .............. 313

Abraham Kall. Bagges Stik efter Hansens Maleri ........................ 314
Frederik Sneedorff. J. G. Preislers Stik efter Juels Maleri ............. 316

Jakob Baden. Tegnet og stukket af Lahde ................................. 320

W. H. Fr. Abrahamson. Tegnet og stukket af Lahde ........................ 322

Benj. G. Sporon. Lahdes Stik efter Juels Maleri ......................... 323

Titelblad til Sporons »Enstydige Ord« ................................... 325

Rasmus Nyerup. Efter Portraitet i Universitetsbibliotheket .............. 328

To Titelblade fra Trykkefrihedsperioden ................................. 334

Friederike Brun ......................................................... 342

Christen H. Pram. A. Flints Stik efter Thorvaldsens Tegning ............. 347

Knud og Stærkodder. Satirisk Kobber fra 1787 ............................ 349

Knud Lyne Rahbek. Efter en Haandtegning af J. C. Dahl ................... 353

K. L. Rahbeks Haandskrift ............................................... 359

Bakkehuset .............................................................. 362

Kamma Rahbek ............................................................ 363

En Lyra, tegnet af Kamma Rahbek ......................................... 364

Mindestøtten i Rahbeks Allee ............................................ 365

Peter Andreas Heiberg. Tegnet og stukket af Lahde ....................... 366

Titelblad til I. Del af »Rigsdalers-Sedlens Hændelser« .................. 368

Titelvignet til 2. Del af »Rigsdalers-Sedlens Hændelser« ................ 369

Kort af »Rigsdalers-Sedlens Hændelser« .................................. 370 

Titelvignet til »Skuespil af P. A. Heiberg« I. Bind ..................... 375

Scene af »De Vonner og Vanner« .......................................... 376

Synet. Satirisk Kobber fra 1796.......................................... 382

Trykkefrihedskommissionen. Satirisk Kobber fra 1798 ..................... 384

Satirisk Kobber fra 1799 ................................................ 388

Bolle Willum Luxdorph. G. Haas' Stik efter G. Fuchs' Maleri ............. 396

Chr. Br. Tullin. Stukket af J. M. Preisler .............................. 399

Illustration af N. K. Bredals »Gram og Signe« ........................... 404

Ch. D. Biehl. demens' Stik efter Müllers Maleri ......................... 407

Textsider af »Den dramatiske Journal« ................................... 411 

Johan Nordahl Brun. Tegnet og stukket af Lahde .......................... 418

Johan Herman Wessel. Clemens' Stik efter Juels Tegning .................. 421

Titelblad til første Udg. af »Kjærlighed uden Strømper« ................. 423

Illustration af »Kjærlighed uden Strømper« 1787 ......................... 424

Wessels Haandskrift ..................................................... 430

Wessels Portrait, tegnet af F. Wedege i Jac. Herslebs Stambog 1780 ...... 431

Claus Fasting ........................................................... 444

Edvard Storm. Tegnet og stukket af A. Flint ............................. 445

Jonas Rein .............................................................. 448

Johannes Ewald. Efter et Maleri af Erik Pouelsen ........................ 455

Illustration til »Lykkens Tempel«. Tegnet af Abildgaard, 
stukket af Clemens ...................................................... 459

Illustration til »Rolf Krake«, af D. Chodowiecki ........................ 469

Ewald. Tegnet og stukket af Clemens ..................................... 473

Anna Hedevig Jacobsen ................................................... 476

Slutningsscenen af »Balders Død«, tegnet og stukket af D. Chodowiecki ... 481

Illustration til »Fiskerne«, af D. Chodowiecki .......................... 483

Ewald, efter C. S. Stanleys Buste ....................................... 485

»<i>Le sort des artistes</i>«. Satirisk Kobber af Abildgaard og Clemens ........ 486 
Ewald paa Dødslejet, efter Erik Pouelsens Maleri ........................ 488

Thomas Thaarup .......................................................... 490

Peter Magnus Trøjel ..................................................... 494

Peter Kofod Trøjel ...................................................... 496

Samsøes Grav paa Assistenskirkegaard. Efter Lahdes Stik ................. 497

Sander. Efter en Pennne- og Tuschtegning ................................ 502

J. C. Tode. Tegnet og stukket af Lahde .................................. 503

Th. Chr. Bruun .......................................................... 505

J. Baggesen. Tegnet og stukket af Lahde ................................. 515

Titelblad og Textside af Baggesens »Comiske Fortællinger« 1785 .......... 517

Sophie Baggesen, f. Haller .............................................. 527

Søren Gyldendal. Efter Erik Pouelsens Maleri ............................ 535 
HOLBERG

OG HANS SAMTID.

1700-1750.

Holbergs Forfattervirksomhed falder i den Del af det
18. Aarhundrede, da den kritiske Undersøgelse paa
Religionens og Tænkningens Omraade samler og væbner
den Opposition, som i Aarhundredets sidste Halvdel
drager løs mod praktiske Formaal og afstedkommer
gjennemgribende Forandringer paa Kirkens, Statslivets
og den almindelige Samfundsbetragtnings Omraade. Han
følger med Agtpaagivenhed denne Kulturlandenes -
fornemlig Englands og Frankrigs - kritiske Litteratur,
tilegner sig af den, hvad der synes ham gyldigt og
antageligt, og gjør sine Landsmænd delagtige i den
baade ad direkte Vej, idet hans moralfilosofiske
Skrifter for en stor Del beskjæftige sig med dens
Tankeindhold, og ad indirekte Vej, idet den nye
Bevægelse har sin Del i at gjøre ham just til den
særegne Forfatter-Individualitet, som hvilken han
virker i vort Aandsliv baade for sin egen Slægt og for
de efterfølgende. Paa dobbelt Maade ledes saaledes
de europæiske Kulturstrømninger gjennem Holberg ind
i vort Samfund; det er derfor af Vigtighed at tegne
Omridsene af denne Bevægelse og fastholde, hvor vidt
den var naaet i Holbergs
Levetid, for at det kan sees, hvilke nye Tanker han
stilledes overfor, hvorledes og i hvilket Omfang de
optoges i hans Personlighed, og hvorvidt de, som en
Følge heraf, kom til at paavirke de i vort Samfund
hidtil raadende Anskuelser.

Den sunde og skjønne Idealisme, for hvilken Shakspeares 
og Miltons Digterværker ere det herligste Udtryk, var i 
England bleven afløst af Puritanismens mørke Aand, hvis 
Fanatismes Ild afsved alle Tilværelsens Blomster og Blade. 
Denne Yderlighed af stiv gammeltestamentlig Tro paa den 
guddommelige Autoritet som en i alle Tilværelsens Momenter
personligt indgribende, straffende eller benaadende, men 
altid vilkaarlig optrædende Dommer maatte med Nødvendighed 
som sin Modsætning afføde en Trang til Revolte mod denne 
aandelige Fængselstvang, et Forsøg paa Overmandelse af den 
jernhaarde Slutter, en Undersøgelse fra Grunden af de 
Principers Retmæssighed, paa hvilke han havde bygget sin
Magt. Den Tænkning, som fremgik af denne Trang, havde sin 
betydeligste Talsmand i John Locke (1632-1704), 
Grundlæggeren af den empiriske Filosofi, som fører al 
menneskelig Erkjendelse tilbage til Erfaringen alene, 
nægter Tilstedeværelsen af medfødte Ideer eller 
Grundsætninger i Bevidstheden og hævder, at Sjælen 
oprindelig er som en ubeskreven Tavle(tabula rasa), 
hvorpaa Erfaringen skriver sit Indhold: »der findes 
Intet i Bevidstheden, som ikke først har været tilstede 
i Sandsningen«. Ved Iagttagelse af Sandsegjenstandene 
tilegne vi os den ydre Erfaring, ved Iagttagelse af vor
Forstands egne Virksomheder erhverve vi den indre
(Reflexion); denne Erfaring tilfører Forstanden
Forestillinger, Begreber, Billeder, med eet Ord: Ideer, 
som blive Gjenstande for Tænkningen, der saaledes ikke 
beskjæftiger sig med Tingene selv, men med Ideer om Ting, 
oprindelig Enkeltideer, hvilke Forstanden modtager paa 
ganske passiv Vis, ligesom Spejlet modtager et Billede, 
derefter sammensatte Ideer, hvilke Forstanden aktivt 
danner sig, altsaa Tankeobjekter, til hvilke der ikke 
behøver at svare noget Reelt. Hvorledes Sandseindtrykkene, 
efterat være optagne i Sjælen, forvandles til Forestillinger,
formaaer Locke's Filosofi ikke at oplyse; han henviser for 
dette vanskelige Punkts Vedkommende til Guds Almagt. Hvad 
Aabenbaringen angaaer, maa den empiriske Filosofi 
selvfølgelig benægte, at den kan tilføre
Forestillingskredsen nogen Ide, som ikke alt forinden er 
optagen i denne Kreds ved Sandsningens Impuls;
fastholdes denne Forudsætning, vil Troen paa en
Aabenbaring forøvrigt kunne enes med vor
Fornufterkjendelse, selv hvor den ligger over den,
og maa kun forkastes, hvor den ligefrem strider
imod den. For Empirien er Menneskelivets Opgave
imidlertid en mere nærliggende end at fortabe sig i
transcendentale Spekulationer; Summen af dets Visdom
bestaaer i at dyrke de moralske Kundskaber og de
Kunster, der ere fornødne for dette Liv. Det er
derfor karakteristisk for Locke, at han - efterat
have behandlet sin Filosofis theoretiske Del i
det længe gjennemtænkte og forberedte Skrift <i>»An
essay concerning human understanding«</i> 1690 (senere
efterfulgt af <i>»The reasonabless of Christianity«</i>) -
i 1693 skrev <i>»Some thoughts concerning education«</i>,
i hvilke han - ogsaa i denne Henseende »Englands
Nationalfilosof« - udkastede Planen for en fornuftig
Opdragelse i Træk, som endnu den Dag idag træde
tydeligt frem i den praktiske engelske Pædagogik: med
Midler som frisk Luft, simpel Føde, Svømning, Ride-
og Fægteøvelser samt anden legemlig Idræt; med Formaal
som en paa et rigtigt Gudsbegreb tidlig grundlagt Dyd,
Klogskab, god Verdenstone og praktiske Kundskaber.

Fra Idealismen havde Locke, tagende sine Udgangspunkter 
hos sin Landsmand Bacon, ført den filosofiske Tænkning 
henimod Empirismens yderste Grændser, men først hans
Benyttere, især i Frankrig, hævdede ham - ganske i
Modstrid med hans ædruelige engelske Temperament -
som Bannerfører for den videst gaaende Sensualisme,
idet de tog sig til Indtægt, hvad der i hans
Filosofi kunde bruges i dette Øjemed, og gled let
hen over Resten. Endog til Støtte for Materialismen,
saaledes som den fremtraadte i det 18. Aarhundredes
anden Halvdel, paaberaabte man sig Locke's Ideer,
hvilke i hans Fædreland foreløbig udvikledes i
Retning af <sp>Deisme</sp>, den religieuse Anskuelse,
der forkaster al overnaturlig Aabenbaring og
dermed Tanken om en aabenbaret Gud, samt hvad der
ellers i den kristelige Lære hænger sammen med denne
Forestilling: den guddommelige Inspiration, Spaadomme
og Undere, Læren om Treenighed, Arvesynd, Forløsning
o. s. v. Deismen vil kun anerkjende en saadan Gud,
som Fornuften fatter, <sp>hans</sp> Forsyn har i dens System
Plads ved Siden af Villiens Frihed, Dyden sættes som
det attraaværdige Maal, og Sjælens Tilværelse efter
Døden antages. Medens Menigmand kun lidet berørtes
af Deismen, vandt denne Religion for Filosofer stor
Indgang i de dannede Klasser, begrundet og udviklet
især af MATTHEWS TINDAL, der seer Guds
Villie aabenbaret ligesaa tydeligt gjennem Fornuften,
Sædelighedens Lovbog, som gjennem Aabenbaringen,
og for hvem Kristendommen er en Fornyelse af denne
naturlige Religion. »Lysestøberen fra Salisbury«,
Almuesmanden THOMAS CHUBB, tager Udgangspunktet
for sin Deisme ikke i Fornuften og al Sandheds
Overensstemmelse med den, men i selve Kristendommen;
han skjelner imidlertid skarpt imellem Kristi Lære
og Læren om Kristus, og medens den første, saaledes
som den meddeles i Evangeliet, staaer for ham som
den klareste, sandeste og mest ophøjede Anvisning
til Frigjørelse for Synd og Gjenfødelse i Renhed,
kan han i Beretningerne om Kristi Liv ikke se noget
Værk af guddommelig Inspiration, men maa finde
dem beheftede med de Mangler, som forudfattede
Meninger, Misforstaaelser, upaalidelige Traditioner
og et begrændset Syn maatte forulempe en i Tiden
saa fjerntliggende Historieskrivning med; thi et
naturligt, dødeligt Menneske er for ham Kristus, hvis
Betegnelse som »Guds Søn« maa forstaaes billedligt,
og med hvis frelsende Gjerning den hele gammel- og
nytestamentlige Mystik ikke har noget at gjøre. - I
de højere Samfundskredse stod især Locke's Ven Greven
af SHAFTESBURY som en alvorlig og begavet Talsmand
for Deismen og de med den beslægtede Retninger, og
hans 1711 under Titlen »Characteristics« samlede
filosofiske Skrifter vidne i lige Grad om hans
Frisind, hans ædle Karakter og hans fine Dannelse;
Bevarelsen af den personlige Udviklings Harmoni under
Menneskets Stræben efter den sande Lyksalighed staaer
for ham i første Række og viser hans Livsanskuelse
som stærkt paavirket af den antike Verdens harmoniske
Dydslære. Hos Shaftesbury's Standsfælle, den glimrende
begavede, men letfærdige Viscount BOLINGBROKE, som
paa forskjellig Vis var nøje knyttet til Frankrig
og modtog mange Paavirkninger fra dets Samfundsliv,
fremtræder Fritænkningen i en ved Vid og formel
Elegance fristende Form, men tillige med overvejende
Betoning af dens skeptiske Momenter og Forbigaaelse af
dens positive Resultater, saa at han baade i Form og
Indhold kommer til at staa de franske Encyklopædister
meget nær. At forøvrigt en Fortsættelse af den Kritik,
som havde ført til Deismen, omsider maatte havne
i fuldkommen Skepticisme, er indlysende. Dette den
absolute Tvivls Standpunkt repræsenteres skarpest
og klarest af DAVID HUME (1711-1776), hvis kritiske
Filosofi bliver til en tilintetgjørende Kritik af al
Filosofi overhovedet, idet han,
udgaaende fra Locke's Postulat om al Forestillings
Udspring fra Sandsningen, ikke som denne sin Forgænger
anerkjender noget nødvendigt Forhold mellem Aarsag og
Virkning, men skriver Forestillingen om et saadant
paa en utilstrækkelig og svækket Sandsnings Regning
og altsaa opløser Natursammenhængen i en vilkaarlig
Blanding af Iagttagelser og Kjendsgjerninger, et
Spil af Tilfældet. At en saadan Tankegang hverken
havde Plads for Gud eller en udødelig Sjæl, er en
Selvfølge.

Medens i England Fritænkningen fortrinsvis udviklede
sig ad forstandsmæssig Vej og prægedes af den engelske 
Aands Alvor og Grundighed, blev den i Frankrig tilegnet 
af Nationens livlige Fantasi, tog den indsmigrende 
Form, det spillende Vid og den kaade Persiflage i sin 
Tjeneste, forvandledes mere og mere fra en systematisk 
Undersøgelse til et aandrigt Causerie og vandt netop 
ved denne sin Frivolitet større Indflydelse i videre 
Kredse, ligesom den ogsaa her hurtigst naaede til sit 
Slutningspunkt: den krasse, aandsfornægtende Materialisme.

Den franske Stils første klassiske Forfatter MlCHEL
DE MONTAIGNE havde allerede i det 16. Aarhundrede
anslaaet den Aand og angivet den Form, i hvilke de
følgende Tidsalderes franske Skribenter lige til
vore Dage have fundet det prægnanteste Udtryk for
deres Tankeindhold. Hans »Essais« - udentvivl et
af de nærmeste Forbilleder for Holbergs »Epistler«
- ere udsprungne af hans ligesaa sande som hyppigt
oversete Grundsætning: »at vide Meget giver Anledning
til at tvivle mere« og sætte i Overensstemmelse
hermed en Mængde forskjellige Spørgsmaal under Debat
paa en saadan Maade, at der kastes Lys paa dem fra
alle Sider, uden at nogen enkelt fremhæves som den
for Sandheden afgjørende - en i en fornem Natur,
et tolerant Sind og en omfattende Dannelse hvilende
mild og aandrig Skepsis, der ikke opstillede noget
revolutionairt System, men stilfærdigt banede Vejen
for et saadant ved at lade Tvivlen, ligesom ved en
kemisk Proces, adskille Livsanskuelsens hidtil for
udelelige ansete faa og faste Elementer i deres
Vrimmel af Grundstoffer.

Hos den af Montaigne tidligt paavirkede PIERRE BAYLE
(1647-1706) faaer den religieuse Skepsis et personligt
Udtryk i hans gjentagne Troesforandring: han blev
opdragen i den reformerte Lære, blev senere Katholik,
men vendte snart igjen tilbage
til den reformerte Kirke. Han kaldtes til Holland
som Lærer i Filosofi og forsvarede paa den franske
Religionsforfølgelses Tid Tolerancens Grundsætninger
i et Skrift, som hans Modstandere angreb med
saamegen Virkning, at han fik sin Afsked. I sit
Otium udarbejdede han sit epokegjørende Hovedværk
»Dictionnaire historique et critique«, en Forløber for
det 18. Aarhundredes »Encyclopédie« og selv efter
dennes Fremkomst mangfoldig benyttet som oplysende
ved sin grandiose Indholdsfylde, ligesom dette
monumentale Værk endnu den Dag idag har Betydning
som Hjælpemiddel ved Granskningen af det 17. Aarh.s
Kultur- og Litteraturhistorie. For sin Samtid var
Bayles Dictionnaire Hovedkilden til al Viden og
repræsenterede den videst fremskredne filosofiske
Oplysning, samtidig med at hans Behandling af
Stoffet fængslede ved æggende Skepsis og dristige
Paradoxer, der som Slagord gjorde Propaganda
for hans Anskuelser endnu mere end hans stundom
temmelig løse Argumenter. Bayles Kritik fremhæver
Modsætningsforholdet mellem Principer, der endnu i vor
Tid staa stridende overfor hinanden; han anviser Tro
og Fornuft hver sit Omraade, hævder, at Kristendommens
Sandheder ligge udenfor Fornuften, og betegner det
derfor som en frugtesløs Bestræbelse at ville søge
en Forsoning mellem Theologi og Filosofi: »man maa
nødvendigvis erklære sig for den Ene eller den Anden,
enten for Filosofien eller for Evangeliet«. Hans
eget Valg falder afgjort paa den Første: Filosofien
kan uden Religionens Hjælp tøjle de menneskelige
Lidenskaber, hvilket Kristendommen ikke formaaer;
thi de sædelige Forhold have deres Grund i sig selv
og ere uafhængige af al positiv Religion.

Ved en glimrende stilistisk Fremstilling og en
højst aandfuld, tiltalende og for Alle tilgængelig
Behandling skaffede fremfor nogen Anden Adelsmanden
Charles de Secondat, Baron de MONTESQUIEU
(1689-1755) Skepticismens Tanker Indgang i vide
Kredse. Rolig og fornem som Montaigne opbringer han
ikke Autoriteten imod sig ved en spredt og ivrig
Opposition paa en Mængde underordnede Punkter,
men underminerer ved sin Undersøgelses hele Methode
langsomt og sikkert Grundlaget for den bestaaende
Samfundsanskuelse. Karakteristisk er den ledende
Tanke i hans første, forøvrigt ikke tilendebragte
litteraire Arbejde: en Fremstilling af Kulturhistorien
som betinget af de fysikalske Forhold, en Ide, han
gjenoptog i sit Hovedværk om Lovenes Aand. I 1721
udkom Montesquieus berømte »Lettres persanes«,
en Række Breve, der foregives skrevne til Slægt og
Venner i Hjemmet af nogle fornemme Persere, som gjøre
en Studierejse i Europa - den meget gjennemsigtige
Indklædning af en Satire over religieuse, politiske
og sociale Forhold i Frankrig, hvis Forvendthed
skal springe dobbelt i Øjnene ved at refereres
tilsyneladende ganske objektivt af de fremmede
Gjæster og vække deres højeste Forundring (Holberg
har benyttet Ideen i Fragmentet af den underjordiske
Forfatters europæiske Rejsedagbog i »Niels Klim«). 
Med kløgtig Forstaaelse af sit Publikums Smag har
Montesquieu benyttet den orientalske Staffage til
nogle lascive Skildringer, der bidrog ikke mindst
til den uhørte Opsigt, de »persiske Breve« vakte,
og den rivende Afsætning, de fandt; men neppe havde
det obscøne Element været nødvendigt som Lokkemiddel
for Satiren, thi denne var saa vittig og fin, saa
altomfattende og saa ubegribelig dristig i Omtalen
endog af den nylig afdøde Kongeguddom Ludvig XIV.,
at den formelig maatte revolutionere et Samfund, der
her saae Kirkens og Statens helligste, uantasteligste
Dogmer underkastede en netop ved sin refererende Ro
og sin tilsyneladende uhildede Betragtning dobbelt
stærkt ætsende Persiflage.

Bag den historiske Fremstilling i Montesquieus
følgende Værk »Considérations sur la grandeur et
la décadence des Romains« (1734) ligger ligeledes
en tilsløret, men dog mere positiv Tendens: ved
Skildringen af Romerrigets Storhed og Fald at fremhæve
et Exempel til Advarsel for Frankrigs fordærvede
Regjering og at godtgjøre, at et Folks Stigen og
Dalen er begrundet i dets sociale og politiske
Tilstande, ikke i Tilfældigheder eller i enkelte
fremragende Mænds pludselige Fremstaaen. Montesquieus
Hovedværk, som han havde arbejdet paa i tyve Aar,
hans navnkundige og i den politiske Idedannelse
dybt indgribende »Esprit des lois«, udkom først
1748, altsaa ved Slutningen af det her behandlede
Tidsrum; hvorvel Holberg har kjendt det og drøfter
dets Anskuelser i flere af Epistlerne (514-526),
falder det i sine Virkninger paa dansk Litteratur
ind under Aarhundredets sidste Halvdel.

Det er mindre ved at yde sin Tidsalders Bevidsthed nyt
Stof, mindre ved at føre dens Tankearbejde videre ad
selvstændige Baner, end ved i en hidtil ukjendt Grad
og med en i Verdenslitteraturen
enestaaende Begavelse og Arbejdskraft at popularisere 
sit Aarhundredes nye Ideindhold, at VOLTAIRE (1694-1778)
kommer til at indtage Pladsen som sin Samtids første
og endnu af vore Dages Frankrig højest beundrede
Skribent. François Marie Arouet (først 1728 antog han
Navnet Voltaire, en Omsætning af Bogstaverne i »Arovet
l. j.« o: den Yngre) modtog sin første Aandsskærpelse
i Jesuiternes Skole, men kom tidlig ind i de unge
Adelsmænds og Skjønaanders frivole Lag. Nogle dristige
Satirer bragte ham i Konflikt med Myndighederne,
og gjentagne Gange maatte han i Bastillen bøde for
sin vittige Pens Uforsigtigheder. For at aande en
friere Luft tog han til England, den nye Filosofis
og den politiske Selvstændigheds Hjemland, der
i hin Tid paa saamange Maader befrugtede fransk
Aandsliv og stod i stadig Forbindelse med det. Et
treaarigt Ophold i London bragte ham i Samkvem
med alle det adelige og borgerlige Selskabs
betydeligste Forfattere, befæstede hans Kjendskab
til de filosofiske Bevægelser og formede hans
religieuse Anskuelse til den Deisme, han blev tro
Livet igjennem. Dette sidste Punkt er værdt at agte
paa, fordi det som oftest oversees og med nogen Føje
kan glemmes under Betragtningen af Voltaires uhyre
Forfattervirksomhed, i hvilken den hvasseste Spot mod
Kristendommens Dogmer, den hadskeste Haan mod Kirken,
den hensynsløseste Forfølgelse af Alt, hvad han anseer
for overtroiske Meninger, danner den stærktklingende
Grundtone. Trods alt dette er det en Misforstaaelse
eller en Overfladiskhed at betragte Voltaire som
Talsmand for den pure og simple Atheisme; hans saa ofte 
tilbagevendende, fanatisk forbitrede »écrasez l'infame!« 
(knus den Infame!) har overalt »la superstition« 
(Overtroen) eller »l'église« (Kirken), ikke Gud (Dieu), 
til underforstaaet Objekt, hvad der noksom fremgaaer 
af Kontexten, hvor denne tillader at slutte til Kjønnet, 
idet det viser sig, at »l'infame« er tænkt som 
Hunkjønsord. Naar den gamle Fritænker derfor satte
Indskriften »Deo erexit Voltaire« (»Bygget for Gud af
V.«) over den Kirke, han opførte paa sit Gods Ferney,
ligger der heri hverken nogen fræk Bespottelse eller
noget Vidnesbyrd om et Gammelmands-Tilbagefald til
Kirken, men snarere en Bekræftelse af, at Voltaire
- i Overensstemmelse med en fremtrædende filosofisk
Retning i Tiden - til det Sidste fastholdt sin Tro paa
Guds Tilværelse Side om Side med sin Fornægtelse af
aabenbaret Religion i Almindelighed og den dogmatiske
Kristendom i Særdeleshed.
Indrømmes maa det imidlertid, at Bekjendelsen af denne
Tro indtager en platonisk tilbagetrukken Stilling
i hans Skrifter, af hvis negative og oppositionelle
Natur man modtager et uforholdsmæssigt stærkere og
varigere Indtryk.

Som en smidig, stadig formskiftende, men i alle
Genrer - »undtagen den kjedelige« - lige hjemmevant
Proteus omfatter Voltaire i sit Forfatterskab en
Uendelighed af Fremstillingsformer fra den filosofiske
Undersøgelse til det journalistiske Agitationsopraab,
fra Tragediens faste, efter de traditionelle
Forhold afpassede Bygning til det i lette Omrids
henkastede lyriske Digt, fra Historieskrivningens
paa Kjendsgjerninger hvilende til den satiriske
Fortællings frit opfundne Skildring. Ikkedestomindre
er en Gruppering af denne omfattende Produktion efter
Emner eller Form mislig, for ikke at sige umulig,
thi en fælles Tendens forener alle disse forskjellige
Værker som Vaaben i et og samme Arsenal, fra hvilket
saavel Epigrammets spidse Spyd som Forhaanelsens
knusende Kølle, det grove som det lette Skyts,
føres i Kamp mod den stadige Fjende, med hvem
der aldrig kunde sluttes Fred: Menneskenes Dumhed,
Overtro, Utaalsomhed, Fejghed og Hykleri - eller hvad
Voltaire betragtede som Saadant. Allerede i et af hans
Ungdomsdigte, »La chambre de la justice«. faaer dette
Had et glødende Udtryk, og hans »Epitre à Uranie«
fra 1722 er ligesom Prologen til hans hadfyldte
Bekæmpelse af Kirken. I Bastillen lagde han Planen
til sit Heltedigt »La Henriade«, som han fuldførte
og udgav under sit Ophold i England, en efter alle
den æsthetiske Dogmatiks Regler konstrueret metrisk
Pragtbygning, i hvis kolde og tomme Rum Læseren
fryser, saa lav er Digtets poetiske Varmegrad,
men hvis egenlige Bestemmelse ogsaa nærmest er den,
at huse den rhetoriske Forherligelse af Henrik IV.s
religieuse Tolerance i Modsætning til Fanatismen og
dens rædselsfulde Udslag i Bartholomæusnatten. Efter
Hjemkomsten fra England udgav Voltaire sine »Lettres
philosophiques« med Betragtninger over engelsk
Litteratur og Tænkemaade og en derunder skjult Kritik
over Tilstanden i Frankrig. Pariserparlamentet dømte
Skriftet til at brændes af Bødlen, og Voltaire trak
sig tilbage til sin Elskerinde Marquisen af Châtelets
Gods i Lothringen. Under hans tolvaarige Ophold her
saae en Række Arbejder Lyset, deriblandt nogle af
hans mest bekjendte: Tragedierne »Alzire«, »Mahomet«
(rettet mod religieus Intolerance) og
»Mérope«, »Karl XII.s Historie«, »Ludvig
XIV.s Aarhundrede«, og det tankerige Værk
»Essai sur les moeurs et l'esprit des nations
depuis Charlemagne«, den første filosofiske
Universalhistorie. Endvidere arbejdede Voltaire
her paa sit berygtede komisk-satiriske Heltedigt
»La Pucelle«, som allerede var begyndt 1730 og Sang
for Sang vandrede fra Haand til Haand i Afskrifter,
indtil det 1762 blev trykt og udbredt over hele det
læsende Europa som dets erklærede Yndlingslekture
- Voltaires genialeste, men tillige skamløseste
Digtning, et Emne af Frankrigs Historie (Jeanne d'Arc,
Jomfruen af Orléans), behandlet efter en med den
smudsigste Kynisme udkastet Plan, som unægtelig er
gjennemført med Opbydelsen af alt det spillende Vid,
al den fortærende Haan, Voltaire raadede over. »La
Pucelle«, betegner paa eengang Højdepunktet af
fransk Esprit og af fransk Fordærvelse og er i begge
Henseender, historisk betragtet, en Legemliggjørelse
af den Tidsalder, i hvilken dette Værk fremstod. Fra
1746 skriver sig den første af Voltaires satiriske
Romaner »Babouc«, fra de nærmest følgende Aar
Tragedierne »Semiramis« og »Orestes«. Just ved Midten
af Aarhundredet efterkom Voltaire den tidt gjentagne
Indbydelse fra Fritænkernes Augustus, den kronede
Filosof Frederik II., Voltaires ivrige Beundrer,
der fra nu af - som han i sin Henrykkelse sagde -
vilde kalde sig Konge af Preussen, Markgreve af
Brandenburg og Ejer af Voltaire. Men den gjensidige
Beundring kølnedes betydeligt, da de to hver paa sin
Vis store, men ikke mindre sære Mænd kom hinanden
paa nært Hold. Voltaires grændseløse Forfængelighed
og paatrængende Gridskhed, Preusserkongens trods
alle frisindede Theorier despotiske Natur og stærkt
udviklede økonomiske Sands tørnede snart sammen,
og det varme Venskab endte med, at Voltaire maatte
flygte hemmeligt fra Berlin, blev indhentet og
arresteret i Frankfurt am Main og først sluppen løs
efter adskillige Gjenvordigheder. Han bosatte sig i
Schweiz, men dette Ophold med det glimrende litteraire
Hofliv paa Ferney, i en Aarrække Midtpunktet for det
dannede Europas Opmærksomhed og Dyrkelse, tilhører
Aarhundredets sidste Halvdel, der ligeledes omfatter
ROUSSEAUS Optræden i den franske Litteratur og hans
Tankers Mission i den europæiske Kulturgang.

Til Holland medbragte ved det nantiske Edikts Ophævelse de 
indvandrende Hugenotter den fransk-klassiske Smag i Poesi og
Kunst. Den videnskabelige Tænkning holdtes ved Folkets
ædruelige Natur og ved den humane Aand, som endnu
fra Erasmus' Dage beherskede den lærde Litteratur,
fri for Skarpheder og Udskejelser, og de nye Tanker,
med hvilke en banebrydende Aand som Hugo Grotius
havde aabnet Statsvidenskaben, Jurisprudensen og
Historieskrivningen en videre Horizont, havde
havt saamegen Livsfylde i sig, at de endnu i
det her omtalte Tidsrum forlenede den hollandske
Videnskabelighed en Grundighed og et Frisind, der
gjorde den højst tiltalende for beslægtede Nationers
ypperste Aander (Holberg f. Ex.).

Tydsklands Bidrag til den filosofiske Diskussion i 
Aarhundredets første Halvdel repræsenteres af de to Navne 
Leibnitz og Wolf. LEIBNITZ (1646-1716), i hvis geniale
Hoved Differentialregningen og Monadelæren fødtes,
stræbte i hele sin Tænkning efter den samme Harmoni,
som hans Verdensanskuelse udtrykker; overalt vilde
han forsone Modsætningerne, de praktiske som de
ideelle: mellem Oldtidens og den nyere Filosofi,
mellem Protestantisme og Katholicisme, mellem det
Totale og det Individuelle, mellem Tro og Viden;
mod Locke forsvarer han Forudsætningen om de
medfødte Ideer som tilstedeværende i Sjælen, ikke
færdige og bevidste, men efter Anlæg og Mulighed;
i Modsætning til Bayle hævder han Forsoningen
mellem Troen og Fornuften som begrundet i, at Gud
er et Fornuftvæsen, og at Tilværelsens Harmoni,
fremgaaet af Tingenes egen Natur, just derved har den
guddommelige Fornuft til Grundvold. Leibnitz' Ideer,
der mere ytrede sig som geniale Enkeltaabenbarelser
end i systematisk Sammenhæng, ordnedes methodisk af
CHR. WOLF (1679-1754), som dog ikke sluttede sig til
alle Mesterens Lærdomme og sondrede skarpere end han
mellem Theologi og Filosofi, saa at han - selv en from
og kirkelig troende Mand - hævdede Fornuftens Ret til
at drøfte religieuse Stridsspørgsmaal og fremsatte
den i Datidens Tydskland uhørt dristige Paastand,
at Mennesket ved sin egen naturlige Fornuft alene
er istand til at erkjende Fuldkommenhedens Lov,
og at derfor selv en Atheist kan leve moralsk -
et Fritænkeri, der nær havde kostet ham hans
Liv og fordrev ham fra hans Lærestol i Halle,
indtil den kongelige Rationalist Frederik II. kort
efter sin Tronbestigelse kaldte ham tilbage til
Universitetet. Wolfs Moralprincip er dette: Arbejd
paa at blive fuldkommen; med Fuldkommenheden følger
Lyksaligheden, som bestaaer i Fornuftens Billigelse
af vore Handlinger. Det
er Stikordene fra Oplysningstidens Moralforkyndelse,
vi her som andetsteds møde, og som i vort Samfund
spille en stor Rolle, indtil Kant hejser en ny Fane.

Den tydske Digtning er uden al Betydning for os som 
for den øvrige Verden i denne Periode, da den
franske Smag endnu beherskede de enkelte poetiske
Frembringelser, som brød sig møjsomt Vej gjennem
Nationens politiske Elendighed, og da den litteraire
Principstrid mellem den pedantiske Forfægter af Opitz'
Principer, Gottsched, og Bekæmperen af den franske
Indflydelse, Bodmer, kun havde rent indre Betydning,
indtil der af Brydningen fremstod en Digter som
Klopstock, hvis Paavirkning af dansk Litteratur senere
bliver tydelig at spore.

Derimod maa vi til Slutning kaste et Blik paa de to
andre Kulturlandes poetiske Litteratur, Skjøndt vi -
hvad der allerede viste sig ved Omtalen af Voltaire -
maa være forberedte paa, at det i »det filosofiske
Aarhundrede« mindre vil være som Kunst end som
Tendens, at Poesien vil gjøre sig gjældende, mindre
vil være nogen Glæde over Kunstværket end en Interesse
for dets Gjenspejling af Tidsbilledet, Betragtningen
af denne Litteratur vil fremkalde. 

Hovedmanden i den engelske Poesi er ALEXANDER POPE
(1688-1744), der, uden at bryde nogen ny Bane, svang sig 
op til sin Tidsalders litteraire Autoritet ved sine Poesiers
elegante Form, ved det Vid, hvormed han forsvarede
dem mod Angreb, og den Tilslutning, de fandt i den
fine Verden. Han er Repræsentanten for den franske
Klassicismes Klarhed og Orden, undgaaer paa det
Omhyggeligste Naturens og Lidenskabens ukunstlede
Sprog som fornærmeligt for det gode Selskab og
beflitter sig fremfor Alt paa Udtrykkets Sirlighed og
antithetisk prægnante Skarphed. Sit mest beundrede
Udslag faaer denne Bestræbelse i hans komiske Epos
»The rape of the lock«, hvis Emne er taget fra en
Episode i den fornemme Verden. Kun tyve Aar gammel
var den stuelærde, skrantne og legemlig misdannede
Yngling saa klar over Poesiens Midler og Maal, at han
efter Boileaus Forbillede kunde give en Digtekunstens
Theori i sit Læredigt »Essay on Criticism«. I et
senere didaktisk Digt »Essay on man« (1733), gjør
han sig efter Paavirkning af Bolingbroke til Tolk for
Deismen; trivielle Tanker, men fyndig Sammentrængthed
i Udtrykket og en til det Fuldkomne udarbejdet
Verskunst udmærker dette Pope's Hovedværk. Et smukt
naturbeskrivende Digt er »The Windsor forest«, en
litterair Satire af trættende Bredde »The Dunciade«;
hans Oversættelser eller rettere sagt Omskrivninger
af Homer staa den græske Simpelhed saa fjernt som
muligt. - En Modsætning til Verdenstonen hos Pope
danner JAMES THOMSONS (1700-1748) Fortrolighed med
Naturlivet og Evne til at meddele sin Følelse i
et ædelt Sprog, hvorvel Tidens Modesmag paavirkede
ogsaa hans Naturskildring saaledes, at den trods al
Stræben efter Sandhed og Simpelhed ikke er fri for
en Billedoverlæsselse, som den strengere Kunst i
Oldtidens Idyldigtning ikke kjender. Som en fattig
Yngling kom Thomson fra Skotland til London med sit
Digt »Vintren« i Lommen; efter Lidelser og Savn fandt
han omsider en Beskytter i Lord Spencer, skrev Digtene
»Foraaret«, »Sommeren« og »Efteraaret« og udgav
Samlingen 1726 under Titlen »The Seasons«. Ved den
alvorlige, hyppigt melankolske Stemning, der udgaaer
fra Thomsons Naturbetragtning, saavelsom ved sin
varme religieuse Følelse danner han en Modvægt mod sin
Samtids Frivolitet, ved sin stærke Fædrelandskærlighed
- han er Forfatter til Nationalsangen »Rule
Britannia« - staaer han i Modsætningsforhold til
Propagandaen for Verdensborgerdømmet. - Hans Alvor
gjenfindes hos den tungsindige Digter EDWARD YOUNG
(1681-1765), der i en Alder af tresindstyve Aar,
efterat Døden havde gjort ham til en ensom Mand,
skrev sine berømte »Nattetanker«, en dybtfølt, men
nu og da noget ensformig Klage over det jordiske Livs
Forkrænkelighed.

I »Fornuftens Tidsalder« vare Forholdene imidlertid
langt mindre gunstige for den metriske Kunst og
særlig for den lyriske Digtning end for den prosaiske
Fremstilling i dens mange forskjellige Former;
baade den engelske og den franske Prosa naa i denne
Periode et beundringsværdigt højt Udviklingstrin, idet
særlig Afhandlings- og Brevstilen dyrkes med megen
Flid, den førstnævnte støttet af den opblomstrende
Journallitteratur. I RICHARD STEELES Tidsskrift »The
Tattler« som i hans sammen med JOSEPH ADDISON udgivne
»Spectator« uddannedes Raisonnementets Prosa til en
klassisk Renhed og blev et smidigt Middel for den
snart alvorlige, snart humoristiske, men først og
fremmest underholdende Kritik af Samfundsfænomenerne,
som tiltalte hin Tids Publikum saameget, og som
bl. A. ogsaa har været Forbillede for Holbergs
moraliserende
Skribentvirksomhed. - Den samme »common sense«,
som bar denne Journallitteratur, skulde være
ledende for JONATHAN SWIFT (1667-1745) i hans
djærve Samfundssatirer; men hans vilde, forpinte,
tilsidst endog helt utøjlede Temperament gjorde ham
det vanskeligt at holde Maal og Maade; i »The tale
of a tub« raser han som et løssluppet Dyr mod det
kristelige Præstevæsen af alle Bekjendelser, under
Skin af at ville forsvare Højkirkens Interesser;
i sit berømte Hovedværk »Travels of Lemuel Gulliver«
har han derimod tvunget sig til en Ro, næsten Tørhed,
i Fremstillingen, der giver hans skaanselløse
Afsløring af alle Menneskelivets Forkertheder en
dobbelt stærk Virkning. - Et Slags Sidestykke til
Swift, i højkirkelig og antifransk Stil, danner
SAMUEL JOHNSON's (1709-1784) legemlig og aandelig
firskaarne Personlighed, i hvilken der paa eengang
rummedes en sjelden Lærdom og en heldigvis ligesaa
sjelden Mangel paa Urbanitet; som Lexikograf skabte
han et monumentalt Værk, som Kritiker beherskede
han despotisk sin Tids Litteratur, og som Satiriker
gik han med en Blanding af juvenalsk Skarphed og
boxer-engelsk Raahed løs paa Samfundets Lyder i sine
forstandsmættede, men poesiløse Skrifter »London«
og »The vanity of human wishes«, der forøvrigt,
ligesom hans frygtede Tidsskrift »The Rambler«, udkom
henimod denne Periodes Slutning. - I Romanlitteraturen
frembragte DANIEL DEFOE (1663-1731) en ny Genre
med sin verdenserobrende »Robinson Crusoe« (1719),
og den ægte engelske Familieroman skabtes af SAMUEL
RICHARDSON (1689-1761), der i »Pamela«, »Clarisse«
og »Sir Charles Grandison« skildrede Dagliglivet med
en stærkt betonet moraliserende Tendens og i dette
Øjemed med en Farvegivning, der ikke kjender mange
Mellemtoner mellem Englehvidt og Djævlesort; hans
Skildringer satte det engelske Samfund, ja endog de
litteraire Kredse i Frankrig i en Bevægelse, der ikke
kunde have været stærkere, om det havde været virkelig
existerende Mennesker istedenfor Romanfigurer, hvis
Skjæbne man havde interesseret sig for. For vor Tid
ere disse nitten Bind ulæselige, men endnu lever dog
Lovelace's Skikkelse eller ialtfald hans Navn (fra
Romanen »Clarisse«) i vor Bevidsthed som den typiske
Forfører. - Langt større som Menneskekjender og derfor
langt rigere i sin Karakteristik er HENRY FlELDlNG
(1707--1754), og med denne Evne til Persontegning
forbinder han en Opfindsomhed i 
Handlingen og et altid redebont Lune, der har frelst hans
Roman »Tom Jones« fra Forglemmelse og baaret den oppe
lige til vore Dage.

I Frankrig har den lyriske Digtning fra Aarhundredets
første Halvdel ikke et eneste Navn af nogen
Betydning at opvise; den filosoferende Tankegang var
absolut fremherskende paa Stemningsudtalelsernes
Bekostning, og hvor den forbandt sig med den
metriske Form, affødte den det trivielle Læredigt,
hvis Udbytte, forsaavidt som det bragte noget, er
af alt Andet end poetisk Art. Paa Romanens Omraade
møde vi derimod et Par fremragende Navne, og det ene
af dem omstraales endnu i vor Tid af Udødelighedens
Glands, Skjøndt Samtidens akademiske Kritik behandlede
det med en noget fornem Kulde: LE SAGE (1668-1747),
Forfatteren af »Le diable boiteux« og »Gil Blas«, de to
efter de spanske »Gavtyveromaners« Methode skrevne,
i Lokalfarven spanske og for enkelte Episoders
Vedkommende fra Spanien laante Digterværker, der
med alt dette dog ere Le Sages fulde litteraire Eje
og repræsentative Frembringelser af fransk Esprit,
fransk Munterhed og fransk Sprogkunst; betydeligst er
»Gil Blas«, hvis Titelperson er en Aandsbeslægtet af,
en Forløber for Beaumarchais' Figaro, som denne et -
kun ikke saa bevidst og pointeret - Udtryk for den
revolutionaire Aand, der hos begge lader sig tilsyne
i Handlingens Gang, som fører til den af de lavere
Lag Udgaaedes Sejr over de højere Klassers Dumhed
og Slethed. - Abbé PRÉVOST D'EXILES (1697-1763)
var en Beundrer og Efterligner af Richardson,
hvis Skrifter han oversatte. Hans originaleste
Arbejde er Romanen »Manon Lescaut«, hvis kvindelige
Hovedperson er skildret med psykologisk Mesterskab
og hvis erotiske Indhold taber sin mislige Karakter
ved den Gratie og den Stilens naive Ynde, som hviler
over Fortællingen. Kun en enkelt Episode er af en
frastødende Natur og danner ligesom Introduktionen
til den usædelige Litteratur, der kun et Par Aar
efter »Manon Lescauts« Fremkomst begyndtes af den
yngre CRÉBILLON (1707-1777) og bredte sig til op imod
Revolutionen som en Pøl af Uhumskhed, i Sammenligning
med hvilken senere Tiders obscøne Naturalisme gjør
et næsten renligt Indtryk.


Ludvig Holberg er født i Bergen - 1685 troede han selv i
lang Tid, »thi jeg haver et Aar mere, end som mig er 
tillagt udi mit trykte Liv og Levnet, som er forfattet 
af den hannoverske Præst Ernst Ludewig Rathlef, thi jeg 
er fød udi det Aar 1685«, siger han i den 319. Epistel; 
men senere opdagede han, at han var kommen til 
Verden endnu et Aar tidligere, end han havde
antaget: »da jeg for kort Tid siden lod mig tilskikke
Udskrift af Kirkebogen i Bergen udi Norge, mærkede jeg
Vildfarelse og fandt, at jeg er fød Ao 1684«, hedder
det i Ep. 476, hvor Holberg desuden udtaler, at han
»haver selv paa et Haar ikke vidst det rette Datum«;
der har derfor i Tidernes Løb været tillagt ham
meget forskjellige Fødselsdage - i. April, i. Juli,
6. Novbr. - indtil det 1862 ved Hjælp af en bergensisk
Skifteprotokol blev fastslaaet, at den 3. December
er den rette. Hans Fader hed Christian Nielsen og har
sandsynligvis tillagt sig Navnet Holberg efter
sin Fødegaard; »han var ellers en af de Tiders
store Aventuriers«, siger Sønnen om ham i sin
Danmarkshistorie, »havde i sin Ungdom været i
venetiansk og maltesisk Tjeneste og siden gaaet
tilfods af Kuriositet hele Italien igjennem« -
en »Kuriositet«, der, som man veed, nedarvedes paa
hans berømte Søn. Chr. Nielsen tjente sig ved sine
militaire Bedrifter op fra Menig til Oberstlieutenant
og maa have været kjendt af Mange


som en brav Kriger og et godt Menneske. »Jeg selv -
siger Sønnen i Ep. 128 - saasom jeg, da han ved
Døden afgik, var neppe et Aar gammel, kan herom
Intet melde som et øjensynligt Vidne, men maa grunde
Alting paa Fremmedes Domme og de Berømmelser, som jeg
udi mine Børneaar hørte at alle gamle Folk ham have
tillagt. Thi hvor jeg er kommen blandt Høje og Lave,
iblandt Officiers, Bønder og Almue, da, saasnart
de have hørt, hvis Søn jeg var, have de enstemmigen
raabt: Ach! er I Christian Nielsens Søn? og derpaa
have begyndt at anføre adskillige Historier til Bevis
saavel paa hans Tapperhed som paa hans Dyd, Moderation
og kristelige Hjertelav mod alle Mennesker.« Han var
gift med Karen Lem, en Datter af den theologiske
Lektor i Bergen Peder Lem, Datterdatter af Biskop
Ludvig Munthe, efter hvem hendes berømte Søn var
opkaldt, saa det er vel især denne sin Herkomst
paa mødrene Side, Holberg har i Tankerne, hvor han
(Ep. 447) udtrykkelig fremhæver, at han er »af en
god Familie«. Tolv Børn satte Ægteparret i Verden,
men kun de sex overlevede Forældrene, og blandt disse
var Ludvig den Yngste, kun fem Fjerdingaar (ikke,
som han selv siger, neppe et Aar) gammel, da Faderen
døde, ikke fyldt ti Aar, da ogsaa Moderen gik bort og
han, som det almindelig skete med Officierssønner,
paa Foranstaltning af sin Formynder blev indskreven
i et norsk Regiment med Korporalsgage - »saa at jeg
efter min Tour kunde maaske nu have været General,
hvis jeg imidlertid havde beholdt mit Hoved«, siger
han i Ep. 176. Efter et kort Ophold ved sit Regiment
i Opland for at indøves i den militaire Gjerning kom
Holberg, der havde lagt Lyst og Anlæg til Studeringer
for Dagen, tilbage til sin Fødeby og i Huset hos
sin Morbroder Peder Lem, hvor hans første Forsøg i
den satiriske Digtning gik ud over en af Familiens
kvindelige Bekjendte og formentes at skulle indbringe
ham en alvorlig Revselse, der imidlertid under hans
godmodige Slægtnings Paavisning al det Skammelige i en
slig Opførsel forvandledes til en blid Reprimande,
fordi de metriske og grammatikalske Regler ikke
vare nøje nok overholdte i dette Opus I. Fra Bergens
lærde Skole blev Holberg 1702 dimitteret
til Kjøbenhavns Universitet, men maatte paa Grund af
Pengetrang vende tilbage til Norge strax efter
overstaaet Examen og blev Huslærer hos Provst Weinwich
paa Voss med Forpligtelse til at prædike i dennes
Forfald; »Bønderne - fortæller Holberg i »Trende
Ep.« - holdt mig for saadan en Mester i at prædike,
at de lignede mig ved Sal. Mester Peder, en af
deres forrige Præster, hvilken de ansaa som den
anden Chrysostomus«, og dette, uagtet eller maaske
fordi den unge Students Prædikener maa have været
af en for den Tid usædvanlig Korthed: »Jeg fik udi
min Ungdom engang Tiltale af en Præst, efterdi en
Prædiken, som jeg holdt for ham, havde kun varet
et Kvarteer; men jeg menede, at naar Tautologier og
unødige Repetitioner bleve borttagne af hans Taler,
vi prædikede lige længe« (Ep. 85). Som Børneopdrager
var Holberg ikke slet saa heldig; allerede tidligt
ytrede sig hans koleriske Temperament, Følgen af
»en medfød Delikatesse« i Nervesystemet, der kunde
»bringe ham ud af Skik«, blot en Hund gjøede eller
en Dør blev slaaet i (Ep. 25), saa han opgav allerede
i Sommeren 1703 sin pædagogiske Virksomhed og rejste
for sine sammensparede Skillinger til Kjøbenhavn for
at fortsætte sine Studeringer og desuden lægge sig
efter Fransk og Italiensk. Systematisk Filosofi,
saaledes som den dengang dreves med et Utal af
formelle Distinktioner, var hans Hoved ikke anlagt
til, og han fik derfor kun anden Karakter til
filosofisk Examen, hvorimod han allerede i Foraaret
1704 tog den theologiske Embedsexamen med 
bedste Karakter. Atter drev Pengenød ham tilbage
til Bergen og til at tage imod en Huslærerplads hos
Lektor og Vicebiskop Smidt. Denne Mand havde rejst
endel i sin Ungdom og ført nøjagtig Dagbog over
sine Besøg i fremmede Lande. »Jeg tog mig da fore -
fortæller Holberg - naar jeg ikke havde Andet at
bestille, at læse i hans Rejse-Journal, hvorudover
jeg fik saadan Lyst at rejse udenlands, at ihvorvel
jeg ingen Penge havde, hvilket kunde have været nok
til at dæmpe denne min ædle Lyst, saa blev jeg dog
af Tingens Vanskelighed mere og mere ophidset, saa
at jeg begjærte min Afsked, hvilken jeg og erholdte,
endskjøndt mine Venner bleve fortørnede, ja endog
selv min Principal, saasom han mærkede, at hans Børn
forfremmedes godt under min Information.« (Holbergs
»Trende Epistler«, af hvilket autobiografiske Skrift
de følgende Citater ere tagne, naar ingen anden Kilde
angives.)

Holberg »søgte da som en Guldmager at gjøre Guld af
alle Ting«, omsatte sine faa Ejendele i klingende Mønt
og tilvejebragte saaledes en Kapital af tresindstyve
Rigsdaler, med hvilken han i Slutningen af Sommeren
1704 tiltraadte sin første Udenlandsrejse
ad Søvejen til Amsterdam. Han opholdt sig her i fjorten 
Dage; »men da jeg havde mættet Øjnene og seet de 
fornemmeste Kuriositeter der, gjorde jeg Overregning
med mine Penge og befandt, at Skatkammeret kunde
snart blive udtømmet, men hvor jeg skulde tage det,
jeg skulde holde det vedlige med, var ikke saa ren en
Sag for mig at se.« Han havde ment at kunne tjene sig
et Hjælpefond ved Undervisning i Fransk og Italiensk,
men da han »lærte at kjende Hollændernes Naturel«,
gik det op for ham, at han neppe paa denne Maade
vilde kunne friste Livet i Amsterdam, »hvor endog
de lærdeste Professores ikke agtes saameget som
en Skipper«. Hans Stilling forværredes end mere
derved, at han blev hjemsøgt af et Feberanfald,
som tvang ham til at tage til Aachen, en trods
al Sparsommelighed kostbar Afstikker, der ydermere
var fuld af Fortrædeligheder, fremkaldte ved, at
den tyveaarige Canditatus paa Grund af sin spinkle
Figur og sit hele ungdommelige Udseende nærmest blev
antagen for en undløben Skoledreng og derfor havde
vanskeligt ved at hævde sig nogen Anseelse hos sine
Medrejsende. Hans hollandske Pas lød krænkende nok
paa »le Garçon (Drengen) Louis d'Holberg«, og da der
engang bededes i et Værtshus undervejs, rettede en
Præst paa Rejseselskabets Vegne det Spørgsmaal til
ham: Hoer gy well, manneke! Quando deseruisti studia
tua? (Hør engang, lille Mand! Hvornaar er Du løben af
Skole?) »Hvorpaa jeg blev temmelig vred og, førend han
kunde komme til at tale et Ord mere, bombarderede ham
med hele Lag af latinske Fraser, saa den arme Præst
biede ikke længe, førend han sprang op fra Stolen og
raabte: De Heer ist en Theologant, ick gratuleere myn
Heer!« Ved Ankomsten til Aachen ejede Holberg Alt i
Alt kun sex Rigsdaler, hvilken Sum man let kan regne
sig til maatte være utilstrækkelig til en tre Ugers
Badekur. »Jeg blev da af Nøden dreven til at sætte en
Gjerning i Værk, som jeg aldrig enten før eller siden
har tænkt paa at ville gjøre, nemlig saasom jeg ikke
var istand til at betale min Vært, vilde jeg have
sneget mig hemmelig bort; jeg pakkede mine Klæder
sammen i en Rejsesæk og gik om Morgenen tidlig ud
igjennem en Bagdør: men som jeg dels ikke var dreven
nok udi Kunsten, dels havde en mistænkelig Vært, som
laa paa Lur efter mig, blev jeg da greben i Arbejdet
og maatte betale ham til den yderste Skilling. Dette
svævede mig en lang Tid derefter for Øjnene, enten
jeg vaagede eller sov, jeg drømte
tidt, at jeg havde samme Kromand over Halsen paa mig,
og at han slæbte mig ind i Værtshuset igjen.« Tilfods
maatte Holberg saa tilbagelægge Vejen til Amsterdam,
hvor han efter mange frugtesløse Forsøg og efter et
langt og kummerligt Ophold omsider fik rejst Penge,
rimeligvis ved en Vexel paa Slægtninge i Bergen, og
vendte saa Kaasen hjemad, dog ikke til sin Fødeby,
fordi han nødig vilde unde den Lejlighed til at bele
hans mislykkede Udenlandsfart, men til Christiansand,
hvortil han først naaede 1705.

I en uventet Grad kom Holberg her til at høste Gavn 
af sit Ophold udenlands: det kastede Glands over
den Hjemkomne, og om end mange af den lille Bys
Bedsteborgere rystede betænkeligt paa Hovedet over de
nye Meninger, den unge Videnskabsmand vilde indføre,
idet Holberg i ungdommelig Kaadhed en Tidlang morede
sig med at opstille og ved enhver Lejlighed forsvare
det Paradox, at Fruentimmerne ikke ere Mennesker, saa
bidrog maaske netop selve dette Kjætteri til at forøge
Respekten for ham og give ham Anseelse som en Person,
der havde tilegnet sig Tidens mest fremskredne Ideer
og erhvervet sig grundige Kundskaber i fremmede Lande;
han fik fuldtop af Informationer, endogsaa »Folk af
den øverste Klasse«, og kom i et stort Ry for Lærdom;
»da jeg engang gik og spadserede igjennem Byen,
hørte jeg denne Berømmelse af to unge Mennesker,
som fulgte tæt bagefter mig: Dette er den lærde Karl,
der forstaaer saamange Sprog, han kan snakke Fransk,
Italiensk, Polsk, Moskovitisk og Tyrkisk; saa at jeg
i den Tilfælde var ligesaa berømt i Christiansand som
Mithridates, Kongen af Ponto, hvilken, som Historierne
fortæller, har kunnet tale toogtyve Sprog«. Det var
dog ikke langt fra, at et ubehageligt Tilfælde havde
afsløret, paa hvilke skrøbelige Forudsætninger denne
store Anseelse hvilede. »Min Fortjeneste - fortæller
Holberg - blev ikke lidet formindsket ved en hollandsk
Kjøbmands Ankomst, som havde spillet Bankerot i
Holland og var flygtet hidover til Norge. Samme
kom og til Christiansand og tilbød sig der for en
Bagatel at informere udi Fransk, da jeg dog bildte
mig ind alene at have Privilegium derudi. Herudover,
da jeg hørte, at det var slet nok bestilt med det
Fransk, han kunde, jeg fik Lyst til at binde an med
ham engang; Tiden og Stedet blev ogsaa fastsat, og
vi mødtes og mundhuggedes ogsaa lystig, men der blev
ikke stort enten vunden eller tabt; thi jeg bragte
ham norsk-franske Stød,
og han parerte af igjen med fransk-hollandske,
saa jeg troer aldrig, at det franske Sprog nogentid
har været elendigere medhandlet end dengang; thi vi
talte Begge, endog naar vi vare ved os selv, galt og
uforstaaeligt nok, og altsaa maatte den Hidsighed,
vi Begge vare befængte med, nødvendig gjøre det endnu
ti Gange galere. Da vi nu i denne Disput fik hinandens
Vankundighed at vide, holdte vi det for raadeligst at
lade Vreden falde, som var lige skadelig for os begge,
og at oprette Venskab og, som Cæsar og Pompejus, dele
Embedet imellem os, saa at for et Monarki blev der nu
alene et Herredømme af to Hoveder oprettet. Jeg for
min Part tog ogsaa Freds-Artiklerne meget nøje iagt,
allerhelst siden jeg havde sat mig for, først udi
Foraaret at rejse til Engelland.«

Denne Plan blev da ogsaa iværksat i Begyndelsen af 
1706, skjøndt de pekuniaire Midler, Holberg raadede 
over, vare endnu knappere end forrige Gang, efterat 
Udbyttet af hans Informationer havde klaret hans Gjæld; 
men hans gode Ven og Rejsefælle Christian Brix havde 
»en Moder udi Trondhjem, som sad temmelig varm«, og hende 
havde man dog altid i Ryggen, mente de to rejselystne
Ungersvende. Da Skibet lagde ud fra Arendal, saae
Holberg for sidste Gang sit Fødelands Kyster; efter
fire Dages Sejlads gik Vennerne iland ved Mundingen
af Themsen og vandrede paa deres Fod fra Gravesand
til London. Efter et ganske kort Ophold der tog de
til Oxford og lod sig indskrive ved Universitetet,
for at faae Adgang til Bibliotheket; men
ialtfald Brix fortrød senere bitterlig denne Udgift,
der yderligere reducerede deres Existensmidler,
saa de maatte beflitte sig paa den allertarveligste
Levevis og kun havde Raad til Kjødmad hver fjerde
Dag. »Jeg var dog altid den Samme«, siger Holberg,
»lige frisk og lige munter, thi mine Legemskræfter
tager altid til ved Tarvelighed og tvertimod tager af
ved Overdaadighed«; men den stakkels Brix svandt ind
til en Skygge af sig selv og blev formelig menneskesky
af Mangel paa tilstrækkelig Føde. Tilsidst spadserede
de til London, hvor Brix fik rejst Penge hos en
Vexellerer mod en throndhjemsk Kjøbmands Kaution,
»og saasnart han havde faaet dem, brugte han al Flid
i at gjøre sig tilgode og spækkede sig saa godt da,
som han havde hungret tilforn; herved blev da paa en
kort Tid hans Magerhed forandret til Fedme, saa at
han, som Øjnene vare indsunkne og Maven indskrømpet
paa, da vi rejste fra Oxford, kom efter en Maanedstid
tilbage igjen med
en Borgemester-Mave.« Der var saa godt Forslag
i Pengene, at Vennerne efter Tilbagekomsten til
Oxford kunde leve endnu en Maaned »som den rige
Mand herligen og i Glæde«, indtil der kom Brev fra
Brix' Moder med Befaling til hendes fortabte Søn
om ufortøvet at begive sig til London og stille sig
under den danske Præsts Værgemaal. Holberg blev nu
alene tilbage, afskaaren fra sin Vens Subsidier;
men han havde gjort sig saa vel lidt af Studenterne,
at de skaffede ham Informationer i Sprog og Musik -
som dygtig Fløjtespiller blev Holberg Medlem af The
Musical Club, der gav Koncert hver Onsdag - og bad
ham tilbords baade Middag og Aften. Det var lykkelige
Maaneder, han tilbragte i Oxford efter sin Kamerats
Afrejse, optagen af historiske Bibliotheksstudier,
Undervisning og selskabelig Omgang, »afholdt alene for
sin Ædrueligheds og gode Sæders og i Besynderlighed
for sin Lystigheds Skyld, hvilket de Engelske, saasom
de selv ere lystige og skjemtsommer meget gjerne lide,
naar man bruger Forstand dermed«. Holberg roser paa
sin Side de oxfordske Studenters ærbare, skikkelige og
kristelige Levnet og fremhæver deres store Ærbødighed
for Øvrigheden og Lovene. Tilfredsheden var saaledes
gjensidig, og den vedligeholdt sig til det Sidste,
hvorom endnu selve Afskedsstunden kom til at aflægge
et smukt Vidnesbyrd: »Da jeg stod rejsefærdig, kom
der En til mig af Mariæ Magdalenæ Collegio, tog mig
i Enrum og bad mig, at jeg ikke skulde undse mig,
men rundt ud sige ham, i hvad Stand min Cassa var, og
lovede mig paa det ganske Collegii Vegne en anselig
Rejsepenge, om jeg vilde kuns tage derimod. Saa
oprigtigt et Tilbud og saa stor Artighed betog
mig snart baade Maal og Mæle«; men da den nøjsomme
Holberg mente at være tilstrækkelig forsynet, afslog
han Tilbudet med Tak, lagde Hjemvejen over London,
hvor han besaa alle de Mærkværdigheder, »som man kan
faae at se uden Penge«, gik der ombord paa et svensk
Skib og kom efter fem Dages Sejlads til Helsingør,
hvorfra han tog tillands til Kjøbenhavn. Ankomsten
hertil maa have været ved Foraarstide 1708.

Informationer vilde Holberg ikke gjerne ty til for
at friste Livet. Han fandt da paa at holde en Række
Privatforelæsninger, hvortil hans Rejseerindringer
skulde yde ham Emner, og han indbød »ved lærde
latinske Sedler« Studenterne til at høre disse
Foredrag, som holdtes paa hans Værelse. »De kom i
Hobetal paa mit
Kollegium, hvor de med stor Flid baade hørte og
optegnede Alt, hvad jeg dikterede; men da jeg
skulde betales derfor, fornam jeg, de havde lært
den Kunst at gjøre sig usynlige, saa den eneste
Frugt, jeg havde af mit Arbejde, var, at jeg fik
en dyb Kompliment, naar jeg mødte dem paa Gaden,
hvilket var vel Kjendetegn paa Taknemmelighed, men
hjalp lidet paa min Fattigdom.« Imidlertid bar dog
ogsaa denne Gang Holbergs Berejsthed sine Frugter,
da det vel kan antages, det ved Siden af Holbergs
gode personlige Rygte var den, der henledede Etatsraad
Windings Opmærksomhed paa ham som et passende
Rejseselskab for hans unge Søn, der skulde
besøge den danske Gesandt i Dresden. Herfra tog
Holberg til Leipzig, hvor han traf en Landsmand,
et lystigt Hoved, med hvem han gik flittigt paa
Kollegier, »ikke saameget for at lære Noget, som alene
for at kritisere; thi naar Vi kom af Collegio, fandt
vi vores Fornøjelse i hjemme at gjøre Commentarier
over det, vi havde optegnet; hvorudover vi mest gik
paa Mag. Stivelii Collegium, saasom han fremførte
alletider adskillige latterlige og urimelige Ting,
som iblandt Andet han engang vilde bevise af Bibelen,
at de salige Afdøde baade skulde spise Middags-
og Aftensmaaltid i Paradis.« Over Hamborg rejste
Holberg hjem i den strengeste Vintertid, »saa at vi
med fire Kjortler, ligesaa mange Skjorter, Buxer og
Strømper kunde ikke holde Kulden ude«. Lille Belt
var tillagt og passeredes tilfods, over Store Belt
førtes de Rejsende i Isbaad, overnattende paa Sprogø,
hvilken Episode har givet Holberg Lejlighed til at
indflette en humoristisk Beskrivelse af denne Ø i
sin Levnetsskildring.

»Disse idelige Udenlandsrejser - fortsætter Holberg -
gjorde mig saa rekommanderet, at da jeg var kommen
hjem fra denne tredie Rejse, fik jeg et Tilbud
af Gehejmeraad og Admiral Frederik Gedde, at være
Hovmester for hans Sønner. Jeg stod længe i Tvivl om
jeg igjen skulde paatage mig dette besværlige Arbejde,
men Nøden tvang mig dertil, i Synderlighed siden der
var saa stor Honneur derved, at det ikke kunde Andet
end flattere min Ambition. Udi de første sex Maaneder
gik det godt nok; men da Kræfterne bleve svækkede ved
dette besværlige Arbejde, svandt jeg saaledes ind,
at jeg ikke havde Magt til at straffe mine Discipler
mere, men maatte enten staa og se paa dem eller ogsaa
med gode Ord stifte Forlig imellem dem, naar de i
min Nærværelse
fløj hinanden i Haaret.« Fra denne Skolemestergjerning,
der passede saalidet for Holbergs Naturel og var
ham saameget imod, men som Omstændighederne atter
og atter tvang ham ind i, befriedes han, da han 1709
fik Borchs Kollegium. De fem Aar, han tilbragte her,
vare helligede historiske Studier, og den første Frugt
af disse blev den i Aaret 1711 udgivne »Introduktion
til de europæiske Historiske Rigers Historier«, en Art
Lærebog i Verdenshistorien efter den berømte Natur- 
og Folkeretslærer Puffendorfs Methode. Allerede
i Oxford havde Holberg paabegyndt dette Arbejde,
dreven af Ærgjerrighed efter »saa ung at faae Sted
iblandt Skribentere« og ikke ældre af Aar end »Poeten,
da han begyndte at skrive Vers: jeg havde ladet mig
barbere engang maaske og noget mere«. Denne lille
Verdenshistorie, den første i sin Slags paa Dansk,
førtes senere op til Aar 1728 og udkom adskillige
Gange i nye Oplag. To Aar efter dens første Fremkomst
udgav Holberg et Bind af sit »Anhang til de europæiske
Rigers Historier«, der ligeledes oplagdes flere Gange,
men hvis fire følgende Dele ikke udkom i Trykken;
desuden skrev han en »Introduktion til det forrige
Seculi danske Historie«, et heller ikke udgivet
Arbejde, hvis to første Afsnit i Manuskript tilegnedes
Frederik IV. og skaffede Forfatteren Udnævnelse til 
Professor ved Kjøbenhavns Universitet (1714), det
vil sige foreløbig kun
Titel af Professor, uden Gage, men med Udsigt til
en Lærestol, naar en saadan maatte blive ledig i
et eller andet Fakultet. Det var saa langt fra,
at dette Smil af Naadens Sol forbedrede Holbergs
øjeblikkelige Stilling, at det endog forværrede den,
thi han maatte nu nødvendigvis »føre sig anstændigen
op, hvorved Værdigheden vel ikke bliver større, men
zires dog alligevel«, og som Følge deraf »forandre
sin ganske Levemaade«, da det ingenlunde sømmede
sig for en offentlig Lærer at give Undervisning
som Privatlærer. Under disse Forhold var det
Holberg dobbelt kjærkomment, at det Rosenkrands'ske
Stipendium - 100 Rdl. aarlig i fire Aar - tilfaldt ham
just paa dette Tidspunkt og forpligtede ham til en
Udenlandsrejse, paa hvilken han mente at ville have
lettere ved at leve »menagerlig«, end om han skulde
have hævdet sin nye Værdighed herhjemme.

Det var i Foraaret 1714, Holberg for fjerde Gang 
rejste udenlands Han tog tilsøs lige til
Amsterdam og derfra over Rotterdam og Antwerpen  
til  Bryssel. Her besluttede han af Hensyn til sin
Kasses Tilstand at tilbagelægge hele den øvrige Rejse
tilfods eller med de billige Flodskibe og gjennemførte
ogsaa dette Forsæt. Foreløbig spadserede han til
Paris, hvortil han ankom »ganske træt«, og
hvor han endda maatte vandre en Time omkring i Byen,
inden han kunde skaffe sig Tag over Hovedet; thi
da han, den forhenværende franske Sproglærer, »ikke
ret pronuncerede det Ord Logis«, var der Ingen, som
forstod ham, og der overgik ham endog den Krænkelse,
at en Pige kritiserede hans Udtale med de Ord: Han
taler Fransk som en tydsk Hest. Vanskeligheden ved
at gjøre sig forstaaelig har vel havt sin Del i den
Tilbagetrukkenhed, hvori Holberg levede i de første
Maaneder af sit Pariserophold, »udenfor al menneskelig
Omgængelse«, som han selv siger, hjemme omgiven af
sine Bøger, ude spadserende ensomt i de offentlige
Haver eller siddende paa Bibliotheket, udenfor hvis
Dør Studenterne stimlede sammen om Morgenen, for i
Kapløb at bemægtige sig Bayles Dictionnaire. Efter
nogen Tids Forløb gjorde han Bekjendtskab med en
svensk Præst, der fortalte ham, at der var tre Danske
i Paris, »nemlig en Medicus, en Præst og en Skrædder,
hvoraf de tvende første, endskjøndt de vare Landsmænd,
var saa ulige i Sæder og Sind, at de (med Permission
at sige) aldrig kunde syes sammen af Skrædderen.« Den
omtalte Læge var den allerede da berømte danske Anatom
Winsløv, hvem Holberg nu gjorde Bekjendtskab med, og
da »intet var ham kjærere, end om han paa nogen Maade
kunde tjene sine Landsmænd«, kom Holberg under hans
Vejledning til at se sig godt om og gjøre adskillige
interessante Bekjendtskaber. Et af disse, en juridisk
Manudukteur, uddannede med hele den praktiske
Erfaring, som en fattig Franskmand raader over,
yderligere Holbergs medfødte Sands for Økonomi, saa
han snart blev lærdere deri end selve sin Læremester;
»hvorudover, naar der kom nogen Danske eller Norske
siden til Paris, som den Ting angaaende vilde spørge
Borman (Winsløvs ovenomtalte Antipode), viste han dem
hen til mig med disse Ord: Der har I en Landsmand,
som forstaaer den parisiske Økonomi meget bedre end
jeg«. Dette forklarer, at Holberg efter halvandet Aars
Ophold i Paris maatte finde sig højlig tiltalt af en
fransk Students Overslag over Udgifterne ved en Rejse
til Rom, hvilke han beregnede til tyve Rigsdaler. »Jeg
spidsede Øren hertil og fik og alle Omstændigheder at
vide af ham, saa at enten jeg sov eller jeg vaagede,
enten jeg stod eller jeg gik, saa stod disse Tanker
mig for Hovedet. Lysten trækkede mig til den ene
Side, Fornuften til den anden; paa den ene Side stod
mig for Hovedet mit svage Legeme, min smalle Pung,
Stratenrøvere, Sørøvere, Støv og Hede; paa den anden
Side den forfængelige Ære, som driver Menneskene,
i Besynderlighed vore Landsmænd, hvilke ikke tage
i Betænkning at rejse udenlands for at se det, de
ligesaa godt kunde se i deres eget Fæderneland. Jeg
stridede længe med mig selv, men Lysten overvandt
Fornuften, hvorudover jeg besluttede at rejse,
hvilket gav Aarsag til den Snak, Nogle førte ud om
mig herhjemme, nemlig at jeg skulde have forandret min
Religion og kom aldrig hjem mere.« Uden Besværligheder
af forskjellig Art gik Holbergs Romerfærd da heller
ikke for sig. Han tiltraadte den i Begyndelsen af
August 1715, idet han tog med Flodskib lige til
Auxerre, derfra tilfods til Chalons, atter med Skib
ad Saone til Lyon og ad Rhone til Avignon, tilfods
til Marseille og derfra med en Skipper til Genua. Men
paa denne sidste Del af Rejsen blev han angreben af en
heftig Feber, formodenlig hidført ved Nydelsen af de i
Vinhøstmaaneden saa billige Druer istedetfor en mere
substantiel Føde; i otte uendelig lange Dage var han
fængslet til sin Køje, og han blev i den elendigste
Forfatning bragt iland i Genua, hvor han faldt i
Hænderne paa en ubarmhjertig og havesyg Vært. Ene
og forladt i det fremmede Land saae han sig Døden
nær og havde allerede opgjort sit Regnskab med denne
Verden, da en ung Mand tilfældigvis blev vidende om
hans Tilstand og tog sig hjælpsomt af ham, idet han
først og fremmest skaffede ham et bedre Logis; først
efter at Holberg var kommen paa Benene igjen og hans
ukjendte Redningsmand var rejst sin Vej, viste det
sig af Fremmedbogen, at det var to Danske, der her
havde truffet hinanden. Efter fjorten Dages Ophold
i Genua gik Holberg, Skjøndt Feberen endnu havde
Tag i ham, med Skibslejlighed til Civita Vecchia;
mellem Livorno og sidstnævnte Havn holdt en afrikansk
Sørøver ind paa det Skib, der førte Holberg og hans
fyrretyve Medpassagerer, men til alt Held gav han sig
først ilag med dets Ledsager, og under Kampen mellem
disse to saae Holbergs Skib sit Snit til at slippe
bort. I Begyndelsen af Affairen, da Skibet blev gjort
klart til Forsvar og alle Passagererne bevæbnede,
var Holberg yderst altereret af Skræk, men »da den
første Hede var overstaaet«, kom han til Besindelse,
igjen; han giver i sin Levnetsskildring en meget
anskuelig Beskrivelse af Situationen: »De italienske
Fruentimmer satte da al deres italienske Blufærdighed
til Side og kom flyvende ud af Kahytten med Haaret
om Ørene. Al deres Bestandighed havde de tabt, og man
kunde saagodtsom se den visse Død afmalet paa deres
Ansigter. De gik og tudede, saa man kunde høre det
langt borte, indtil omsider Skibsfolkene talte til
dem, at de skulde holde op med saadan Adfærd, som
ikke kunde hjælpe dem noget; de holdt vel ogsaa op at
skrige, men de bleve dog ved at gaa og vriede deres
Hænder og bestormede Himlen med dybe Suk. Munkene vare
ikke mere modige end Fruentimmerne, thi endskjøndt al
deres Lærdom er en stedsevarende Prædiken om Døden,
viste de dem dog ligesaa bedrøvede og bange derfor
som de Andre. Nogle af dem laa paa Dækket og raabte
paa deres Helgene, Andre slog sig selv i Hovedet, og
det var umuligt, at al denne Klagen og Graad kunde
stilles, ihvormeget at vi Andre baade bad dem og
skjændte paa dem derfor. Dersom min Herre havde seet
mig saa udtæret, som jeg var af den langvarige Sygdom,
saa at jeg neppe kunde hænge sammen, med min Kaarde
ved Siden, da jeg stod i Ordre de Bataille paakaldende
St. Anthonium ligesaa stærkt som de Andre, skulde han
udentvivl have leet sin Mave itu.« Fra Civita Vecchia
vandrede Holberg til Rom og blev her Vinteren over,
stadig plaget af Feberanfaldene. De Studier
af historisk og særlig kirkehistorisk Art, han havde
tænkt sig at skulle dyrke her, vanskeliggjordes ham
højlig paa Grund af det Forbud mod Udlaan fra de
offentlige Bibliotheker, der omfattede den største og
betydeligste Del af denne Litteratur; til Gjengjæld
fik han saameget mere Tid til at sætte sig ind i Roms
Historie og anskueliggjøre sig den ved et fortroligt
Bekjendtskab med dens efterladte Mindesmærker, som
han ivrigt studerede under sine idelige Strejftog
i Byen og dens nærmeste Omegn. Ogsaa »hvorledes man
skal føre sin Økonomi i Rom«, satte Holberg sig ind
i: han kjøbte Gryde og Potter og kogte selv sin Mad,
alt imedens han havde »staaendes ved Ilden Pen og
Blæk og havde Bogen i den ene Haand og Grydeskeen
i den anden«, under hvilken Kombination af Sysler
han jo stundom maatte gjøre den Erfaring, »at
det ikke var let at baade koge og filosofere paa
eengang«. Ved Nyaarstid fik han til Husfæller en
italiensk Skuespillertroupe, som holdt Prøver til
langt ud paa Natten paa en Komedie af et
lignende Indhold som Molières »Doktoren imod sin
Villie«; vi anføre dette, fordi det er det første Sted
i sit Levnetsløb, hvor den tilkommende Skuespildigter
nævner Noget, som staaer i Forbindelse med Theatret,
og det endda kun for at beklage sig over, at
»Gøglerne« plagede ham om Natten og forstyrrede ham
i hans Studeringer om Dagen. Fra hans Ophold i Paris
forekommer der ikke nogen eneste Bemærkning om det
franske Theater.

Sidst i Februar forlod Holberg Rom og vandrede til
Florens, derfra over Apenninerne til Bologna, over
Parma og Piacenza til Turin, en By, der tiltalte
ham meget, og hvis Beskrivelse giver os et Indblik
i hans og hans Tids Smag for Arkitektur: »Turin er
den allersmukkeste By, jeg nogentid har seet. I den
Del af Staden, som kaldes den nye og indbefatter den
halve Del af hele Byen, ere alle Husene saa nette
og velproportionerede, saa at man ikke skulde sige,
at det var Huse, man saae, men snarere, at det var et
helt stort og langt Palais; thi Husene kan man ikke
kjende fra hinanden uden alene ved Tegnene eller
Opskriften over Dørene.« Over Alperne drog han ind
i Savoyen, og ved Omtalen af dette Land supplerer
Holberg sin nys citerede Kunstbetragtning med en
Udtalelse om Naturen, ikke mindre karakteristisk
for en Tidsalder, der endnu stod fjernt fra den
langt senere fødte romantiske Naturbetragtning:
»Endskjøndt Landet er klippefuldt og fælt at se til,
er der dog mange smukke Stæder og Byer deri.« Tilfods
naaede Holberg Lyon, hvorfra det var hans Hensigt
at tage ad Flodvejen til Paris; men for at drive sin
stadige Rejsefælle Feberen paa Flugt fulgte han nogle
Rejsendes ivrige Raad og drak sig om Aftenen en saa
grundig Rus, at han næste Morgen var helt forstyrret
i Hovedet og ikke at formaa til at gaa ombord, saa
Skibet sejlede fra ham og i Paris, han atter maatte
tage Foden paa Nakken og vandre til Paris, »hvor
hverken min Værtinde eller mine Venner kunde kjende
mig, dels over det jeg var bleven saa brun i Ansigtet
som en Morian, dels over den Fedme, jeg havde lagt mig
til; thi da jeg rejste til Rom, var jeg saa mager,
at man kunde se igjennem mig, og nu kom jeg tilbage
til Paris saa tyk som en Borgemester. Saaledes er en
idelig Motion højst tjenlig for min Sundhed; paa denne
hele Rejse, ihvorvel jeg havde min Feber at drages
med, kunde jeg dog æde som en Hest, saasom jeg ved
den idelige Gang blev altid hungrig«. En Maaned blev
Holberg i Paris og brugte en Kur mod Feberen, men
uden Nytte. I Amsterdam blev han derimod af med den
uden Doktor og Medikamenter. Han blev bedt i
Selskab hos en Ven, dam hvor der blev musiceret, »og
da de præsenterede mig et Instrument, fordrev jeg den
hele Dag i Musik og Fornøjelse indtil den mørke Nat,
da jeg forlod dette Kompagni og forføjede mig hjem
og ventede Dagen efter som sædvanligt paa min Feber;
men da fornam jeg, at den udentvivl maatte være løbet
hjem til Italien igjen, hvor den var kommen fra,
ikke heller fandt jeg derefter noget Anstød deraf,
uden at jeg paa de Dage, jeg plejede at plages af
den, fandt en liden Mathed i Legemet. Saaledes blev
jeg da kureret ved Musik, da al Medicin ikke kunde
hjælpe«. Tilsøs tog Holberg til Hamborg og derfra
over Land til Kjøbenhavn, hvor han maa være ankommen
ud paa Sommeren 1716.

Endnu samme Aar udgav han det retsfilosofiske 
Skrift »Introduktion til Natur- og Folkeretten« 
og lagde ved det klart for Dagen, baade hvor 
livligt og underholdende han kunde behandle selv 
slige strengt videnskabelige Emner, og hvor 
tidligt han havde Øjet aabent for de af de Lærde
hyppigst oversete nationale Sider af en saadan
Fremstilling, idet han her inddrog den danske og
norske Lovgivning under sin Undersøgelse istedetfor,
som sine Forbilleder, at holde sig udelukkende
til Romerretten. Skriftet blev senere omarbejdet,
udkom i flere Oplag og oversattes paa Tydsk; men det
var først efter endel Aars Forløb, det naaede en
saadan Anseelse og Udbredelse; ved sin Fremkomst
fandt det ikke stor Afsætning og hjalp
derfor ikke til at forbedre Forfatterens meget
tarvelige Kaar. I Slutningen af Aaret 1717
blev der omsider et Professorat ledigt, men i -
Metafysiken, den sublimeste Del af den filosofiske 
Tænkning og altsaa endnu mere utilgængelig
for Holbergs intellektuelle Konstruktion
end Filosofien i Almindelighed, som han dog etsteds
i sin Levnetsbeskrivelse frimodig erklærer  sig
ganske uskikket til at fatte: »Jeg kunde vel
endelig bringe en Syllogismus tilveje, men af en
Slumpelykke; thi enten den var i Barbara eller
Elisabet  skal jeg ikke meget sige. [Fodnote:   
Lærebøgerne i Logik betegnede i den »første
syllogistiske Figur« en »generel« Bekræftelse
ved Bogstavet A, en dito Benægtelse ved E, en
»partikulair« Bekræftelse ved I og en dito Benægtelse
ved O og opstillede som Hjælp for Hukommelsen fire
Ord med en af disse Vokaler fremtrædende i hvert,
nemlig: Barbara, Celarent, Darii, Ferio. Idet Holberg
nævner den første af disse logiske Rubriker, lader
han skjemtende Ideassociationen føre til et andet
kvindeligt Navn som den næste i Rækken.]

Jeg havde og nok hørt, at


<sp>Det ældste Portrait af HOLBERG,</sp>

»Medlem af Konsistorium og Professor i Historie i Kjøbenhavn« 1731. Titelkobber  til I. Udg. af Danmarkshistorien.
der var Noget til i Verden, Philosophia Instrumentalis
kaldet, hvor Logica og Metaphysica fører Regjeringen;
men denne havde jeg aldrig havt noget med at
bestille. Thi jeg tilstaaer rent ud, at jeg ikke
endnu veed, hvormange Prædicamenta og Prædicabilia
Logica udi Ufreds Tider kan føre i Marken,
hvad Kunster og Machiner man skal bruge til at
bestorme et Cathedra, eller hvad Kanoner man
bruger at beskyde en Præses med.  Jeg har
tidt havt isinde at ville anvende nogle Dage
derpaa, men aldrig endnu har jeg været
saa  lykkelig, at jeg har faaet Tid dertil.
Men dette maa min Herre ikke lade sig mærke
med for Nogen, thi hvis denne min Ignorance
blev bekjendt, vilde jeg blive foragtet af
alle Scholasticis. Thi jeg er i Philosophia
Instrumentali ganske vankundig, naar jeg undtager
Instrumental-Musik, som og nogenledes kan kaldes en
Part af Filosofien.«  Det er altsaa let at forstaa,
at den nu ledigblevne Lærestol var den, Holberg vilde
have valgt sidst af alle, hvis det var kommet an paa
hans egen Bestemmelse; men det kom det netop ikke,
og vilde han overhovedet ind paa den videnskabelige
Embedsbane, maatte han foreløbig overtage Rollen som
Philosophus imod sin Villie. Han indrømmer selv,
at hans Indledningsforedrag til Metafysikens Ære
maatte forekomme alle dens sande Elskere mere
som en Ligtale end som en Hylding. »Men da
den havde været under mig i Trældom i to Aar,
blev den omsider sat paa fri Fod igjen«, tilføjer
han; 1720 blev han nemlig Professor i latinsk
Filologi og kort efter Medlem af Konsistorium.
Hvad forøvrigt Holbergs akademiske Løbebane angaaer,
kan  det allerede her anføres, at han 1730 blev
Professor i Historie, 1735 var Universitetets
Professor Rektor og fra 1737 til 1751 dets Kvæstor.

Kun i Forbigaaende nævne vi den litteraire Fejde,
Holberg i sin Professorværdigheds første Tid havde med
Slesvigeren ANDREAS HOJER, der i en Fortale
havde brugt nedsættende Udtryk om de danske 
Historieskrivere og Nationens historiske
Sands i Almindelighed; paafaldende skarpt tog
Holberg til Gjenmæle mod dette Udfald, der ogsaa
ramte ham for hans »Introduktions« Vedkommende,
og han brugte ydermere den for vor Tids litteraire
Moral højst paafaldende Fremgangsmaade, at lade sit
Angreb fremtræde under et Pseudonym, som var en endnu
levende Persons, den berygtede Student POUL RYTTERS
borgerlige Navn. Denne litteraire Polemik under et
paataget Navn, denne hvasse og vittige Imødegaaelse

gaaelse af »Tydskerens« Overgreb, danner i visse
Maader Overgangen til Holbergs frie Satiredigtning
og har vistnok, ham selv ubevidst, forberedt ham til
den nærmeste Fremtids Gjerning.

Hvad der ellers har ført Holberg hen mod den komiske
Poesi, gjør han ikke Regnskab for paa anden Maade end
ved en Ytring om, at »man fornøjes ved Forandring
paa Studeringer, ligesom Jorden ved Forandring af
Sæden«. Hidtil havde han anvendt al sin Tid paa Jura,
Historie og Sprog og havt saa liden Sands for Poesien,
at han »ikke engang kunde finde ringeste Fornøjelse
i at høre det allerzirligste Vers«. »Jeg var allerede
tredive Aar gammel, førend jeg nogentid tog mig fore
at skrive et Vers, omendskjøndt jeg levede paa et
Sted, hvor der er saa god Forraad paa Poeter som
paa Fluer i September Maaned.« For ikke altid at
være en ledig Tilhører, gav han sig til at skrive
en Satire, som han selv kalder en Efterligning af
Juvenals sjette, men som i sin hele Udførelse er saa
selvstændig, at det egenlig ikke er Andet end selve
Impulsen, Holberg kan siges at have modtaget fra den
romerske Satiredigter.

Dette Holbergs første poetiske Arbejde, som imidlertid
ikke blev udgivet før nogle Aar senere
sammen med fire andre Skjemtedigte, har til Titel:
»Poeten raader sin gamle Ven Jens Larsen fra at
gifte sig«. Den nærmeste Gjenstand for Satiren er
altsaa det mellem en gammel Mand og en ung Pige
paatænkte Ægteskab, hvis Farer og Ulemper for den
førstnævnte Part Digteren udmaler, medens hans Skjemt
nu og da ogsaa rammer de ægteskabelige Miserer i
Almindelighed. Tonen er paa sine Steder meget fri,
og tildels paa Grund af Digtets ringe Omfang lægger
man mere Mærke til de her forekommende Platheder,
end hvor disse i Holbergs senere Arbejder ere spredte
over et større Rum. Paa adskillige Steder møde vi
Themaer, som lejlighedsvis komme igjen i Komedierne
eller ere blevne udførte videre i dem. Om en Replik i
»Pernilles korte Frøkenstand« minder saaledes de Vers,
hvori Poeten forestiller sin Ven, at denne dog endelig
maa være paa det Rene med, at det ikke er hans Person,
men kun hans Penge, som kan bevæge en ung Pige til
at ægte ham:

Om mig betroet var din Vielse at gjøre,
jeg ej Betænkning tog, slig Formular at føre:
Jeg spørger Eder ad, Pernille! om I er 
af Hjertens Grund beraad, med dennes Læddiker 
at gifte Eder, med Jens Larsens Guld og Kroner, 
med anden gangbar Mønt og Obligationer.

At Magdelone i »Den honnette Ambition« maa paatage
sig Skylden for sin Mands Rangsyge, er en dramatisk
Udformning af det Raisonnement, Poeten anstiller
som en Forklaring af sin Vens Giftermaalstanker:

Men hør,  en Herlighed jeg Dig vil dog fortælle,
som Du kan nyde ved en saadan Ægtefælle: 
Du gaaer frugtsommelig jo med en Characteer, 
Du frygter, at man din Ærgjerrighed beleer; 
med saadan Lejlighed jeg haaber, Du saa mager, 
at din Pernille Skyld for Saadant sig paatager. 
Du sige kan: jeg blev Jens Larsen for min Part, 
ej Titel skjøtter; men man kjender Kvinders Art, 
man Fruentimmer maa i slige Sager føje, 
de unge Koner ej med deres Stand sig nøje:
Pernille Larsens, det er jo saa gammeldags, 
nej, Frue og Madam samt andet saadant Slags 
det haver anden Art, det udi Øret klinger. 
Siig, Du har ingen Ro for hende, hun Dig tvinger; 
saa gjør de fleste Mænd, de saa besmykke sig, 
for den Post Kvindekjøn dem er umistelig.

Holberg fortæller, at han, faa Dage efter
Tilendebringelsen af denne Satire, viste den til en af
sine Venner, som gav ham det Vidnesbyrd, at han havde
»en god Gejst«, men tillige paaviste, at han »ikke
vel havde iagttaget Reglerne« (ligesom Jakob Berg,
hvis Vers Broderen Erasmus erklærede for »materialiter
ypperligt«, men formaliter mangelfuldt). Holberg gav
sig da til at øve sin Pen paa nogle mindre Arbejder;
da dette var gjort, fortæller han videre, »tog jeg
mig fore at skrive det bekjendte komiske Poema,
som endnu læses og opregnes saagodtsom udenad baade
af Svenske og Tydske, hvilke af Begjærlighed til at
læse dette Vers har lagt sig efter det danske Sprog«:
Heltedigtet »Peder Paars«.

Det første Hefte af »Peder Paars« udkom i
November 1719 under den udførlige,
om Datidens Gadeviser mindende Titel, som
omstaaende Aftryk gjengiver. Det indeholder
Digtets første Bog, altsaa Skibbruddet paa Anholt,
Skildringen af Øens Statsforfatning, Episoden med
Universitets-Disputatsen, Feltslaget og Skipper
Børres Forræderi, Fredslutningen, Krigsretten og
Kokkens Exekution, det
En sandfærdig

Ny Wiise

Om

Peder Paars

Som giorde en Reyse fra Callundborg til Aars/

Skreven til Lægedom/ Trøst og Husvasvalelse(??) for alle got Folk/ som lide Kaars og Modgang her i Verden/

Af

Hans Mickelsen

Borger oc Indvaaner i Callundborg/

Med skiønne Anmerkninger neden under efter den ny Maade/

Siunges efter den Melodie:

Arma virumqve cano &c.

Eller som den gamle Østerlandske Viise

[grek: Andra moì ënneoe Moysa(?)]

Klinger vel til alleslags Instrumenter, i fær til Hackebræt eller Lire.

Trykt i dette Aar.

----

Facsimile af Titelbladet til I. Bog af »Peder Paars« 1719.

Efter Originalexemplaret i det St. kgl. Bibliothek.

(»<i> Arma virumque cano</i>« er Begyndelsen til Virgils Æneide, »"[grek: Andra moì ënneoe Moysa(?)]".« til Homers Odyssee.)
natlige Spøgeri, Krigen mellem Fogden og Peder Paars,
Sidstnævntes Tilfangetagelse og Fogeddatterens
Forelskelse i ham; sidste Side ender med følgende
Anmærkning: »Hvorledes Peder Paars, som en Jason, ved
Jomfruens, som den anden Medeæ, Hjælp kom fra Øen,
derom skal tales i en anden Bog, saa snart jeg kan
faae tilstrækkelige Dokumenter derom.« Heftet indledes
med en Fortale til Indbyggerne i de Nye Boder«, til
hvilke Hans Mikkelsen anbefaler »denne sandfærdige
Vise om Peder Paars« som en bedre og nyttigere Læsning
end de mange daarlige Viser, de daglig give Penge ud
til, thi »af denne store Heltes Exempel kan man lære,
hvorledes man skal skikke sig udi Kors og Modgang og
tilligemed opmuntres til Dyd og Tapperhed«. Efter
denne Henstilling følger Just Justesens »Fortale
til den skjønsomme Læser«, hvori det fremstilles
som Skriftets Opgave, foruden »at raillere med de
mange Viser, som af gemene Folk her blive læset
med saa stor Begjærlighed«, endvidere at »skjemte
med prægtige Heroiske Vers«, til hvilket Øjemed
det hedenske Gude-Apparat er bragt i Anvendelse;
thi »sandelig, naar man tager af Homero og Virgilio
Guder og Gudinder og det, som man kalder Merveilleux,
er det øvrige meget mavert, nemlig tvende Mænds Rejse
fra een Sted i den Midlandske Sø til den anden.«
Derimod har det ingenlunde været Autors Hensigt at
satirisere over Nogen i Særdeleshed, end ikke over
Anholts Indbyggere, »som for hundrede Aar siden 
[Fodnote: Handlingen i »Peder Paars« angives at 
foregaa »tre Aar før Kalmar-Krig, altsaa 1608.] ikke
gave sig ud for de største Helgene«; thi »Poeten er
saa stor Hader af plumpe Satires, som han er en Elsker
af saadan Slags Skjemt, som findes i dette Skrift«.

Kort efter første udkom anden Bog af »Peder Paars«,
omhandlende Episoderne med Heltens Søvngængeri og
gamle Gunilds Mistydning deraf, samt hendes Kamp med
Jens Blok, men endnu ikke den bebudede Skildring
af Paarses Flugt ved Fogeddatterens Hjælp. Dette
Hefte vakte ikke mindre Opsigt, end dets Forgænger
havde gjort: Alle talte om denne ligesaa uventede
som usædvanlige Digtning, Alle maatte læse den, og
en stor Mængde af Læserne forargedes over den, fandt
dens Satire hensynsløs, usømmelig og samfundstruende,
dens Forfatter foragtelig og strafværdig; man saae
sig selv paa det mest Nærgaaende givet til Pris for
persiflerende

Fremstilling og overleveret til Offentlighedens raa
Latter, eller man udpegede med geskjæftig Nyfigenhed
de dels velkjendte, dels hidtil ganske ubekjendte
Personer, paa hvem Satirens enkelte Træk skulde sigte,
hvilket avlede saameget større Bitterhed paa den ene,
saameget plattere Hoveren paa den anden Side, som
Samfundet jo kun var lille og spidsborgerligt. Den,
der først tog til Gjenmæle mod Satiren, var den ellers
paa andre litteraire Omraader velbevandrede Etatsraad
FR. ROSTGAARD, og baade var hans Anke i højeste Grad
alvorlig og han selv som en Hoffet nærstaaende Mand
(gift med en uægte Datter af Dronningens Fader)
tilsyneladende istand til at give den forøget
Vægt. I en til Kongen i Decbr. 1719 indgiven Klage
paatalte han som Ejer af Anholt den haanlige Omtale,
der var bleven Øens Beboere og Embedsmænd til Del
i »Peder Paars«, i hvilken »skammelige Paskvil og
Skandskrift« de vare blevne fremstillede som »Røvere
og Røverhunde«; men ikke nok hermed: det forargelige
Digt indeholdt, som det godtgjordes ved Citater -
med hvis Paavisning den lærde GRAM havde været
Rostgaard behjælpelig - en Række af »usømmelige og
bespottende Expressioner imod Universitetet, Rektor,
Biskoppen og andre Professorer, ja imod den kristelige
Religion og Guds hellige Ord, samt nogle Poster,
som mærkeligen præjudicerer den høje Øvrighed og de
af den satte Love og Anordninger«, af hvilke Grunde
Rostgaard indstillede til Kongen, »om ikke saavel den
rette Autor som Bogtrykkeren og den, som Skriftet
forhandler, burde efterforskes og tilrettesættes,
Skriftet være forbudet og konfiskeres, indtil Auctor
opledes, og de Exemplarer, som kunde paagribes, efter
Loven til Auctors velfortjente Beskæmmelse af Bøddelen
opbrændes; hvorved andre ligesindede ørkesløse Digtere
kunde lære at holde deres Pen i Tvang og hellere at
anvende deres Tid og Arbejde paa Noget, som kan tjene
baade Andre og dem selv til Ære, end paa det; som er
fraværende, uskyldige og tro kongelige Undersaatter
til Beskæmmelse«. Det var truende Skyer, der trak
op over den ukjendte Forfatters Hoved; men Jupiter
udsendte intet Lyn. Traditionen vil vide, at Frederik
IV. lod sig Digtet forelæse og morede sig over det;
Kjendsgjerning er det, at Statsraadet i Februar 1720
afgav følgende Resolution: »Konseillet finder ikke,
at dette Skrift bestaaer af Andet end lutter fingeret
Skjemt, som hellere kunde bleven udeladt end skreven;
men som ikke fornemmes, at 
Professores besværge sig, at Noget i Bogen er anført,
som enten toucherer dem eller Universitetet eller
strider imod Religionen, saa kan Konseillet ingenlunde
bifalde Rostgaards Mening, at det skulde meritere
saadan Ressentiment eller saa høj Straf.«

Tredie Bog af »Peder Paars« udkom først, efterat
dette Uvejr var drevet over, og Hans Mikkelsen
hentyder i sin Fortale til Forsinkelsen, idet han
siger: »Jeg har for to eller tre Maaneder siden
kunnet lade denne tredie Bog komme for Lyset, men er
derfra bleven afskrækket, saasom jeg har fornummet,
at en Landsbydegn har udi et haardt Skrift ivret sig
saameget mod denne Historie, hvilket er saameget des
farligere, efterdi det godt Folk kan lettelig indbilde
gemene Almue, at naar man skjemter med en Degn,
som det høje og vigtige Embede er betroet at sige
Amen udi Kirken, man da nødvendig ogsaa skjemter med
Religionen.« Hvad de øvrige mod Fortællingen rettede
Besværinger angaaer, har Hans Mikkelsen anmodet
Just Justesen om at imødegaa dem, »saasom han er en
lærd Mand, der udi sin Ungdom adskillige Gange har
responderet med stor Berømmelse og derforuden fører
en hvas Pen«. I den derefter følgende anden Fortale
udfører Just Justesen da dette Hverv i sin »Betænkning
over Peder Paarses Historie«. Han gjør opmærksom paa,
at »jo mer generaliter man moraliserer, jo mindre
kan det kaldes Satire«, og hævder netop en saadan
almindelig moraliserende Karakter for »Peder Paars«,
hvilket gjøres end tydeligere ved en Sammenstilling
af dette Digt med Boileaus »Lutrin« (som har givet
Holberg Ideen til den akademiske Disputation i første
Bog); thi ligesom Boileau er en urban Forfatter i
Jevnførelse med Oldtidens hensynsløse Satirikere,
»saa at, naar man ligner hans Værk med Juvenalis,
saa er det at anse som et fint Morale mod plumpe
Skandskrifter«, saaledes er atter »Peder Paars«,
der kun »giver Karakterer paa en og anden ringe,
urimelig Person, som kan findes saavel paa andre
Steder som her«, et uskyldigt Skrift i Sammenligning
med »Lutrin«, som »haver en partikuliere Materie
og gjør ligesom en Komedie over Bispen udi Paris
og Chanoines de N. Dame, som er en delikat Ting at
røre ved i Pavedømmet« - »jo mere special, jo mere
satyrisk«. Og idet Defensor dernæst betragter den
forskjellige Modtagelse, der bliver et Skrift til Del,
alt eftersom det har Skjemt eller Alvor til Indhold,
bemærker han: »Udi de sidste forestilles Fejl og
Lyder selv, men udi de første
afmales de under en eller anden fingeret Person. Nu
er det ingen Skribent muligt, hvorvel hans Forsæt
aldrig er at røre Nogen in specie, at han jo dog
træffer Ens Karakter mer end en Andens,
hvilket giver adskillige Folk Anledning til at tænke:
Mon han ikke mener mig? Mon han ikke sigter paa
Dig? Nu er det og aldrig saa, at jo Autor, hvor
uskyldig han har levet i Verden, kan have sine
Uvenner. Disse glemme ved saadan Lejlighed ikke
at kaste Olie udi Ilden og ophidse de Første til
at forfølge Autorem og bestyrke dem udi den falske
Suspicion, de have fattet. Saa gaaer da Krigen an. I
deres Manifester blive aldrig indførte deres rette
Motiver, men der tages Anledning af Andet, og glemmes
da aldrig at bruge Guds hellige Navn. Saa er det
gaaet denne gode Autor.«

I tredie Bog skrider Handlingen videre med Skildringen
af Nilles Elskovsnød, Marthes Underhandling
med Paars, dennes Vaklen mellem Troskaben mod
Dorothea og det fordelagtige nye Tilbud, Peder
Ruuses Argumentation til Fordel for dette sidste,
Venus' Indskriden i Faveur af den første Kjærlighed,
Paarses Forræderi mod Nille ved at forlade Øen uden
hende paa den af Marthe rustede Jagt, den Forladtes
Klage og endelig Avinds Alliance med

den hos en Klokker trufne Søvngud, der overvælder
Anders Styrmand og derved faaer Skibet bragt ud af
den rette Kours. Den for »Peder Paars« i Mellemtiden
vakte yderligere Opmærksomhed skaffede dette Hefte
endnu større Afsætning end dets Forgængere, og den
Popularitet, Digtet havde forstaaet at skaffe sig,
fik et meget talende Udtryk i den Omstændighed,
at den industrielle Bogtrykker Jochum Wieland
udenvidere foranstaltede et Eftertryk af de tre
udkomne Bøger. Formodenlig af denne Grund udgav
Holberg ikke Digtets fjerde og sidste Bog særskilt,
men i Forbindelse med det tidligere Udkomne og med
en Tilføjning til 3. Bogs 3. Sang; denne første
fuldstændige - af Holberg kaldet den tredie -
Udgave af »Peder Paars« har til Titel: »Peder
Paars, Poema Heroico-comicum af Hans Michelsen«,
1720. Den er udstyret med Illustrationer og ledsaget
af et quasi-historisk Apparat til Bestyrkelse af
Fortællingens Paalidelighed, til Støtte for hvilken
der jevnlig henvises til bestemte Pagina af Hans
Mikkelsens Kildeskrifter: Paarses Dagbog med Peder
Ruuses Fortsættelse, Anders Styrmands Sø-Journal,
Jens Bloks Beskrivelse af Øen Anholt, Tydske Jochums
Beretning om sin Tidsalders Begivenheder, Gamle
Gunilds Liv og Levnet, beskrevet af Christen Stork,
samt en i Manuskript forefunden gammel Kallundborgs
Krønike.

Holberg kaldes i en vis Betydning med Rette »den
danske Litteraturs Fader«; i samme Betydning maa
da »Peder Paars« betragtes som vor Litteraturs
Førstefødte, og det er af denne Grund, der her er
gjort forholdsvis saa udførlig Rede for Digtets
Udgivelseshistorie. En nærmere Betragtning af dets
Art og Indhold skal nu søge at forklare Grundene baade
til den Opsigt og til den Uvillie, dets Fremkomst
vakte.

»Peder Paars« frembyder to Hovedsider for Betragtningen: 
den er en litterair Parodi og en almen Satire. Gjenstanden 
for den litteraire Parodi er det antike Heltedigt og dets 
moderne Efterabelser. Beundrere af Holberg, hvem det 
syntes at være en Forringelse af hans Storhed, om 
de maatte tilskrive ham nogen Mangel paa Sands for 
Oldtidsdigtningens ophøjede Egenskaber, have 
villet bestride denne Tendens hos
»Peder Paarses« Forfatter. Men dette er ligesaa
urigtigt som uhistorisk. Selv om ikke Digtets hele
Anlæg og Udførelse bestandig pegede tilbage til de
antike Forbilleder, have vi Holbergs alter ego Just
Justesens Ord for, at »dette Poema
er tildels skrevet for at skjemte med den hedenske Theologi«. I
Betragtningen af denne, af den græske og romerske Mythologi og
den deraf udsprungne klassiske Digtning stod Holberg omtrent paa
samme Trin som hele sin lærde Samtid; om han end ikke som
den fortabte sig i Drøftelsen af grammatikalske og antikvariske 
Undersøgelser, var det dog kun en konventionel Ærbødighed, han

<img>De allesammen laa fast ligesom i Dvale . . .<br><tab><tab><tab><tab>1. Bog 2. Sang.
<sp>Illustration af »Peder Paars«.</sp><br>Efter Kobberstikket i den tydske Udgave af 1794.</img>
viste den antike Poesi: af dens Aand var han uberørt
og maatte vel endog betragte den som en, en »fornuftig
Tidsalder« uværdig Overtro og Barnagtighed. Han »læste
vel undertiden latinske Vers, men ikke uden naar han
blev tvungen dertil«, og da »ikke saameget for den
Fornøjelse, han havde deraf, som for at profitere
af det latinske Sprog«; som et kvikkere Hoved og
en modigere Natur end de Fleste af sine Samtidige
tog han Bladet fra Munden og udtalte, hvad de Andre
tænkte i deres stille Sind, men undgik selvfølgelig
alligevel ikke den Beskyldning for Profanation, der
ledsager ethvert Brud med Konventionen. Han anlagde
sit Digt med Handlingen i Æneiden som Forbillede,
og om han end ikke fulgte det ret længe, bevarede
han dog det hele Gude-Apparat med dets Indgriben
i de jordiske Begivenheder, efterlignede Homers og
Virgils vidtløftige Skildringer og Omskrivninger og
ledsagede helt igjennem disse Udmalinger og Lignelser
med Henvisninger til de tilsvarende Parallelsteder hos
de klassiske Forfattere, Ved Modsætningen mellem denne
olympiske Verden med dens pathetiske Sprog og Digtets
plebejiske Personligheder med deres lave Interesser
opnaaer »Peder Paars« en af sine komiske Virkninger.

Men denne er ikke den væsenligste. Hvad Holberg
først og fremmest tilsigtede, var en satirisk 
Belysning  af sin Samtids Forkertheder. Fra sine 
Udenlandsrejser, der paa Grund af hans ejendommelige 
Maade at færdes paa havde bragt ham
i Berøring med en Uendelighed af Forhold og Personer,
var han vendt tilbage til det snevre hjemlige Samfund,
udrustet med en Maalestok for dets Kulturhøjde og
med den Evne til Sammenligning, som er det bedste
Værn mod al Hensynken i orthodox Tilfredshed med det
Bestaaende, af Vanen Hævdede. Hvad hans opladte Øje
saae, naar han kastede Blikket rundt i sin Kreds, var
et Samfund, der i alle Henseender stod langt tilbage
for Kulturlandene i Fremskridt og aandelig Frihed,
en Stagnation, der havde antaget det selvtilfredse
Filisteris forstenede Form. Mod denne rettede han
da sin Satire: den skulde stede Filisteriet tildoms,
gjøre det Forstenede flydende igjen. I sine Komedier
bringer Holberg to Slægter paa Scenen, den gamle og
den unge, og hvorvel hans Sympathi mest er paa den
Sidstes Side, harcellerer han dog jevnlig ogsaa dens
Udskejelser og Latterligheder. I »Peder Paars« har han
overvejende den gamle Slægt for Øje; den repræsenterer
for ham den døde Tradition, den Kultur, der
<i>III. Bog, 3. Sang.</i>

Hvor vil saa tilig hen. den sucker-söde Frue,
Tör hun vel vove sig saa tyndklæd af sin Stue?



Illustration af den 1772 »ved et Selskab« udgivne
Kvartudgave af »Peder Paars«. Tegnet af Wiedewelt.
Stukket af Clemens.
engang har havt Livets Ret, men hvis sjælløse
Skal er bleven tilbage langt ud over Tiden og nu
tynger Udviklingen som en død Vægt, den maa slæbe
med sig. Under Filisteriets Rubrik lade saa at
sige alle Figurerne i »Peder Paars« sig indordne,
saameget mere som de ere hentede fra Provindslivets
stillestaaende Tilværelse. Allerede i første Sang
opruller Anholtmandens Personalbeskrivelse en sand
Filister-Idyl: Indbyggerne paa den herlige Ø roses
som de der »lever kristelig og nærer sig af Vrag«;
Fogden er en ærlig Mand og røgter sit Dommerembede med
ligesaa stor Retfærdighed som Mildhed: tre Personer, der 
havde myrdet og plyndret en Skibbruden, dømte han ifjor 
til at være Tremarksmænd, »dog skulde Dommen være dem ej 
til Præjudits paa gode Navn og Ære«; Troen er ren og pur
og har været saa fra Arilds Tid, thi Fogden taaler
intet nymodens Sværmeri, og navnlig var han nidkjær
til at forbyde den for endel Aar siden opkomne 
kjætterske Lære, at Beboerne ikke
havde Ret til at tilegne sig de opdrevne Vrag; Præsten
præker og døber godt og er desuden en lærd Mand,
der ikke har nogen Bibel, men til Gjengjæld herlige
Postiller med Kobberstykker i; Degnen er ikke ulærd,
han støber skjønne Voxlys og skulde vel endog kunne
døbe Børn, om det forlangtes; beklageligt er det kun,
at der mellem disse to udmærkede Mænd er opstaaet en,
som det synes, uforsonlig ritualistisk Trætte, idet
Præsten forlanger af Degnen, at han skal folde sine
Hænder, naar han læser Bønnen i Kordøren, hvilket
Degnen haardnakket nægter at gjøre, efterdi det ikke
er med Gebærder, man skal dyrke Gud. I Digtets videre
Gang passerer en


lang Række Filistre Revue forbi Læseren, snart som
Deltagere i Handlingen, snart som episodiske Figurer:
de tre lærde Filologer, der skamslaa hverandre under
Disputen om, i hvilken Legemsdel Venus blev saaret i
den trojanske Krig; Peer Iversen, der er meget lærd,
»thi han sig børster ej, sig aldrig Haaret kæmmer,
som ret grundlærde Folk hel nøje ta'er iagt«, og der
»holder det for Synd, paa Modersmaal at skrive«,
at ikke Haandværksfolk og Bønder skulle blive for
lærde; gamle Gunild, der holdes for at kunne kurere
bruddet Ben med Spyt, forgjøre Folk og ride i Luften
paa et Kosteskaft, men har en til Rædsel grændsende
Respekt for Tyrken og Paven; Barberen Jens Blok, der
kan danne sig en Mening om en Bog alene ved at læse
Fortalen og som Læge »bruger et Slags Kur for Heste,
Fæ og Folk«, saa at han menes at have udfundet det
saakaldte Universale i Medicinen; »Spitzborgeren«
i den Jydske Kjøbstad, der vil banke sin Søn af
Patriotisme, fordi han har skrevet det udanske Ord
»Franco« udenpaa et Brev; Byskriveren Lars Hick, »som
orthografisk var« i den Grad, »at han Materien kun
agtede hel føje« - e tutti quanti~ Forrest i Rækken
staaer Digtets Hovedperson Peder Paars selv, den
velmeriterede Provinds-Borgermand, »som kunde regne
op fast sexten Kræmmer-Aner«, »som udi Kallundborg
fast havde bedste Bod, en stor Korrespondents paa
Stege, Thy og Randers«, ja endog havde faaet et meget
høfligt Brev fra Skipper Sibrant i Amsterdam; med bred
Værdighed gjør denne den lavpandede Honnettetets
Repræsentant sig gjældende i de forskjellige
Situationer, han omtumles i, bestandig nydende
sig selv med selvtilfreds Vigtighed, og hvor der
paakommer ham heroiske Aspirationer, som ikke fuldt
stemme med Filisteriets Grundvæsen, men til hvilke
Overholdelsen af Heltedigtets Form nøder Digteren,
der trækkes han hurtigt ned paa den platte Jord igjen
af den Erkeplebejer, som er stillet ham ved Siden, den
gement-fornuftige Skriver og Krambodsvend Peder Ruus.

Endnu mere end gjennem Figurtegningen er det gjennem
Raisonnementet, at Digterens Satire faaer Luft,
og de forskjellige Emner, som her bringes paa Bane
i livlig Afvexling, danne tilsammentagne ligesom
Ouverturen til Komedierne, samlende mange af disses
Motiver i denne enkelte Komposition. Hvad Under da,
at Tiden spidsede Øren ved at høre denne Musik! Det
var en hidtil ukjendt Klangvirkning: Domsbasunen
akkompagneret af den
lystige Piccolofløjte, og det Hele gjennemført med
en saa rig Variation, at der var Fare for, at hvad
der i denne Sammenhæng kun var enkelte Passager, ved
senere Lejligheder kunde udfoldes til selvstændige
Tonestykker. Forargelsen var stor; men for ikke
at gøre Tiden Uret ved at lægge større Skyld paa
dens Skuldre, end den rettelig har at bære, maa man
erindre, at den ifølge hele sin litteraire Opdragelse
ikke ret vel kunde have den rigtige Opfattelse af
et saa usædvanligt Fænomen som »Peder Paars«. At
Poesien er en Aandsmagt, ja en af de højeste,
var endnu en Hemmelighed for denne Slægt; for den
stod Digtekunsten som en mere eller mindre snurrig
Tidsfordriv, til hvilken der ganske vist udfordredes
en vis Opfindsomhed, nærmest i Retning af at skabe
Metaforer og Billeder, en vis teknisk Habilitet til
Overholdelse af Rhytme og Rim, men som der ikke kunde
tillægges nogen alvorlig Mission udover den direkte
Belæring eller Indprentning af Leveregler. Var Talen
nu ovenikjøbet om et Værk af den komiske Poesi,
til hvis rette Opfattelse der fordres end højere
Dannelse og fuldere Aandsfrihed, saa kan det ikke
undre, at Grændsen mellem almen Satire og personlig
Persiflage blev usynlig for Tidsalderens til slige
Distinktioner uvante Blik, og at et trangt Samfund
nærmest maatte opfatte »Peder Paars« som et raat,
ondartet Skandskrift, hvis synligste Virkning
maatte blive den, at fylde Menigmand, til hvem
Skriftet udtrykkelig henvendte sig, med Foragt for
Institutioner i Stat og Videnskab, som han burde se
op til og holde i Ære. Denne Betragtning var et af
Rostgaards Motiver til hans Klage, medens HOJERS
skarpe Kritik over Digtet var paavirket af den
hvasse Behandling, han kort forinden havde været
Gjenstand for fra Holbergs Side. Dog - siger denne
selv i sin Levnetsskildring - »der fattedes heller
ikke sunde Forklarere og behjertede Forsvarere for
dette lille Værk, der ansaa det baade for noget Stort
og Behageligt, paa saadan skjemtsom Maade at skrive
nyttige Satyrer, og derfor, da mit Navn blev bekjendt,
takkede de mig for begge Dele, og i den Sted Andre
toge Anledning heraf at sige, at vi nu begynder
at traktere Poesien som Sladder, da sagde disse at
vi aflader og holder op derfra, og at vi nu har et
dansk Poema, som vi uden Skamme kan vise baade for
Franske og Engelske«. Skjøndt Eftertrykket var et
grovt Indgreb i Holbergs Ejendomsret, udga glædede
det ham alligevel, at hans Bog saaledes var bleven tre
Gange oplagt i halvandet Aar, »som endnu ikke har
hændet nogen dansk Bog«; to følgende Eftertryk
bragte Udgavernes Antal i Holbergs Levetid op til
fem. 1772 udgav »et Selskab« den smukke Kvartudgave
med Wiedewelts Tegninger i Clemens' Stik, den da
kun toogtyveaarige Kobberstikkers første offentlige
Arbejde. Af senere Udgaver nævne vi her A.E. BOYES i
forskjellige Oplag udkomne, det Holbergske Samfunds
af F.L. LIEBENBERG besørgede og samme omhyggelige
Textkritikers senere yderligere gjennemsete Udgaver
af Digtet. Der er udkommet en svensk, en hollandsk og
en tydsk Oversættelse af »Peder Paars«, den sidste
af Holbergs personlige Omgangsven Kapelmester
J.A. SCHEIBE, der har indledet det andet Oplag
af sin Gjengivelse med en Biografi af Digtets
Forfatter. 

Ikke længe efter Udgivelsen af »Peder Paars« gjorde 
Holberg det klart for Alle, at det ikke blot var
skjemtende, han vilde reformere, men ogsaa i fuldt
Alvor. Som Universitetets Sekretair skulde han 1720
skrive Programmet til Baccalaurei- og Magistergraden; 
det var akademisk Sædvane, at de, som havde taget
Graden, ved denne Lejlighed skulde roses, hvorfor
Holbergs Venner med deres Kjendskab til ham da ogsaa
spaaede, at »det vilde ikke gaa vel af for ham«. Deres
Spaadom slog til. Holberg dvælede i sin Programtale
ved den Kjendsgjerning, at Kandidaternes Antal Aar
for Aar tog af, og hvorvel han fremhævede, at dette
ikke var nogen Særegenhed for Kjøbenhavns Universitet,
men en fælles Lod for alle ældre Akademier, der let
stilledes i Skygge af de nyere, saa fremgik det dog
tilstrækkelig klart af hans hele Argumentation, at
Universitetet just derfor trængte til en Foryngelse
baade af Personer og Principer, hvorved der kunde
raades Bod paa denne Brøstfældighed - saa klart,
at Konsistorium undertrykte Talen, men derved netop
»temmelig forhøjede Prisen paa den, som gemenlig
skeer, naar en Ting bliver forbuden, thi da gaaer det
som med Rygtet, at jo mere det skal holdes gedulgt,
jo snarere kommer det ud blandt Folk«.

1722 udkom Hans Mikkelsens »Fire (rettere fem) Skiemte-
Digte«, indledede med en Fortale af Udgiveren, en Betænkning
af hans bestalter Forsvarer, den sundt og ædrueligt 
raisonnerende Just Justesen, samt - som en overgiven Satire 
over Tidens litteraire
Skik - »et lidet Gratulations-Vers, Hans Mikkelsen til
Ære« af »Mogens Andersen, uværdig Secundæ Classis
Collega i Kallundborg«. 

I det første Skjemtedigt om »Heraclitus og 
Democritus«, Repræsentanterne for den
pessimistiske og den optimistiske Livsbetragtning,
dømmer Poeten disse tvende Vismænds Anskuelser imellem
og kommer til det Resultat, at »den Første græd med
Grund, den Sidste bedre lo«. »Apologi for Sangeren
Tigellius«, en hos Horats forekommende Person,
behandler den Vægelsindedes Karakter, altsaa et Emne,
som Holberg kort efter fremstillede dramatisk, men
som her beskues med en videre Horizont til Baggrund
end i Komedien. Det tredie Digt kaldes »Critique
over Peder Paars«, en Samtale mellem Hans Mikkelsen
og hans Svoger Tøger om den rette Satires Natur og
Væsen, hvorom de To have ganske modsatte Meninger;
en Anonym kommer til, erklærer sig for en af Hans
Mikkelsens Beundrere og udtaler i de smukkeste Vers,
Holberg har skrevet, sin Dom over hans Poesi:

Maaske i Graven naar forraadnet er hans Krop, 
maaske naar ved hans Død al Avind holder op, 
man slaaer paa anden Streng, i anden Tone spiller, 
man seer med Øjne det, man nu ej seer med Briller. 
Lad være, Lærdom ej er skjulet derudi, 
lad være, at det kun er simpel Fantasi: 
et kunstigt Arbejd, skjøndt det er af ingen Nytte, 
med lærde Skrifter dog en Kjender ej vil bytte.

Den fjerde Satire er den tidligere (S. 34)
omtalte om Ægteskabet; i den femte, »Zille Hans
Dotters Gynaicologia eller Forsvars Skrift for
Qvinde-Kjønnet«, forfægter Holberg en af sine
Yndlingsideer: Kvindeemancipationen. - Skjemtedigtene
ere udgivne af F.L. LIEBENBERG i »Ludvig Holbergs
Mindre Poetiske Skrifter« 1866.

Holberg tog nu, efter hvad han selv fortæller, fat
paa sine gamle Studeringer igjen, »der i saa lang
Tid vare tilsidesatte«, og prøvede paa at fuldføre
et allerede tidligere paabegyndt statsvidenskabeligt
Arbejde om Danmarks og Norges gejstlige og verdslige
Forfatning. Men hans Sjæls Strenge vare nu engang
blevne stemte i Skjemtens høje og lyse Toneart,
og det gik ikke saa let at faae denne Klang dæmpet,
som han havde troet. Tvertimod - ret nu strømmede
der en brusende symfonisk Fylde fra dem, overdøvende

alle hans samvittighedsfulde Betænkeligheder og
dragende ham tilbage til Kunsten, til hans Livs
Storværk.

Medens det omtalte Skrift var i Arbejde, fortæller
Holberg paa sin beskedne og sindige Maade, »faldt
det Nogle ind efter fremmede Nationers Exempel at
indrette Skuespil paa det danske Sprog, og som man
sluttede, at jeg ikke maatte have saa slet Naturel
til at skrive Saadanne Fabler, blev jeg stedse anmodet
omr igjen at tage fat paa det, jeg nylig havde afsagt
fra mig [nemlig den komiske Digtning]; paa den ene
Side drev mine Venners indstændige Anmodning mig,
hvoriblandt der fandtes af de allerfornemmeste
Mænd her i Staden, som det ikke var saa let en Sag
at nægte; paa den anden Side blev jeg afskrækket af
den Fortræd, som slige Skrifter føre med sig. Thi
jeg havde noksom lært af de Attakker, jeg havde havt
tilforn, hvor vanskeligt det er at lægge sig ud med
hele Verden. Men omsider blev jeg dog overvunden
af mine Venners Bønner, hvorudover jeg gav mig til
mit forrige Arbejde igjen og skrev de Komedier, som
siden derefter bleve publicerede og ere nu i Alles
Hænder. Dette var mig fornemmelig angelegen, at jeg i
disse nye Komedier kunde forestille nye Laster, som
ikke vare altfor meget slidte paa i andre Komedier,
og som vores Nation i Særdeleshed inklinerer til. Jeg
underkastede dem i Førstningen mine Venners Censur
og var endnu i Tvivl, om jeg vilde lade dem komme
for Lyset; men da jeg saae, at de endnu holdte an
hos mig derom, overleverede jeg de fem første til en
Bande Komediant-Spillere at forestille.«

Med denne »Bande Komediant-Spillere«  forholder 
det sig paa følgende Maade. Frederik IV., der
paa sin store Udenlandsrejse som Kronprinds havde
udviklet sin Sands for theatralske Forestillinger,
underholdt baade en italiensk Opera- og en fransk
Skuespiller-Troupe til Hoffets Forlystelse. Denne
sidste spillede især Molières, Dancourts og Legrands
Lystspil, enkelte af Corneilles og Racines Tragedier
og nogle af Maskekomedierne i Gherardis »Théatre
italien«. I Aaret 1721 maatte den imidlertid vige
Pladsen for et tydsk Operaselskab, og dens Medlemmer
afskedigedes. Selskabets Maskinmester og
Dekorationsmaler ETIENNE CAPION havde allerede
i Begyndelsen af sit Ophold i Kjøbenhavn faaet
Borgerskab som Vinhandler, men ikke havt synderligt
Held med sig i denne 
Forretning; saasnart der nu blev Tale om Troupens
Afskedigelse, ansøgte han om Tilladelse til at
anlægge et Komediehus og fik den. Privilegiet satte
han i Pant for at faae Penge til at bygge for, kjøbte
en Grund imellem Gothersgade og Lille Grønnegade
og opførte et Theater med Façade ud imod begge
Gaderne (i Gothersgade nuværende Nr. 11, 13 og 15,
i Ny Adelgade nuværende Nr. 6, 8 og 10), Indkjørsel
midt paa Bygningen i Lille Grønnegade, hvor ogsaa
Tilskuerpladsen var, medens Udkjørsel og Scenerum gik
ud til Gothersgade. Som Personale engagerede han den
franske Troupe, der endnu opholdt sig i Byen i Haab
om at skulle komme til at spille ved Hoffet igjen
afvexlende med de tydske Operister, og aabnede sine
Forestillinger i Januar 1722. De formaaede imidlertid
ikke at samle noget tilstrækkelig stort Publikum,
og end ikke de tydske Hanswurstiader, end ikke den
berømte stærke Mand, med hvilke Trækmidler der gaves
Forestillingerne Afvexling, formaaede i Længden at
holde Folk til Huset. Man maatte være betænkt paa
andre Udveje. En saadan fandt RENÉ MONTAIGU, Troupens
dygtigste Skuespiller, en litterairt dannet Mand, der
forstod Dansk saa nogenlunde og var gift med en dansk
Hustru, som bevægede sig med en saadan Lethed i det
franske Sprog, at hun var et meget benyttet Medlem
af Selskabet. Montaigus Tanke var den nærliggende
og dog saa overraskende nye, at benytte Skuepladsen
i Danmarks Hovedstad til Opførelse af Skuespil i
det danske Sprog. Han støttedes i denne Plan af
den indflydelsesrige, for dansk Litteratur nidkjære
FR. ROSTGAARD og fik, sikkert ved dennes virksomme
Anbefaling, Privilegium paa »i Kjøbenhavn at maatte
indrette og forestille Komedier i det danske Sprog«,
dog under Forbehold af, at han ikke kolliderede
med Capions Privilegium paa »alene at maatte lade
indrette Komedier sammesteds«. Montaigu var altsaa,
som det ogsaa fra først af havde ligget i hans Plan,
henvist til at søge Overenskomst med Capion; en saadan
var snart truffen, otte Herrer, for Størstedelen
Studenter, og tre Damer, blandt dem Mdm. Montaigu,
engageredes som det danske Theaters oprindelige
Stamme og gjorde saa god Fyldest, at allerede nogle
af disse Skuepladsens første Navne (Pilloy, Ulsøe,
Henrik Wegner, efter hvem de holbergske Tjenere tog
Navn) kaste Glands over vor Theaterhistorie. De
instrueredes af den med alt Scenevæsen fortrolige
Montaigu, og Onsdagen den 23. September 1722
aabnedes den
danske Skueplads med en Prolog af FR. ROSTGAARD og
»Gnieren« af Molière.

Det var for denne Scene, Holberg skrev sine Komedier,  
af hvilke »Den politiske Kandestøber« rimeligvis blev
opført allerede den anden Forestillingsaften og de
fem første Stykker overhovedet alle kom frem inden
Aarets Udgang. I det første Tidsafsnit af den unge
Scenes Virksomhed, fra 1722 til 1728, skjænkede
Holberg den ikke mindre end otteogtyve Skuespil,
medens de sex øvrige af hans ialt 34 dramatiske
Arbejder bleve forfattede fra Begyndelsen af
Theatrets følgende Periode 1747 til henimod hans
Død. Fra Scenens Grundlæggelse 1722 til Holbergs Død
bleve hans Komedier opførte i følgende Orden: »Den
politiske Kandestøber«, »Den Vægelsindede«, »Jean
de France«, »Jeppe paa Bjerget«, »Nytaarsprolog«,
»Gert Westphaler«, »Den ellevte Juni«, »Barselstuen«,
»Det arabiske Pulver«, »Julestuen«, »Maskeraden«,
»Jacob von Thyboe«, »Ulysses von Ithacia«,
»Kilderejsen«, »Melampe«, »Uden Hoved og Hale«,
»Henrik og Pernille«, »Diderich Menschenskræk«,
»Den pantsatte Bondedreng«, »Den Stundesløse«,
»Pernilles korte Frøkenstand«, »Den danske Komedies
Ligbegængelse«, »Den honnette Ambition«, »Erasmus
Montanus«, »De Usynlige«, »Abracadabra«, »Hexeri eller
blind Allarm«; - »Plutus«, »Sganarels Rejse til det
filosofiske Land«, »Don Ranudo«, »Det lykkelige
Skibbrud«, »Republiken«, »Philosophus udi egen
Indbildning«. Et enkelt Stykke, »Den forvandlede
Brudgom«, er først kommet paa Scenen i vore Dage
(1882).

Som tidligere berørt, omtaler Holberg ikke nogetsteds i sin
Selvbiografi, at han har seet Komedie i Frankrig eller
Italien, da han besøgte disse Lande paa sin fjerde
Udenlandsrejse; ejheller om det engelske Theater har
han noget at berette fra sine Besøg i London. Naar
man seer hen til den forbausende Frodighed, hvormed
Komedie-Produktionen vælder ud af ham - over tyve
Stykker ere blevne til i mindre end tre Aar - bliver
det dog næsten utroligt, at han ikke ved Selvsyn
skulde have erhvervet sig et tilmed ingenlunde ringe
eller overfladisk Kjendskab til den sceniske Digtnings
Krav; thi baade vidner en saa kraftig Frembringelse
om stor Sikkerhed med Hensyn til Midler og Maade,
og ere hans Komedier jo netop i Besiddelse af stor
dramatisk Virkeevne. Beundringsværdig som denne
Digtning allerede i sig selv er, vilde
De ved

Hans Kongl. Majests. særdeeles Naade
Privilegerede Danske
ACTEURS
Aabne atter i Dag Onsdagen den 28 October
Deres Theatrum ved at forestille paa det Danske 
Sprog et artig og fornøyeligt Skue-Spil
Om
Mester GERT WESTPHALER
Eller
Dend meget talende BARBEER.
Som nyeligen her i Kiøbenhavn er componeret.

Priisen for dem/ som finde Behag udi at bivaane dette Skue-Spil/ 
er saadeles indrettet/

Hver Person betaler paa Theatro   1 Sletdaler
Udi en af de mellemste Loger      1 Sletdaler
Udi de underste Loger             3 Mark
Par Terre                         2 Mark
Paa Galleriet                     1 Mark
For en heel Loge betales som for 4 Personer.

De Stands-Personer/ som vilde behage at beære dette Skue-Spil
med deres Nærværelse/ ombedes allerydmygst at lade dem/ 
som ere udi deres Livrie/ udeblive.

Iligemaade ombedes de/ som forlange een heel Loge, at addressere sig til
Mr. Montaigu/ boendes i Gothers Gaden nest ved Comoedie-Huuset.

Theatrum er paa det sædvanlige Sted i Grønnegaden/ saa kand og Liebhaberne(?)
igiennem Porten i Gothers-Gade indlades;

Begyndelsen skeer præcise Klokken 5/ at det Klokken 7 kand have Ende.



Facsimile af det ældste paa det St. kgl. Bibliothek
bevarede Exemplar af en Theaterplakat fra en holbergsk
Forestilling (28. Oktbr. 1722).

den næsten grændse til det Vidunderlige, om man
ikke turde søge nogle af Forudsætningerne for
den i et direkte Bekjendtskab med det franske og
det italienske Theater. Men hvorledes dette nu
end forholder sig, saa har Holberg ialtfald ved
Læsning været fortrolig med begge disse Theatres
ejendommeligste Frembringelser. Allerede de fremmede
Litteratur-Navne i den holbergske Personliste:
Jeronimus, Leander, Leonora, Leonard o. s. v. vise,
at det var Samtidens almindelige Renaissance-Drama,
hvis Kunstform han overflyttede til Danmark, og han
henregner sig udtrykkelig til »den orthodoxe Sekt,
som seer efter Orden og Regler« (Ep. 441). Først og
fremmest var MOLIERE hans Forbillede, og selv udenfor
Komedierne, i »Epistlerne« og de »Moralske Tanker«
f. Ex., findes der Vidnesbyrd nok om, hvor nøje han
har kjendt ham, og hvor højt han har beundret ham;
i sidstnævnte Skrift fremhæver han ham som den Mand,
»der haver bragt for Lyset det begravede Artificium
og skrevet Komedier efter de gamle Grækers og Romeres
Plan - ja endogsaa har overgaaet de Gamle derudi,
saa at han derfore kan regnes iblandt de sidste
Tiders store Philosophos«; Molière kaldes den »store
Comicus« (Ep. 66), hans Komedier »Mesterstykker« 
(Ep. 365, 447) - »et helt Sekulum kan neppe bringe
tilveje saadan Gejst som Molière« (Ep. 506a). Det er
Holbergs højeste Tilfredsstillelse, at hans Stykker
have kunnet hævde sig paa den danske Scene Side
om Side med Molières: »jeg kunde ikke Andet end
fatte Tanker om de af mig forfærdigede Originaler,
efterdi jeg mærkede, at de holdte Stand med den store
franske Komedieskrivers Stykker«. Det efter-molièreske
Theater kunde Holberg ikke finde Smag i, navnlig kunde
han ikke forsone sig med den beundrede Destouches;
han betragter Sværmeriet for hans borgerligt-rørende
Dramer som en Smagsforvildelse og ønsker Molières
rene Kunstretning tilbage; »man kan se igjennem
Fingre med Molières Fejl, efterdi saamange Artigheder
bøde derpaa«, men hos de Yngre er der slet Intet,
som gjør Fejlene undskyldelige (Ep. 493): »det
synes, at Kunsten er uddød med Molière« (Ep. 190);
»jeg holder for at Spektakler aldrig kan komme
istand igjen, medmindre den Smag, som man havde
i Molières Tid, igjen fornyes, og medmindre samme
store Komedieskrivers Skuespil blive en Plan for
andre Autores« (Ep. 296). For Holberg, som ellers
mindst af Alt er Autoritetstilbeder, er Molière
Autoriteten i dramatiske Emner; i den 66. Ep.
ender han en æsthetisk Deduktion med det fyndige
Argument: »anderledes vilde Molière ikke dømme derom,
hvis han stod op fra de Døde«, og i den tør-komiske
Begyndelse af Ep. 238 manes den franske Digter atter
frem til Forsvar for sin danske Medbroder: »Min Herre
skriver, at han Dagen for sin Hjemrejse med sin Frue
engang var paa den danske Komedie, hvorudi han selv
fandt stor Behag, men at hans Frue havde befundet
sig ilde derefter, saasom hun havde hørt adskillige
modbydelige Expressioner, som Canaille, Jomfrudom og
deslige. Det gjør mig hjerteligen ondt, at deslige
Ting have havt hos den gode Frue saadan Virkning. Jeg
ønsker hende en god Bedring og raader, at, saasom hun
er af den Delikatesse, at hun ikke kommer der oftere:
thi Sundheden er et Menneskes største Klenodie. Dette
er det bedste Raad, man kan give; thi Komedierne
kan efter hendes Smag ikke indrettes; Stilen maatte
derved saaledes mønstres, at et Skuespil kunde tabe
Navn af Skuespil. Saaledes dømte fordum Moliére derom;
og var det i den Henseende at han skrev den Komedie,
som fører Titel af Précieuses Ridicules.«

Det er Molières Kunstform i det Store og Hele, Holberg
anerkjender som gyldig Norm for Komediedigtningen;
men at han ogsaa i ikke faa Enkeltheder har taget
Molière til Mønster, bliver klart for Enhver, der
har et nøjere Kjendskab til de to Digtere. Saavel
til Handling og Situation som til Replikskiftet
henter han hyppigt Momenter fra sin store Forgænger
og faaer desuden af dennes Ideer Impulsen til videre
Udarbejdelser, der i deres endelige Skikkelse kun
have Spirepunktet tilfælles med Forbilledet. Det maa
imidlertid ikke oversees, at adskillige Ligheder ikke
skyldes nogen direkte Efterligning, men have deres
Grund i de fjernere Kilder, der have været fælles
for begge Forfatterne. Og med al Overensstemmelse
i Kunstform og Detailler er der jo mellem de to
Komediedigtere den afgjørende Forskjel, som de
højst ulige Tids- og Samfundsbetingelser for deres
Virksomhed frembringe. Molière digtede for et stort,
mægtigt og glimrende Samfund, Brændpunktet for hele
Tidens Kultur, hvorfra den atter udstraalede til alle
Verdenshjørner som normgivende for hele Europa; han
skrev i et fuldt uddannet, af Naturen til pointeret
Stil anlagt Sprog og med en Litteratur bag sig; hans
Komik havde ikke til Opgave at høvle de første ru
Knaster og Knuder bort fra Samfundsfladen, men 
tvertimod at give den fine Ornamentering dens højeste
Fuldendelse. Hvad man kunde kalde de elementaire,
de mere grovkornede Lyder og Latterligheder, bliver
ikke den nærmeste Gjenstand for hans Satire, der
tvertimod helst vælger sig til Emne et mangfoldig
sammensat Selskabslivs subtilere Yderligheder, de
mere kombinerede Sjælstilstande: Forstillelse,
Snerpen, Tvivl, Skinsyge, Menneskeforagt
o. s. v.; til Udmalingen af disse raader han
over en beundringsværdig psykologisk Sands og en
Følelsens Finhed, der vidne om, at han selv har
gjort Træk og Modtræk i dette sindrige Selskabsspil,
selv har været hævet og sænket af Lidenskabens
Bølgegang. Som overlegen Aand har han kunnet bringe
sine Oplevelser eller Udbyttet af sin Reflexion i
ægte komisk Form, fremstillende dem med en aldrig
overtruffen Fuldendthed i den sproglige Form, der især
i Molières versificerede Skuespil har en uforlignelig
Ynde og Prægnans, Udtrykket for den franske Aands
epigrammatisk-antithetiske Ytringsmaade, forenet med
den betagende Livfuldhed, der betegner hvert Ord
som udstrømmet fra Naturens levende Kildevæld. Hvilket
Svælg mellem Kjærlighedens Sprog hos Molière og hos
Holberg! Hist en Nuancering saa fin og saa sikker, at
den med lige Sandhed og Skjønhed maler Elskovsknoppens
spæde Blade i deres første Udfoldelse og Lidenskabens
blussende Blomst - her en stivnet, traditionel
Formular, som neppe den største Fremstillingskunst
kan puste Liv i. Afstanden mellem de to Digtere er paa
dette Punkt saa stor, at det bliver en Uretfærdighed
at maale deres Stilling til hinanden efter den,
at veje deres Værd efter, hvad der er den Enes
fuldkomneste, den Andens svageste Side. Men som den
yderligst drevne Modsætning imellem dem kaster den
sit Lys over Forskjellen i det Hele taget, og idet den
antyder det Vanskelige og Utaknemmelige ved Holbergs
litteraire Position, gjør den ham dobbelt stor ved
at henlede Tanken paa, hvor ubegribelig godt han
overvandt disse Vanskeligheder. Hans Materiale var
et Sprog, som kun faa Forgængere havde gjort tjenligt
til poetisk Brug, hvor navnlig den komiske Stilfarve
saa at sige ganske fattedes og maatte skabes af ham
fra nyt af. Hans Emner maatte udelukkende hentes fra
de stærkt iøjnefaldende, med grove Linier og grelle
Farver fremtrædende Bagvendtheder, som forekom i den
lavere Borgerstands og tildels Bondens Liv; kun dette
Liv havde nogen national
Karakter; de Fornemmes var kun en stiv Eftergjørelse
af et fremmed Ceremoniel med saa stærk Tilbagetrængen
af Natursiden som muligt, og det var desuden,
af Hensyn til Samfundets Tranghed, vanskeligt at
benytte til komisk Digtning, thi allerede vor
første Komedieforfatter maatte  bøje sig for den
Indskrænkning, de smaa Forhold paalægge særlig
Lystspildigteren: »Ellers kan gives en vigtig
Aarsag, hvi Personer af Middelstand saa ofte
bruges i vore danske  Originaler,« siger Holberg
i Ep. 447: »saasom hos os er ikkun et lidet
Antal af Grever, Baroner og andre karakteriserede
Standspersoner, hvoraf Frankerige vrimler, saa vilde
man støde sig over at se dem ofte forestillede paa
Skuepladsen, helst naar Scenen er udi Danmark,
og vilde man betjene sig af Etats-, Justits-,
Cancelli-Raader, hvorpaa vi have nogenledes
Forraad, vilde det end give mere Opsigt.«
Hans Publikum endelig var vel ikke ganske
ubekjendt med den Kunstform, Holberg indførte hos
os som national Digtning, men desmere med Satirens
sande Væsen, naar det bragtes i saa nær Berøring
med den og saae sit eget daglige Liv behandlet
af den, ja saa ubevandret i dens naturligste
Forstaaelse, at f. Ex, »Den politiske Kandestøber«
vakte Manges Uvillie, fordi de mente, den raillerede
med Borgemester og Raad, skjøndt der - som Holberg
siger - »aldrig er skrevet en Komedie, som
mere tager Magistraten i Forsvar«. Jo engere
Samfundskredsen var, des nærmere laa Forvexlingen
af komisk Digtning med Persiflage, des vissere
kunde Digteren være paa at blive stemplet som
Pamfletskriver; naar Holberg latterliggjorde
en Lyde som den utidige Snaksomhed, havde
han en, vel ikke saa storslaaet - og deri laa jo
netop det Tyngende og Trættende - men ligesaa
sejg Kamp at bestaa mod Fordomme, vrang Udtydning og
bevidst Mistænkeliggjørelse som Molière, naar
han fravristede sin Samtid Sejrens Laurbær i den
stolte Holmgang med en Samfunds- eller Verdensmagt
som Tartufferiet. - Sammenligningen mellem
Molière og Holberg ligger saa nær, hvor dennes
Komediedigtning skal omtales, at den slet ikke
lader sig afvise; i Lunets Art og Fynd ligne de
to Forfattere hinanden saameget, at Sammenstillingen
indfinder sig af sig selv. At Molière, absolut
seet, er den rigere Digternatur, er ubestrideligt;
selv om Naturbetingelserne havde været ganske de
samme hos dem Begge, maatte han blive det i sin Tid
og i sit Samfund. Men at Holberg, relativt seet,
ved Grundlæggelsen af
den danske dramatiske Litteratur blev, som
Oehlenschläger siger, »mer for Danmark end for
Frankrig Molière«, det turde være en ligesaa
uimodsigelig Sandhed, som forøger Holbergs Hæder,
uden at forringe Molières.

Fælles Kilder for de to Skuespildigtere vare især den 
italienske Maskekomedie og den gamle romerske Forfatter 
PLAUTUS. Maskekomedien, der vistnok kan tælle sine Aner 
helt tilbage til Grækenlands Oldtid, og hvis Rester
gjenfindes endnu i vore Dages Pantomime, var et
Skuespil, i hvilket der med en skizzeret Plan
som Grundlag for Handlingen improviseredes frit
af bestemte, ved Dragt og Maske typisk betegnede
Figurer fra Italiens forskjellige Egne: Pantalone,
den gamle Fader fra Venedig, il Dottore, den lærde
Pedant fra Bologna, Tjeneren Arlechino fra Bergamo,
Pulcinella fra Neapel o. s. v. Det er en saadan
Troupe, Holberg kom til at bo sammen med i Rom,
og da hver Skuespiller kun havde sit ene faste
Rollefag (Maskekomedien kaldtes ogsaa commedia
dell'arte, fordi den udførtes af Fagskuespillere,
i Modsætning til Dilettantkomedien), forklares heraf
Holbergs Forundring over, at Hovedmanden for Banden,
som udførte Doktorens Rolle, »blev af Alle kaldet
Sigr. Dottore, endogsaa naar de talede alvorlig med
ham, og han tog ogsaa imod Titlen, saa man skulde
tænke, at han var legitime promoveret Doktor og ikke
en Komediantspiller«. Om Holberg har set Banden agere,
vide vi som sagt ikke, men dens Repertoire har han
kjendt af GHERARDIS vidtudbredte Skuespilsamling
»Le Théâtre Italien«, i hvilken en stor Del af disse
Komedier ere optagne i den Form, de efterhaanden havde
faaet ved Maskekomediens Akklimatisation i Frankrig
og dens Figurers Sammensmeltning med forskjellige
af den tidligere franske Farces Typer. Molière har i
sine lavkomiske Skuespil benyttet Træk og Skikkelser
fra Maskekomedien i stort Omfang; den var i hans
første Tid som omrejsende Skuespildirekteur hans
vigtigste Mønster. Dels med Molière som Mellemled,
dels direkte fra Kilden har Holberg indført adskillige
af Maskekomediens Enkeltheder i sine Skuespil; flest
findes samlede i den litteraire Parodi »Ulysses
von Ithacia«, men selv i de mest lokale Skildringer
forekommer mangt et Træk, som kan føres tilbage til
det nævnte Udspring.

Endelig PLAUTUS. Holbergs Beundring for den romerske  
Komediedigter er højst betegnende for hans Naturs Friskhed og
Oprindelighed. Renaissancetidens store klassiske
Mønster var Terents; atter og atter anbefaledes
Studiet af ham, der oprettedes særlige Professorposter
til hans Fortolkning, og det gjordes de Studerende
til en Pligt at udføre hans Stykker. Det var
ingen slet Smag, men lidt tynd var den: Plautus'
fyndige Komik laa den for langt nede til at fortjene
Paaagtning. Anderledes dømmer Holberg: »Jeg ligner
Plautum ved et dejligt Jomfru-Ansigt med adskillige
Pletter, Terentium ved et glat, men derhos et
Hverdags-Ansigt«, siger han i Ep. 195. »Man kan
sige, at fra Plauti Alder indtil Molière, som gjør
en Tid af 2000 Aar, intet anseligt Skuespil, som
bekjendt er, haver været kommet for Lyset. Thi hvad
Terentii Komedier angaaer, da er jeg ikke af Mening
med dem, som gjøre saa stort Væsen deraf, indtil at
præferere dem for Plauti Skuespil: thi den Gejst, den
Festivitet, som er Sjælen udi en Komedie og som gjør
en Skueplads levende, fattes her. Vel er sandt, at
Stilen er net og Karaktererne vel udførte; men Saadant
er Noget, som mange Andre kan succedere udi, efterdi
det udfordrer kun Arbejde og en Slags Skjønsomhed. Men
at skrive Saadanne Skuespil som Plauti, dertil
udfordres særdeles naturlig Gave, som hos ganske faa
Mennesker findes« (Ep. 190). Hvor Holberg (i Ep. 66)
vil begrunde den komiske Overdrivelses Berettigelse,
idet »Skuespil uden outrerede Karakterer eller uden
det, som akademiske Censores anse som Fejl, ingen
Virkning have«, fremdrager han et enkelt Exempel paa
plautinsk Komik, der ret slaaende viser, hvilken
fortrinlig Sands han havde for »Gejsten« i det komiske
Skuespil: »Hvad kan være mere outreret - siger han -
end den Beskrivelse, som Plautus gjør over Euclio,
nemlig at naar han gik tilsengs for at sove, bandt
han en Pose for sin Mund, paa det at hans Aande ikke
skulde gaa bort og spildes: men hvad haver tilligemed
mere diverteret end samme outrerede Beskrivelse?«
En saadan Samfølelse med Plautus maatte i mange
Maader føre Holberg til at opstille ham som et af
sine Mønstre og saavel laane enkelte Træk fra ham som
navnlig stræbe efter at komme ham nær i Skildringens
Fynd, i den brede, kraftige Karaktertegning, den rask
fremskridende Dialog, kort sagt i hele det komiske
Stilpræg.

Forøvrigt har Holberg ligesom Molière »taget sin
Ejendom, hvor han fandt den«, og Eftersporingen af
fremmed Indflydelse paa hans Skuespildigtning vilde
føre os paa den ene Side til Aristofanes,
der er kjendelig i hans seneste Komediers allegoriske
Maneer, paa den anden Side til den eftermolièreske
Litteratur. Den egenlige Stof-Opfindelse eller
-Tilegnelse er og bliver imidlertid af underordnet
Betydning for Dommen over en Skuespilforfatter; det
er hans Evne til at omforme det i ægte dramatisk
Form og til i denne Form at hævde sig som en fra
Forbillederne bestemt udpræget Individualitet, det
her først og fremmest kommer an paa.

Som en saadan Forfatterpersonlighed med selvstændigt
Præg, med sine egne Betingelser og sin deraf 
bestemte egne Virkemaade viser Holberg
sig i sin Komediedigtning ikke mindre end i sine
øvrige Skrifter. Han stiler i sine Digterværker mod
samme Maal som i sine historiske og moralfilosofiske
Arbejder; kun i Midlerne ligger Forskjellen. »Jeg
haver brugt min Pen udi dette Slags Arbejde som en
Philosophus«, siger han i Ep. 374, »og derfore regner
mine Komedier iblandt mine moralske Skrifter«. Hvilket
var da Holbergs Standpunkt som »Philosophus«? Det
var den nye Tids. Den kritiske Retnings Litteratur
havde en af sine flittigste Læsere i ham, med Bacon
og Locke, med Montaigne og Bayle var han nøje kjendt
og paavirkedes stærkt af den frie Aand hos disse
Forfattere. Varigst tiltaltes han af det Udtryk, den
frie Tænkning havde faaet i den engelske Filosofi. Det
var paa Ugedagen efter Holbergs Fødsel, at Newton i
Royal Society havde fremsat sin Gravitationstheori -
den samme Tænker, hvis Valgsprog var: »Vogt Dig for
Metafysik«. Det var den afgjørende Tilbagevenden
fra Spekulationen til Betragtningen af den sande
Natursammenhæng, der her signaliseredes, og paa dette
ædruelige Grundlag udviklede den engelske Filosofi sig
videre i Holbergs Ungdoms- og Manddomstid. For denne
kritiske, paa eengang sondrende og samlende Tænkning
maatte baade den overtroiske Opfattelse af Fænomenerne
i deres Isolerthed og den spekulative Konstruktion af
deres Sammenhæng lidt efter lidt synke til Jorden. Som
vi vide, blev ogsaa Aabenbaringslæren inddraget under
denne Kritik, forkastet som uholdbar overfor Fornuften
og erstattet af den naturlige Religion. For en Del
sluttede Holberg sig til denne og stod i religieus
Henseende nær ved Deismen, hvorvel han tog sine
Reservationer overfor enkelte af dens Konsekvenser og
i sin senere Levetid ikke var uden Betænkelighed med
Hensyn til de krasse Former, den begyndte at antage
særlig i den franske Litteratur.
Hvilende paa Saadanne Forudsætninger maatte Holbergs
Filosofi blive empirisk af Indhold, rationel af
Methode. Vi kjende hans Had til Metafysiken; jo mindre
han følte sig skikket til at gaa ind paa dens Formel-
og Floskelvæsen, des stærkere maatte han finde sig
opfordret til at bruge sine egne Øjne og prøve det
Sete paa sin egen Fornuft, saaledes som denne nu
engang var bleven uddannet i Livets og i Tænkningens
Skole. Hans Filosofi blev en Moralfilosofi, en
praktisk Meddelelse af hans Undersøgelses Resultater,
uden Fremhævelse af den systematiske Sammenhæng. Og
det er denne Moralfilosofi, der iklæder sig
Digtningens Form i Holbergs Komedier, i hvilke vi se
Samfundsfænomenerne afspejlede i hans klare, nøgterne
Fornuft til Belæring for Samtiden. Ad Skuespillets
populaire Vej skaffer han sin Livsanskuelse Indgang
hos Folket: han bekæmper Overtroen baade lejlighedsvis
og i Komedier, som helt ere helligede dette Emne
(»Uden Hoved og Hale«, »Hexeri eller blind Allarm«),
reducerende Fanden, »de Orthodoxes Yndlingshelgen«,
til en latterlig, højst uskadelig Person; han
angriber det golde Lærdomsvæsen, det filologiske
Pindehuggeri som det filosofiske Styverfængeri;
han latterliggjør den Tradition, der holdes i Ære,
blot fordi den er Tradition, han drager tilfelts mod
det tomme Skin, hvad enten det er et Skin af Lærdom,
af Dygtighed, af Fornemhed eller af Bravour, han tager
de rodløse Efterabelser paa Kornet, og han forfølger
de fornuftstridige Smagsretninger i Litteraturen. Og
medens hans Livsopfattelse som en frisk og kraftig
Strøm skyller disse store Hindringer for Fremskridt og
Aandsfrihed overende, sender den i talløs Vrimmel sine
rensende Bække ind gjennem Hverdagslivets Smaagyder,
fejer ud i Krinkelkrogene og overrisler Filisteriet
med en kølende Vandstraale, saa det maa ryste sit
Skind som en vaad Pudel. I Holbergs Komedier prøves
det gamle Samfunds Leveberettigelse overfor den nye
Tids i Fornuftens Væsen begrundede Krav. Det er dette,
Holberg kalder at »moralisere« skjemtvis for Folket,
Hovedopgaven for hans Skuespildigtning, overfor
hvilken den patriotiske: at ville berige Litteraturen
med hidtil ukjendte »Specimina udi visse zirlige
Videnskaber«, og den filologiske: at ville »polere
Sproget«, maa staa i anden Række, Skjøndt de forøvrigt
følges godt ad i deres Vandring mod Fornyelsens Maal.
Er Fornuften saaledes Rettesnoren for Holbergs
Opfattelse af Livsfænomenerne, saa raader han paa 
den anden Side til denne Opfattelses Omsætning i 
dramatisk Form over en rigt udviklet kunstnerisk
Fantasi, ved hvilken Evne han just bliver en
af Verdens betydeligste komiske Skuespildigtere.
Er det ved sin Kløgt og Forstand han formaaer at
analysere Karaktererne, saa er det ved Fantasiens
Hjælp han evner at gjenføde dem til Liv i Kunsten,
at lægge dem det rette Ord paa Tungen i rette Øjeblik,
at stille dem i  Situationens komiske Belysning
og saaledes Træk for Træk at frembringe et
troværdigt Billede af sin Tidsalder.

Det hænger sammen med Holbergs moraliserende Tendens,
at han i Almindelighed lægger Hovedvægten paa
Karaktertegningen. Det kan hænde ham, som i Komedierne
fra hans senere Levetid, at det Forstandsmæssige tager
Kraften fra Fantasien, saa at han i Bestræbelsen
for at give Karakteren en typisk Betydning bliver
for abstrakt i sin Skildring, mere fremstiller en
personificeret Ensidighed end et Menneske, af hvis
Væsen denne Ensidighed er, hvad Ordet udsiger: een
Side. I Komedierne fra hans kraftige Tid er denne
dramatiske Svaghed sjeldnere, hvorvel han altid lægger
Vægt paa at gjøre Karakteren til Type; uden at han
individualiserer efter det Omfang, som den moderne
Kunst gjør det, udruste Handlingen og Omgivelserne
dog hans Karakter med en saadan Fylde af individuelle
Træk, at denne Almengjørelse heldigt modarbejdes. Hvad
der har givet Anledning til nogen Misforstaaelse
paa dette Punkt, er den selv for overfladiske
Betragtere af den holbergske Komedie velbekjendte
Omstændighed, at der i den forekommer et helt Apparat
af faststaaende Personnavne som Betegnelser for
visse, paa en bestemt Maade imod hinanden agerende
Deltagere i Handlingen og tilsyneladende ogsaa for
alle fastsatte stillestaaende Karakterer. Alle vide,
at Jeronimus, Magdelone og Leonard repræsentere den
gamle, Leander og Leonora, Henrik og Pernille den
unge Slægt i den holbergske Komedie, og at Handlingen
gaaer ud paa, at de Unge skulle sætte deres Planer
igjennem overfor de Gamles Modstand. Holdt i en saadan
Almindelighed er denne Opfattelse ganske rigtig; i
de faststaaende Navne have vi en Mindelse om et af
Holbergs kunstneriske Forbilleder, Maskekomedien,
i Handlingens Ordning et Vidnesbyrd om, at Holberg
væsenligst stod paa den unge Slægts Side imod den
gamle. Men man behøver blot at trænge
en lille Smule dybere ind i den Verden, Komedierne
udgjøre, for at se, at hvad de saaledes betegnede
Karakterer angaaer, er deres stereotype Væsen kun
tilsyneladende; i Virkeligheden indeslutter den ene
og samme Ramme et mangfoldig forskjelligartet Liv.

For det Første er det ingenlunde altid Grupperingen:
Mand, Kone og deres forstandige gamle Ven, der
indordnes under Navnene Jeronimus, Magdelone og
Leonard. I »Pernilles korte Frøkenstand« er saaledes
Enkemanden Jeronimus Bejler til den unge Jomfru;
i »Den Stundesløse« er Magdelone en gammel Pebermø,
i »Julestuen« er hun Søster til Jeronimus og henlever
sin Enkestand i hans Hus; Leonard er, skjøndt altid
den Besindige, snart ældre, snart yngre af Alder,
stundom endog Stykkets Elsker; snart optræder
han som gift Mand og er da gjerne - som Følge af
den med Flersidigheden følgende Karaktersvaghed -
under Tøflen, snart er han Stykkets ugifte tolerante
Raisonneur.

Disse Variationer ere imidlertid, som en vilkaarlig
Ordning, af mindre Betydning. Vigtigere er
den Forskjel, Stand og Stilling tilvejebringer
mellem Figurer af samme Rubrik, thi her ere vi
allerede inde paa Forhold, der have noget af det
Naturbetingende ved sig. Vi finde saaledes den
holbergske Jeronimus hensat paa meget forskjellige
Trin i det Borgersamfund, hvorfra Holberg har taget
sine Personer: i »Henrik og Pernille« er han en
rig Godsejer, i »Maskeraden« en fornem kjøbenhavnsk
Borger, i »Det lykkelige Skibbrud« den velhavende
Chef for et stort Handelshus, i »Erasmus Montanus«
den solide Gaardejer »udenfor Bondestanden«, i
»Julestuen« den ærbare Kjøbstadborger o. s. v. Hvor
Magdelone og en af de Unge er knyttet til Jeronimus
som Dele af hans Husstand, kaster hans sociale
Stilling selvfølgelig sit Lys ogsaa over dem, og
en lignende Nuancering undergaaer Tyendet under
Indflydelse af de huslige Omgivelser; man tænke
blot paa Modstanden mellem den endnu som Læredreng
forpuppede Henrik i »Den politiske Kandestøber« og
den fuldtudsprungne sommerfuglespraglede og flagrende
Lakaj i »Maskeraden«.

Mest afgjørende er dog den Forskjellighed mellem
de faste Maskefigurer indbyrdes, som følger af det
forskjellige aandelige Præg, der giver sig tilkjende
hos dem og undertiden endog kan være af en saadan Art,
at det bryder Skikkelsens traditionelle Stilling
i Handlingen, saaledes som f. Ex. i »Den honnette
Ambition«,
hvor Repræsentanten for den gamle Tids Aand,
selve Jeronimus, anfægtes af et ganske modernt
Samfundsfænomen: Rangsygen, eller i »Maskeraden«, hvis
Magdelone er ikke mindre betagen af den helt nye,
efter fremmede Mønstre indførte Forlystelsesform,
som Stykket handler om. Men selv hvor disse
Skikkelser fuldt ud hævde det Gamle, ere de
ingenlunde af en og samme Støbning. Der er væsenlige
Karakterforskjelligheder imellem »Maskeradens«
myndige, »Erasmus Montanus'« jevne og medgjørlige,
»Kilderejsens« overtroiske, »Pernilles korte
Frøkenstands« hykleriske, »Julestuens« skinsyge og
»Den honnette Ambitions« forfængelige Jeronimus,
mellem sidstnævnte Stykkes brave og forstandige
Magdelone og hendes naragtig giftelystne Navnesøster
i »Den Stundesløse«, mellem de skrappe Madamer i »Det
lykkelige Skibbrud« og »Pernilles korte Frøkenstand«
og den af sin Mands kraftige Villie kuede, kun
i Smug revolterende Magdelone i »Maskeraden«. Og
skjøndt den Gruppe, der repræsenterer Ungdommen,
ifølge Sagens Natur og Handlingens Fordringer ikke
kan blive Gjenstand for nogen særlig indgaaende
Karakteristik, er der dog let kjendelige Nuancer
at iagttage f. Ex. imellem den energiske Leander i
»Diderich Menschenskræk«, den letsindige Leander
i »Abracadabra« og Fritænkeren Leander i »Uden
Hoved og Hale«, mellem de unge Piger i »Erasmus
Montanus«, »Den honnette Ambition« og »Jacob von
Thyboe«, mellem Pernillerne i sidstnævnte Stykke
og i »Den Vægelsindede« og endnu mere mellem de
Tjenere, der under forskjellige Navne fremhæve hver
sit Udviklingstrin af Henrik-Typen. Træffende er
O. SKAVLANS Bemærkning om hele denne Side af den
holbergske Karaktertegning: »Det er neppe Tvivl
underkastet, at om Scribe i sine 350 Theaterstykker
blot vilde give Tiendeparten af sine Børsmæglere,
Notarer og naive Elskerinder faste Navne, eller om
det nyeste Pariserdramas Forfattere vilde enes om
at kalde sine tre uundgaaelige Hovedfigurer Corfix,
Fru Corfix og Monsieur Galan eller lignende - at da
Orienteringen skulde blive ganske anderledes let
og Indtrykket af faste Maske-Karakterer maaske
fuldt saa slaaende.« Den samme Forfatter gjør
med Rette opmærksom paa, at det langt mere er hos
Bifigurerne end hos Hovedpersonerne, der lader sig
en vis Ensformighed tilsyne. »Dette staaer tildels i
Forbindelse med Holbergs moraliserende Satire. Visse
Personer og Ting kunne ikke nævnes, uden at Holberg
griber Anledningen til
at udhæve enkelte bestemte Skyggesider eller Fejl
ved dem; han bliver ikke træt af idelig at udhamre
netop denne eller hin Svaghed, som staaer ham
for Hovedet. Naar da f. Ex. vedkommende Person kun
forekommer lejlighedsvis, skjøndt oftere, altsaa som
Biperson, og der saaledes ikke bliver Tid til fyldig
Virkelighedsskildring, kunne Figurerne nødvendigvis
ofte faae en vis ensidig Fladhed, et Slags Lighed med
Marionetter, som stadig gjentage nogle faa Bevægelser,
eller med Papirfigurer, som ikke kunne vende mere end
een Side til. Dette gjælder blandt Andet flere af
Holbergs Advokater, Doktorer, Poeter, Officierer,
Bud o. s. v. Holbergs Had til Drikkepenge, til
Portechaiser, til Tydskhed, til unyttige Processer
og Snak og Piller o. s. v er saa indgroet, at han
ikke kan faae Øje paa Nogen af dem, som synes ham at
repræsentere disse Ubehageligheder, uden at maatte
lette sit Sind ved at give dem et - ofte det samme -
Spark. Det er fra denne moraliserende Side, at af
og til endog en eller anden Henrik, Jeronimus eller
Leonard kan faae en vis Ensformighed, som Holbergs
store Anlæg til vexlende Karakterskildring ikke
overalt formaaer at dække « (»H. som Komedieforfatter«
S. 98-99).

Ligesom de staaende Figurer i Holbergs Komedier
kunne ogsaa dens øvrige Personer for en stor Del
betragtes som Repræsentanter enten for den ældre
eller den yngre Slægt. Fra Borgerstanden, hvortil
de nys omtalte Karakterer saa at sige alle høre, har
Holberg endvidere hentet den snaksomme Barbér (»Geert
Westphaler«) og den politiserende Haandværksmand
(»Den politiske Kandestøber«); hin er beheftet med
en Lyde, der hverken er særlig for den ældre eller
den yngre Generation, men fælles for dem begge,
Mester Herman og hans Fæller fra Collegium politicum
derimod betagne af en helt nymodens Lidenskab, thi den
politiske Interesse hos Borgerstanden vaagnede først
paa det Tidspunkt, da Avislitteraturen begyndte at
give den Næring; som det komiske Offer for en anden
Modedaarskab, de utidige Pariserrejser og den ved
dem fremkaldte fjantede Beundring for fransk Væsen,
bliver ogsaa Borgersønnen Hans Frandsen (»Jean de
France«) Repræsentant for Tidens Ungdom. Fra begge
Aldersklasser i den lærde Verden henter Holberg Typer
paa det aandløse Pedanteri, blandt andre Magister
Stygotius i »Jacob von Thyboe«, der taler Latin i
Dameselskab og vil slaa sin brutale Medbejler paa
Flugt med Syllogismer, og Erasmus
Montanus, den uforgængelige Personliggjørelse af
den blot udvortes Videns Mangel paa Evne til at
bibringe Individet nogen sand Dannelse eller adle dets
Karakter, idet hos Montanus den lærde Indbildskhed kun
gjør hans bondsk-hovmodige Natur end mere utaalelig
for Omgivelserne, hvorfor han da ogsaa revses paa
det Eftertrykkeligste ved, tvungen af fysisk Magt,
at maatte tilbagekalde endog sine i og for sig
rigtige Paastande som Bod for den Ufordragelighed,
hvormed han vil gjøre dem gjældende. Gruppen af
komiske Akademikere fortsættes helt ned til deres
Udløbere: Lejlighedspoeten (»Det lykkelige Skibbrud«),
Landsbydegnen (»Erasmus Montamis«), Skolemesteren o:
Huslæreren (»Julestuen«) og den kvindelige Pedant
(Else Skolemesters i »Barselstuen«). Exemplarer af det
militaire Pedanteri, den krigerske Storskryden
uden virkelige Bedrifter som Grundlag derfor, ere
Jacob von Thyboe og Diderich Menschenskræk. Endelig
er ogsaa Adelens Hovmod som kun baseret paa Fødselens
højst upersonlige Fortjeneste ramt i »Don Ranudo de
Colibrados« og en af Bifigurerne i »Barselstuen«,
medens en lærd Afart af Standen forekommer i »Hexeri
eller blind Allarm« og en neutral Gjengivelse af nobel
Herremandsmæssighed er tilsigtet med Baronen i »Jeppe
paa Bjerget«. I sidstnævnte Stykke har Bondestanden
faaet sin udødelige Hovedrepræsentant til den ene
Side, dette Mesterstykke af Karaktertegning, paa
eengang burlesk og rørende, udtømmende i nogle
faa Scener ikke alene hele Jeppes moralske og
intellektuelle Tilstand, men tillige alle hans
Omgivelsers Del i denne, saa vor Interesse vækkes
samtidig for den enkelte Skikkelse og for den hele
Baggrund, mod hvilken den tegner sig. Men til den
anden Side giver Holberg os som Modsætning ligeledes
en sjællandsk Fæstebonde, endog af samme Navn, den
forstandige og velhavende Jeppe med hans agtværdige
Nille i »Erasmus Montanus«. Som Normand havde Holberg
ikke megen Sympathi for Jyderne, og i »Den ellevte
Juni« tegner han Billedet af den nærige og smudsige
Jydesvend, hos hvem Racens solide Egenskaber ere
udartede til de lave Laster, som grændse op til
dem; men atter her faae vi en Modvægt mod den
komiske Skildrings Ensidighed i Fremstillingen af
de lidt svedne og selvbevidste, men honnette Jydske
Proprietairer, der aabne Stykket.

Udenfor nogen egenlig Standsbestemmelse falde de
Personer, hvis  Karakter-Ejendommeligheder have
afgivet Emnerne til »Den
Vægelsindede« og »Den Stundesløse«. Omvendt er i
det Galeri af komiske Personer, som paradere i 2. og
3. Akt af »Barselstuen«, Standen endog detailleret
angivet for de Flestes Vedkommende.

I de enkelte Skuespil, hvis Maal er en Satire af ren
litterair Art, føres vi naturligvis helt udenfor
den Kreds, indenfor hvilken Komedierne ellers
bevæge sig. Den mest helstøbte af disse Satirer
er »Ulysses von Ithacia«, i hvilken Holberg med
et yppigt, overgivent Lune parodierer det tydske
Spektakelstykkes Urimeligheder og Smagløsheder. Mod
den franske Tragedie er »Melampe« rettet, idet
her »en latterlig Materie er udført udi prægtige
og bevægelige Vers, saa at Tilskuerne deraf kan
bevæges baade til Graad og Latter« (Ep. 249);
paa dette den overdrevne Følsomheds Omraade har
Holberg imidlertid ikke formaaet at anvende den
rette parodiske Stilfarve, saa at Satiren, der nu
forekommer os underlig vaklende og næsten hensigtsløs,
paa Samtiden udøvede en Virkning stik modsat af den
tilsigtede, idet den bevægede Tilskueren til Rørelse
istedetfor til Latter. - Efter Afslutningen af den
egenlige Handling i »Det lykkelige Skibbrud« er der
tilføjet en Akt af litterair Karakter, et Forsvar for
den satiriske Digtning og dermed for Holberg selv,
der lader sig tilkjende en Slags officiel Bekræftelse
paa sin komiske Skribentvirksomheds Berettigelse og
Nytte.

Den Handling, i hvilken Holberg udfører sin Ide og 
lader sine Karakterer fremstille sig, er som oftest
vel formet, lidet sammensat, som Følge deraf let
overskuelig og af ægte dramatisk Djærvhed paa
Hovedpunkterne. Betingelserne for den ligge gjerne
forud for Stykkets Begyndelse og paavises i en
hurtig og klar Orientering, saa Aktionen strax
kan tage sin Begyndelse. At den jevnsides med den
Afvexling, som Hoved-Karakterernes forskjellige Art
og Optræden medfører, har et temmelig stabilt Element
i Intrigen: et Kjærlighedsforhold, der ved Tyendes
Hjælp frelses ud over de truende Skjær og bringes
lykkeligt i Ægteskabets Havn - det er et traditionelt
Arrangement, som skyldes de fra gammel Tid vedtagne
dramatiske Former, der jo endog for en Del spores
endnu i den moderne Skuespildigtning. At Holberg ved
iforvejen at fortælle Planen for den paatænkte Intrige
stundom berøver den noget af dens spændende Magt over
Tilskuerne, er ikke altid en Naivetet i Kompositionen,
men ligesaa hyppigt en klog Iagttagelse af den Regel
at Digteren skal have Tilskueren til sin Fortrolige,
og i
hvert Tilfælde maa man beundre den Friskhed,
hvormed Udførelsen af disse Intrigens Knudepunkter
virke scenisk, selv hvor deres Indhold forud
er afsløret. Derimod er Holbergs Ligegyldighed
for Scenernes naturlige indbyrdes Forbindelse,
hans umotiverede Ind- og Afgange, Benyttelsen af
Monologer, som kunne høres af de andre Tilstedeværende
o. s. v. altsammen Rester af den gamle Komedie,
hvilke Holberg i Udarbejdelsens Hurtighed ligesaa
lidt har givet sig Tid til at gjennemarbejde,
som han i sin Skyndsomhed har havt Øje for, at
Benyttelsen af Advokater til Ægteskabs Afslutning,
af Munke o. desl. ere direkte Reminiscenser fra
de fremmede Forbilleder, uden Hjemstedsret i de
nye Omgivelser, eller at der ikke sjeldent findes
Modsigelse og Forvirring med Hensyn til det Sted,
hvor Handlingen foregaaer. Andre Mindelser om den
holbergske Komedies Mønstre have vi i de Forklædninger
og Fejltagelser, der hyppigt fremme Handlingen, de
uventede Gjenkjendelser, der stundom afslutte den,
i det Hele taget de udvortes Faktorer, der drages ind
med, hvor Slutningen ikke vil voxe organisk frem af
Stykkets Stof. I den gamle Komedie forefandt Holberg
et helt Apparat af deslige Virkemidler, som han uden
Betænkelighed har brugt; han lod sig overhovedet ikke
opholde af minutieuse Overvejelser paa underordnede
Punkter, hvad de mange i hans Komedier forekommende
Hastværksfejl vidne om. Han samlede hele sin
skabende Kraft paa Udmalingen af Karaktererne og
paa Opfindelsen af Situationer, i hvilke de kunde
aabenbare deres Indhold paa fyldigste Maade. Men disse
Situationer virke da ogsaa med et dramatisk Liv, der
vidner om en høj Grad af kunstnerisk Fantasi og en
mærkelig Forstaaelse af Scenens Krav; hvor prægnante
de ere i deres Sluttethed, oplyses blandt Andet deraf,
at de have afgivet en Rigdom af Motiver til Malerens
og Illustratorens Kunst.

Som i Karaktertegningen og Situationsbygningen
iagttager Holberg ogsaa i sine Skuespils Stil den
komiske Overdrivelses gyldne Lov; han forstaaer
som Faa at give Replikfarven - dog med Undtagelse
af det konventionelle Kjærlighedssprog - just den
Afskygning, den ifølge den Talendes Livsstilling og
Dannelse maa have, at fastholde denne Farveforskjel
selv under den livligst skiftende Dialog, at forbinde
dennes enkelte Dele til et sandt og usøgt Udtryk for
Hverdagstalen og med alt dette at mætte Dialogen med
disse slaaende Vendinger, der give Personligheden
dens komisk
koncentrerede Udtryk. Dette er en af Grundene, og
maaske den vigtigste, til, at den holbergske Replik
er bleven en saa kourant Del af det danske og norske
Samtalesprog og endnu den Dag idag kan aabne selv
den alvorlige Diskussion saa befriende Udveje hen
til Latterens Regioner (»Frisk Mod, Antonius!« »Du
est en ung Mand, Frants!« »Du drak som en Skjelm!«
»Tal Dansk, din sorte Hund!« »Fanden staaer udi dette
Der, Du, Das!« »Ligesaa hos os!« »Nachspillet blir
det Artigste!« o. m. fl.). Her maa ogsaa fremhæves
den Renhed i Stilen, der forsmaaer Indblandingen af
rørende Elementer som forstærkende Modsætning til de
komiske og aldrig fører Lystspilhandlingen for nær
op mod de Grændser, hvor en alvorlig Udgang var at
befrygte. En anden Sag er det, at Sproget i Holbergs
Komedier som i hans øvrige Skrifter endnu er langtfra
at være frigjort for de Gallicismer, der plettede
Datidens Fremstillingsform, medens til Gjengjæld den
tydske Indflydelse er langt mindre fremtrædende hos
Holberg end hos Tidens øvrige Forfattere.

Holbergs Komedier ere en i sin Art vistnok 
enestaaende Folkedigtning, og vidunderlig som den i
sig selv er, ere ogsaa de Omstændigheder, der knytte
sig til den: at Holberg pludseligt og overraskende
ved den indfører en ny Kunstform i en hertil næsten
ganske uforberedt Litteratur; at denne Kunstform
henter sit helt igjennem nationale Indhold fra
det forhaandenværende Samfundsliv, hvilket den
afmaler med uforligneligt Vid og slaaende Sandhed;
at den ledende Tanke i denne Digtning er en paa
Tidsdannelsens Højdepunkt staaende Aands reformerende
Stræben i Frigjørelsens Tjeneste, og at den saaledes
i Litteraturen grundlagte »danske Skueplads« samtidig
bliver en nyskabt kunstnerisk Institution, der kan
give Digterens Skikkelser Kjød og hans Tanker levende
Mæle. Om den holbergske Komedies Liv paa den nationale
Scene vil der jevnlig blive Tale i Litteraturens
Historie, der for en Del handler netop herom,
saasandt denne Digtnings Pleje eller Forsømmelse
næsten altid ere betegnende Udslag af den til en given
Tid fremherskende Smagsretning. Om den unge danske
Scenes første brydsomme Aar, om dens Tilværelses
Vaklen mellem Nyfigenhedens Tilløb og den trøstesløse
Forladthed, der syntes at bebude »den danske Komedies
Ligbegængelse«, om Skuepladsens Lukning som Følge af
Kjøbenhavns Brand 1728, om alt Skuespils Ophør i 
Christian Vis sextenaarige Herskerperiode, om
Opførelsen af det nye Skuespilhus i Frederik V.s
første Regjeringstid og den danske Scenes uafbrudt
fortsatte, om end paa forskjellig Maade anfægtede
Liv her i den lange Aarrække fra 1748 til 1874 -
om disse Forhold henvise vi til Theatrets Historie,
saaledes som TH. OVERSKOU har fremstillet den i sit
Syvbinds-Værk »Den danske Skueplads« (1854-76).

Den holbergske Komedie har spillet ikke saa
liden en Rolle ogsaa udenfor Danmark og
Norge. Allerede 1729 indlemmedes »Den politiske
Kannstöparen« i Sverigs Litteratur, og fra den svenske
Nationalscenes Fornyelse 1737 fik Holbergs Stykker
en nogenlunde fast Plads i dens Repertoire; en enkelt
Komedie: »Jeppe Nilsson på Berget«, har endog oplevet
mere end tresindstyve Udgaver i de halvandethundrede
Aar siden dens Oversættelse paa Svensk. I sit Skrift
»Holberg i Sverige« har KARL WARBURG skildret Holbergs
Stilling til svensk Kultur og Kunst. I Tydskland blev
Holbergs Indflydelse imidlertid betydelig større,
og Hagedorns epigrammatiske Ord: Und wer nicht beim
Goldoni lacht, der
kann beim Holberg weinen, fløj Landet over og
viste, hvor kjendt den danske Skuespilforfatter
var. Af rejsende Selskaber bragtes hans Komedier,
rigtignok i ynkelige Forhutlinger, ikke blot til
Nordtydskland, men ogsaa til Østerrig, Holland,
Polen og Rusland. GOTTSCHED, der kæmpede for en
regelmæssig Digtning i fransk Smag og paa denne
Vis for »en renset Skueplads«, optog tre holbergske
Stykker i sin »Deutsche Schaubühne«, nemlig »Der
politische Kannengiesser« (hvorfra dette Ord gik
over i det tydske Sprog i sin komiske Betydning),
»Der Deutschfranzose«, o: »Jean de France« og
»Bramarbas« o: »Jacob von Thyboe«. 1743 og 1748 udkom
et Udvalg af Komedierne i to store Hovedudgaver og
beherskede, endog i en paafaldende Grad, de tydske
Theatres Repertoire, udførte af Tidens berømteste
Skuespillere, der i dem fandt nogle af deres
taknemmeligste Roller. ROBERT PRUTZ gjør saaledes
i sit kritiske Værk »Ludwig Holberg, sein Leben und
seine Schriften« (1857) opmærksom paa, at af de ialt
190 Forestillinger, som gaves paa Theatret i Hamborg
1742-43, faldt ikke mindre end 44 paa Holberg alene,
deraf i en enkelt Maaned 15 holbergske Stykker paa
19 Forestillinger. Den tydske Oversættelse af fjorten
Skuespil udgaves 1887 i Berlin af JUL. HOFFORY og PAUL
SCHLENTHER: »Dänische Schaubühne. Die vorzüglichsten
Komedien des Freiherrn Ludwig von Holberg. In der
ältesten deutschen Uebersetzung« med en Indledning
om Holbergs Levnet, hans Komediedigtning og hans
Betydning for Tydskland. I Slutningen af Aarhundredet
fortrængtes Holberg af Kotzebue, der selv tildels
byggede paa hans Grund, men rigtignok ikke i hans
Smag, og først Romantikerne, især TIECK, bragte ham
til Ære igjen, skjøndt de fleste af dem misforstod
eller misbrugte hans Komiks Art. I vore Dage har
Rob. Prutz gjenoplivet Interessen for Holberg ved sit
ovennævnte Skrift og ved sine dygtige Oversættelser
af flere af hans Komedier. - Til Holland naaede de
ligeledes tidlig, og flere af dem holdt sig længe paa
Scenen; Hovedudgaven i fire Bind, betitlet »Holbergs
deensche Schouburg of Blyspeelen« udkom i Amsterdam
Aar 1800, men allerede fra 1757 forekommer der en
Udgave af sex Komedier med Titelen »Lodewyk Holbergs
Zes aardige en vermakelyke Blyspeelen« og med et
Kobber, der fremstiller Holbergs Apotheose: Thalia
bærende hans Portrait og uddelende hans Skrifter
(»Erasmus Montanus«, »Plutus«, »Barselstuen«, »Jacob
von Thyboe«, 
»Kandestøberen« og »Jean de France«) til det begjærlige
Publikum, medens Fama udblæser hans Roes. - Paa
Fransk oversatte Holberg selv to af sine Komedier
og skrev desuden Fortalen til Fursmans 1746 udkomne
Oversættelse af »Den Vægelsindede«, »Henrik og
Pernille«, »Maskeraden« og »Den politiske Kandestøber«. 
Det sidstnævnte Stykke blev opført 1797 og gjorde
Lykke; til Théâtre français overførtes det under
Restaurationen (»Le Luthier de Lubeck«) og fik
snurrigt nok, paa Grund af den formentlige
politiske Tendens, Ord for at være forfattet af
selve Kong Ludvig XVIII. J.J. AMPERE og X. MARMIER 
have i en nyere Tid henledet deres Landsmænds
Opmærksomhed paa denne Molières ikke tilbørlig 
paaagtede Efterfølger, og 1864 hævdede A. LEGRELLE 
i sin Bog »Holberg considéré comme Imitateur de 
Molière« i Modsætning til Prutz den franske 
Paavirkning som afgjørende for Holberg og krævede 
ham i saa Henseende »tilbage
til Frankrig, som aldrig har forskudt ham, men
kun lige indtil nu har forsømt at lære ham at kjende«.

Af de mangfoldige danske Udgaver af Komedierne kunne 
kun de mere monumentale nævnes her. Allerede i
Sommeren 1723 udgav Holberg de fem ældste, umiddelbart 
iforvejen opførte, som første Tome af Hans Mikkelsens for
»den nye oprettede Danske Skue-Plads sammenskrevne 
Comoedier«, og hvert af de to følgende Aar fulgte der 
et nyt Bind med andre fem. I 1731 udkom en ny Udgave 
i fem Bind med ialt femogtyve Komedier, der her for 
første Gang bære Navnet »Den danske Skueplads«,
som de følgende Udgaver beholdt; et sjette Bind kom 175
3, et syvende Bind 1754, kort efter For-fatterens Død. - 
Som holbergsk Textkritiker har
F.L. LIEBENBERG indlagt sig megen Fortjeneste, og hans
store Udgave af Komedierne i otte Bind (1847-54) er
bleven Grundlaget for alle senere Udgaver af litterair
Betydning, blandt hvilke maa nævnes den stereotyperede
Folkeudgave 1876 og følgende Aar samt den af H. TEGNER
illustrerede store Pragtudgave. - Af Skrifter om den
holbergske Komedie maa især tre fremhæves: RAHBEKS
»Om L. H. som Lystspildigter og om hans Lystspil«,
I.-III., 1815-17; E.C. WERLAUFFS af paalidelige
Oplysninger bugnende »Historiske Antegnelser til
L. H.s atten første Lystspil«, 1858, og den nyeste
kritiske Behandling af den holbergske Komedie, OLAF
SKAVLANS gjentagne Gange nævnte fortrinlige Studie
»H. som Komedieforfatter«, Kristiania 1872, et Værk,
der ved at stille Holbergs Lystspildigtning under en
alsidig Belysning holder langt mere, end Titlen lover
- en Tidens og Litteraturens Historie med Holberg
som Midtpunkt.

Megen Tilfredsstillelse maatte Holberg være berettiget
til at føle, naar han saae tilbage paa sin Virksomhed
som Skuespildigter, og han fremhæver ogsaa med
ufordulgt Glæde, at hans Stykker »alternerede med de
bedste af Molières, og det med ligesaa stor Succes,
omendskjøndt Molières Stykker blev bedre agerede,
efterdi Montaigu informerede dem ret i Maaden,
Gebærderne og andre Omstændigheder«. Men der kunde
dog vel være de Øjeblikke, da han maatte beklage, at
»der er fast ingen Nation, som saalidet finder Smag
i deres Eget som vore Landsmænd, i Besynderlighed
Fruentimmerne, som ikke gider se eller høre Noget,
medmindre det er paa Fransk«; dertil kom, at han
følte sin Helbred angreben af »al den Allarm,
Misundelse og Arbejde, han stedse var beladt med,
saalænge Komedierne varede«; thi - tilføjer han -
»saadan Frugt har mit Arbejde bragt mig, da derimod i
Frankrige eller England kan en Autor til en Komedie,
naar den bliver spillet med Behag, ofte vinde 2 eller
3000 Rdl.« Holberg besluttede da at rekreere sig ved
en Udenlandsrejse, med hvilken han desuden forbandt
den Hensigt at søge »Den politiske Kandestøber« opført
i Paris, hvilket dog ikke lykkedes for ham. I Juni
1725 begav han sig da over Land til Hamborg,
men den fyrretyveaarige Mand maatte gjøre den
Erfaring, at »Motion var hans Legeme nu
ligesaa skadelig, som den i hans unge Dage
var ham tjenlig«. Fra Hamborg tog han over Amsterdam
til Paris, hvor han opholdt sig Vinteren over, da han
syntes, Luften her var god for hans Konstitution. Han
besøgte flittigt de offentlige Bibliotheker, omgikkes
flere berømte Videnskabsmænd og kom undertiden »paa
det Societet, som gemenlig kaldes det Zirlige og
holdes paa et Sted, som gemenlig kaldes le Café
des beaux esprits« - men ogsaa kun undertiden,
for at han »ikke ved at gaa der altfor tidt skulde
tilsnige sig Titel af et galant Hoved«. I Theatrene
var han dennegang en hyppig Gjæst og fortæller endel
om, hvad han saae der; det tiltalte ham kun lidet:
Smagsretningen var afvegen fra den, som han kaldte den
gode, og »i nogle Aar havde der ikke været een sund
Komedie at se«. I denne Dom har Holberg utvivlsomt
Ret, men adskillige af hans andre Bemærkninger vidne
om, at Pebersvende-Særheden tidlig har faaet Magt over
ham; pudsig er især hans Forbitrelse, naar Tilfældet
giver ham unge Damer til Rejseselskab, fordi det
var Skik, at de mandlige Passagerer galant delte
Udgifterne ved disses Maaltider undervejs imellem
sig.

Efter Hjemkomsten 1726 fuldendte Holberg det
allerede forinden paabegyndte poetiske
Værk »Metamorphosis eller Forvandlinger«,
et Slags Modstykke til Ovids berømte Digt, hvis
Emne er den antike Mythologis Sagn om Menneskers
Forvandling til Dyr og Træer som Følge af Gudernes
Vrede. Hos Holberg er det omvendt Planter og Dyr,
der blive forvandlede til de med deres Natur
beslægtede Menneskeskikkelser: Solsikken til en
»Fruer-Pige«, Skaden til en Barbeer, Ræven til en
Diplomat o. s. v.; men til disse satiriske Pointer
svarer Tonen i Udførelsen kun daarligt, og Digtet maa
betragtes som mislykket. Maaske har Holberg selv havt
en Fornemmelse af dets Svaghed, thi i en Efterskrift
til Fortalen erklærer han det for sin Beslutning, fra
nu af at lægge Digtekunsten paa Hylden. »Dette bliver
udentvivl mit sidste poetiske Skrift«, hedder det;
»thi jeg bliver nu meget alvorlig, iligemaade noget
magelig, vil derfor overlade unge, stærke Mennesker
et Haandværk, som jeg selv ikke er mer voxen. Det er
med lystige Poeter ligesom med Katte, hvilke fra en
overmaade Kaadhed, som Naturen har indplantet dem udi
Opvæxten, henfalde til en overmaade Alvorlighed. Mit
Blod, efter min Barbeers Sigelse, begynder nu at blive
temmelig flegmatisk og seer nær ikke saa levende ud
som ifjor, hvorudover jeg har sat mig for at slutte
en evig Fred med Jordens Klode, saaledes at vi lade
hinanden være uskaarne paa begge Sider;
thi Jorden bliver gammel, saa der bider ingen Ting
mer paa hende; jeg bliver ogsaa gammel og derfor
gjerne planter Gevær.«

Men Ingen har Fred længer, end hans Nabo vil. Holberg 
kaldtes atter frem paa den poetiske Arena, da den 
lærde jydske Poet og Stiftsprovst TYCHONIUS 
besværede sig for Kancelliet over, at hans 
Navn var blevet brugt til Betegnelse for den
latterlige Pedant i Komedien »Jacob von Thyboe«.
Holberg maatte love at forandre Navnet i de senere
Udgaver af Stykket (hvor Pedanten er bleven omdøbt
til Stygotius), men skrev mod Tychonius Satiren
»Den Jydske  Fejde«, der dog først blev udgivet
mange Aar senere. En anden Strid i en
alvorligere Anledning fik Holberg omtrent paa
samme Tid med den hollandske Filolog BURMANN,
der i et af sine Skrifter havde haanet den danske
Videnskabelighed. Benyttende en fra Folkevisen
hentet Sammenstilling gav Holberg sit Svar Form
af et fra Holger Danske til Burmann rettet
Brev, der paa Latin blev indrykket i et fransk
og et kjøbenhavnsk Tidsskrift og kort
efter oversat paa Dansk. Holberg tager Danmark
varmt i Forsvar, paaviser sin Modstanders Mangel paa
Kjendskab til de Ting, han dømmer om, og
spotter hans i hele den videnskabelige Verden
velbekjendte Stridbarhed.

1728 lagde en heftig Ildebrand næsten hele det gamle
Kjøben havn og en stor Del af det nye i Aske, rasende
især heftigt i det latinske Kvarteer og fortærende
bl. A. Frue-, Helliggejstes-, Trinitatis- og Petri
Kirke, Universitetet, Universitetsbibliotheket,
Borchs, Walkendorfs og Ehlers' Kollegium. For sit
personlige Vedkommende beklagede Holberg mest Tabet
af sit gamle Logis, som han i alle Maader havde været
saa vel tilfreds med og vænnet sig saa godt til -
»hvor jeg udi fornøjelig Rolighed havde bortdrevet saa
lang Tid af min Alder iblandt mine Bøger og Skrifter;
det krænkede mig mere, at jeg maatte miste dette Sted,
end det at jeg mistede mine Midler, saasom der er
Intet, jeg mere fornøjes ved end Stilhed og Rolighed,
og der er Intet, hvorved Sindet sættes bedre istand
end ved en vel indrettet Levemaade. Alle Ting vare
tilforn vel indrettede for mig; jeg kunde hvile,
jeg kunde arbejde, jeg kunde sove, jeg kunde vaage,
jeg kunde tage mig alvorlige Ting fore, jeg kunde
tage mig Bagateller fore, hver Ting i sin Orden og
paa sine visse Tider, ligesom jeg vilde«.
Saasnart Holberg havde faaet sig en ny Bolig, tog han
fat paa Studierne igjen og fuldførte det saalænge
af andre Arbejder afbrudte, S. 49 nævnte Værk, den
1729 udgivne »Dannemarks og Norges Beskrivelse«,
en Fremstilling af Folkets og Statens vigtigste
Forhold og Indretninger paa et historisk Grundlag,
indledet med en Paavisning af den danske Nations Art
og Egenskaber baade i Oldtid og Nutid. Det er ikke,
som Titlen kunde give Anledning til at formode, 
noget statistisk Tabelværk, men en sammenhængende 
Udvikling af Samfundsinstitutionernes Opstaaen og 
Fremvæxt, skreven i Holbergs sædvanlige klare Sprog 
og ordnet paa en let overskuelig Maade.

Tronskiftet 1730 afstedkom en gjennemgribende
Forandring i det offentlige Liv. Endnu medens
Frederik IV. levede, havde det ikke været nogen
Hemmelighed, at hans Efterfølgers Blik paa Verden
var grundforskjelligt fra hans Faders, og at dennes
Giftermaal
med Frøken Reventlov havde gjort Sit til at udvide
Kløften imellem dem. Det er derfor et betegnende Træk,
at de Professorer, hvem det kunde tilkomme at holde
Mindetalen over den afdøde Konge ved Universitetets
Sørgefest, forstod at unddrage sig dette mislige Hverv
og faae det lagt over paa Holberg; og ikke mindre
betegnende for dennes frimodige Væsen er det, at han
paatog sig Opgaven og løste den uden servil Skelen
til de nye Magthavere, ja endog fandt Lejlighed til
at fremhæve de Egenskaber hos den afdøde Konge, mod
hvilke det nye Regimente stak mest af, men som Holberg
just havde særlig Anledning til at paaskjønne. »Vi
talede som i en fri Stat,« sagde han, »vi spøgede,
vi skjemtede, vi strede indbyrdes med lystige Indfald
uden Frygt, da han aldrig optog Fritalenhed eller
uoverlagte Ord ilde, og gjorde han det endog, lagde
sig dog hans Vrede igjen uden nogen følelig Følge.« At
Skuespillene maatte dele Skjæbne med alle andre, selv
de uskyldigste Forlystelser, som ikke taaltes under
Christian VI., blev maaske af mindre Betydning for
Holberg, der jo alt forinden havde sagt Theatret et,
idetmindste foreløbigt Farvel; men denne Beslutning
støttedes ialtfald nu af de ydre Forhold. Holberg
fik altsaa en ny Impuls til at vende tilbage til sine
videnskabelige Arbejder, og den første Frugt af disse
blev hans Danmarkshistorie, atter - ved sin livlige
Fremstilling og folkelige Tone - et banebrydende Værk,
Holbergs Stordaad som Historieskriver.

Af »Dannemarks Riges Historie« udkom første Bind
1732, andet Bind 1733, tredie og sidste 1735;
allerede tyve Aar efter var Oplaget udsolgt
og et nyt maatte foranstaltes, et Særsyn for et saa
udførligt historisk Arbejde i de - og næsten ogsaa
i vore - Tider, et talende Vidnesbyrd om, hvor
heldigt Holberg havde løst den Opgave, at skrive
en Fædrelandets Historie for Folket. Den historiske
Fremstilling er knyttet til den danske Kongerække fra
Skjold til Frederik III. medregnet, men Udførelsen er
selvfølgelig i Omfang saare forskjellig, alt eftersom
Holbergs Kilder flød sparsommere eller rigeligere -
saa forskjellig, at hele Historien fra Kong Skjold
til Christian I. ikke indtager saa megen Plads som
Frederiks III.s Historie alene, og at denne Konges
og hans Forgængers Historie tilsammen udgjør næsten
Halvdelen af Værket (omtr. 1100 Sider). Det er denne
den nyere Tids Historie, der har interesseret Holberg
mest, her er han mest selvstændig baade som
Samler og som Bearbejder af Stoffet, og her har
han ogsaa mest Nyt at fortælle os, ligesom han
ogsaa her er paalideligst, fordi han her har
med Kilder at gjøre, hvis Authenticitet det var
ham let at konstatere, medens han ellers ikke
udøver nogen saadan streng historisk Kritik som
den, ved hvilken GRAM omtrent paa samme Tid brød
Historieforskningen nye Baner, uden paa sin Side
dermed at forene Holbergs ypperlige Gaver til
pragmatisk Historieskrivning. Mangelen paa kritisk
Kildestudium bøder Holberg paa ved sit lyse Hoveds
klare Tanke, der ofte viser ham den rette Vej mellem
modstridende Antagelser og Domme; og hvor han føler
nogen Usikkerhed, der forøger denne kun hans Sinds
naturlige Humanitet og giver hans Udsagn et Præg af
Billighed og Overbærenhed, der vel nu og da kan synde
mod historisk Sandhed, men da ialtfald synder til en
Side, der ikke gjør hans Karakter Skam.

I Fremstillingen mærker man helt igjennem
den Forfatter, der har givet sig meget af
med Karaktertegning, om end af anden Art, og
skrevet lystige Vittighedsværker; herom minder
den Skarphed, hvormed Holberg formaaer at tegne
sine historiske Skikkelser, sammenfattende
deres væsenligste Egenskaber i korte Resuméer,
saavelsom det Lune i Opfattelse og Udtryk,
der mangfoldig giver sig tilkjende. Om Holbergs
historiske Stil siger C. PALUDAN-MÜLLER i sin
Afhandling om »Dansk Historiografi i det 18. Aarh.«
(»Hist. Tidsskrft.« 5. Række 4. Bd.): »Denne lyse
Disposition, der let og naturlig lader hver Ting komme
der, hvor den hører hen, saa at Læseren altid veed,
hvor han er, og hvad Forfatteren vil meddele ham - den
naturlige Virkning af Forfatterens klare Bevidsthed
om, hvad han vil - disse lette, ukunstlede Perioder,
strax overskuelige selv for den mindre dannede Læser,
frie for alt Skruet, Indviklet, Sammenpresset - disse
den ægte danske Stils Egenskaber, som vi maa haabe den
altid vil beholde - disse Egenskaber besidder Holbergs
Stil i højeste Grad ogsaa i Danmarkshistorien. Det er
en ægte historisk Stil, desuden smykket og krydret
af den Festivitas, ingen Pen har besiddet i højere
Grad end Holbergs. Man maa være ualmindelig sløv af
Naturen eller træt af Dagens Arbejde for at falde
i Søvn over denne Bog, selv der, hvor den intet Nyt
har at meddele den sagkyndige Læser.«

Danmarkshistorien, der udkom i to tydske Oversættelser
kort efter hinanden, er sidste Gang udgiven paa Dansk
af I. LEVIN 1856.
Baade mindre og større historiske Arbejder fulgte
snart efter dette Holbergs Hovedværk som Vidnesbyrd om
hans udholdende Flid og stadig vaagne Arbejdslyst: en
lille Lærebog i Verdenshistorien, »Synopsis historiæ
universalis«, et fortrinligt Udvalg af Historiens
Hovedtræk til Brug for den studerende Ungdom (1733);
»Den Norske Handel-Stad Bergens Beskrivelse« (1733),
en historisk Monografi af en Livlighed og
mangesidig Interesse, som kun faa lignende
Værker have naaet; 1738 det store Værk i to Kvartbind:
»Almindelig Kirkehistorie fra Christendommens
Begyndelse til Luthers Reformation«, som blev udsolgt
i Løbet af et Aar og strax udkom i nyt Oplag. Den
usædvanlige Afsætning, som blev »en saa bekjendt og
opkogt Materie« tildel i en Tidsalder, der snarere
havde for mange end for faa »almindelige Historier«,
forklarer Holberg selv af tre Grunde, som han har
hørt fremsættes til Anbefaling for sin Bog: at den er
upartisk, at den verdslige Histories Fænomener stadig
drages ind i deres Forbindelse med Kirkehistoriens,
og at han har lagt særlig Vægt paa at paavise
Oprindelsen til de forskjellige Kirkesamfund. Man
fejler vist neppe ved at anføre endnu to Grunde
til dette Værks store Popularitet: Holbergs
ejendommelige Fattelighed og Klarhed i Fremstillingen
og hans filosofisk-religieuse Standpunkt, hvis
Frihed maatte virke dobbelt forførende paa de af
Pietismens ydre Tvang bundne Aander, paa hvilke
al Kritik og derfor ogsaa f. Ex. en Betragtning
som den, der i Bjergprædikenen finder Kjærnen af
Alt, hvad der staaer i Bibelen, maatte virke som
et ubegribelig frejdigt Ord. Kirkehistorien blev
1867 udgiven af F.L. LIEBENBERG med en Indledning
af R. NIELSEN. - Holbergs følgende Arbejde var
af særlig populair-historisk Art: de 1739 udkomne
»Berømmelige Mænds og Heltes sammenlignede Historier«,
i hvilket Skrift han efter Plutarchs Mønster
sammenstiller - eller, som C. PALUDAN-MtiLLER siger,
sammentvinger - to og to biografiske Skildringer,
mest af asiatiske Personligheder, til en Parallel,
af hvilken der saa uddrages en Sammenligning, ligesom
en Indledning dvæler ved Betragtningen af de Dyder
og Laster, hvortil de paralleliserede Personer give
Anledning. Har dette Værk ikke stort videnskabeligt
Værd, hvad det heller ikke gjør Fordring paa,
saa viser det des klarere Holbergs Drift til det
historiske Portraitmaleri og hans Evne til at vække
Publikums Interesse for Historien ved at
»Ludvig Holberg, Friherre af Holberg, i hans 63. Aar.«

Titelkobber til den tydske Udgave af den »Jødiske Historie« 1747.
præsentere denne i Enkeltfremstillingens tiltalende
Form. Bogen gjorde ogsaa megen Lykke og udkom 1753 i
et nyt Oplag, efterat den 1745 var bleven suppleret
med et kvindeligt Sidestykke: »Heltinders eller
navnkundige Damers sammenlignede Historier«,
ligeledes i to Dele. Disse ere senest udgivne
af G. RODE 1861, Heltehistorierne af
F.L. LIEBENBERG 1864. - Endelig skrev Holberg 1742
sin »Jødiske Historie«, i to Dele, ledet af den
Betragtning, at »iblandt saamange ypperlige Mænd,
som have skrevet om dette Folkes Skikke og Skjæbne,
har dog Ingen givet os en sammenhængende Historie
fra Nationens Oprindelse indtil vore Tider«, hvilket
da Holberg foresatte sig at udføre paa Grundlag især
af Josephus', Prideaux' og Basnages Skrifter. Værket
udkom i tydsk Oversættelse allerede 1747.

Mellem Udgivelsen af disse forskjellige historiske
Skrifter falder 1737 Begyndelsen af Holbergs »Opuscula
latina« (»Latinske Smaaværker«), indeholdende
Epigrammer samt Forfatterens Selvbiografi i Form
af tre »Breve til en fornem Mand«, af hvilke det
første er dateret den sidste Dag i Aaret
1727, det andet forfattet 1735, medens det sidste
kom til 1743. I disse tre Breve, supplerede med den
447. Epistel, have vi Hovedkilden til Holbergs Liv,
en ved sin Frimodighed ligesaa tiltalende som ved
sit Lune og sine sunde Betragtninger underholdende
Levnetsskildring, der vilde have stor Interesse,
selv om den ikke angik en i og for sig saa betydelig
og for os saa særlig betydningsfuld Personlighed
som Grundlæggeren af vor moderne Litteratur. Den
blev allerede 1745 oversat paa Dansk, vistnok under
Holbergs egne Auspicier, og denne fortræffelige
Oversættelse - »Ludvig Holbergs trende Epistler til
***, hvorudi befattes det Fornemste af Hans Liv og
Levnet« - blev 1857 udgivet uforandret af I. LEVIN. Se
CHR. BRUUN »Om Holbergs trende Epistler« 1885.

I Slutningen af det andet af disse Breve, altsaa
1735, kommer Holberg til at nævne den Beskyldning
for Paaholdenhed, hans tarvelige og tilbagetrukne
Levemaade havde paadraget ham, og bemærker i den
Anledning: »At jeg kan befri mig fra den Beskyldning,
da giver jeg Fattige hvert Aar Saameget, som kan
anvendes paa at underholde en ørkesløs Fodgænger og
unyttig Lakai; jeg har smukke Værelser, gaaer net
klædt, kjøber idelig Bøger, og at jeg skal befri
mig fra al Mistanke, da har jeg destineret alle mine
Midler til Publici
Nytte. Et Udkast af Fundationen hertil har jeg alt
forfattet og viist dem, som jeg plejer at raadføre mig
med, hvilke spaaer temmelig godt deraf.« Saa tidlig
havde Holberg altsaa fattet Tanken om at skjænke
Offentligheden den Formue, han skyldte dens Interesse
for hans Skrifter, men endnu mere sin egen kloge
Økonomi; allerede i en Alder af halvtredsindstyve Aar
seer Holberg med filosofisk Ro det Øjeblik imøde, da
han skal kaldes bort fra sit flittige Arbejde, og er
betænkt paa, at ogsaa den materielle Frugt af dette
Arbejde skal komme det Fædreland tilgode, som han alt
havde skjænket saa rige aandelige Skatte. Begge disse
Fonds var han endnu stadig virksom for at forøge;
1740 anlagde han en Del af sin Formue i Jordegods,
til hvis Bestyrelse sandsynligvis hans Dispositioner
som Universitetets fleraarige Kvæstor havde givet
ham Lyst - og 1741 udgav han efter lang Betænkning
et nyt poetisk-filosofisk Arbejde af høj Rang: den
moralsk-politiske Roman Niels Klim.

At Holberg kunde have Grund til Frygt for at 
slippe »Niels Klim« ud i Verden, saalænge
Pietismen svingede sit ufordragelige Scepter over
Aandslivet i Norden, vil selv en flygtig Betragtning
af Bogens Tendens godtgjøre; thi denne gaaer fra først
til sidst ud paa at opstille Tolerancens Princip ved
Skildringen af en Række tilsyneladende absurde Forhold
i Religion, Statsforfatning og Samfundsmoral, hvis
Tilværelse imidlertid sees udsprungen af fornuftige
Krav, og som derfor ingenlunde fortjene en saa
forkastende Dom, som de ved første Øjekast synes at
udfordre til. Antagelsen af de hjemlige og tilvante
Synsmaaders absolute Rigtighed stilles i Belysning af
en vexlende Mængde andre, fra dem paa forskjellig Vis
afvigende Synsmaader, og den tolerante Betragtning
tilkjender dem alle en vis relativ Berettigelse,
der maa udelukke enhver overilet Fordømmelse; at
denne Relativitet gjordes gjældende ogsaa overfor
Religionen, og at Holbergs Tilslutning til den
naturlige Religion her skinnede mere og mindre tydelig
igjennem, gjorde det især til en dristig Gjerning
at sende slige Meninger ud under de da herskende
Forhold.

Som Form for Meddelelsen af sin Samfundsmoral valgte
Holberg den ligefra Oldtiden af og til vore Dage
yndede opdigtede Rejsebeskrivelse og nævner selv som
sine nærmeste Forbilleder den græske Digter Lukian,
den tydske Forfatter Biderman og den engelske
Satiriker Swift (S. 16); andre Skrifter af samme Art 
omtales i JUL. PALUDANS Doktordisputats »Om Holbergs
Niels Klim, med særligt Hensyn til tidligere
Satirer i Form af opdigtede og vidunderlige Rejser«,
1878. Rammen er da følgende: den norske Student Niels
Klim vender i Aaret 1664 efter hæderlig bestaaet
Examen fra Kjøbenhavn tilbage til sin Fødeby Bergen. I
Mangel af anden Syssel giver han sig til at undersøge
en mærkelig Hule i et Fjeld, som kaldes Fløjen, fra
hvilken der nu og da skal udgaa en mild Luftning. For
at komme paa det Rene med Fænomenet, lader han sig
hisse ned i Hulen; men Rebet brister, og Niels Klim
styrter i Afgrunden, falder og falder et Kvarterstid
gjennem det dybeste Mørke, indtil der lader sig en
svag Lysning tilsyne, som efterhaanden gaaer over
til klart Solskin: Klim er kommen ind i Jordens
indre Rum, hvor et helt Solsystem kredser. Paa en af
dets Planeter ved Navn Nazar havner han omsider, i
Fyrstendømmet Potu, af hvis Forhold der nu følger en
lang Beskrivelse, Bogens mest omfattende, i hvilken
Holberg har nedlagt de fleste af sine Tanker om en
fornuftig Statsforfatning, uden at man dog deraf tør
slutte, at han i Et og Alt vil opstille de træede
Beboere af Potu. som sit Folkeideal.

Potuanerne ere nemlig skabte som Træer, og med
den af denne Legemsbygning betingede Langsomhed i
Bevægelse forene de en Grundighed i Overvejelsen, der
lader dem anse et forholdsvis saa hurtigt Hoved som
Niels Klims for at være et Vidne om Overfladiskhed,
hvorfor de ikke kunne betro ham noget vigtigere
Embede end et Postbuds, til hvilket hans lange Ben
gjøre ham fortrinlig skikket. »Erfarenhed havde
lært dem, at Republiken altid havde vaklet under
Bestyrelsen af disse hurtige Hoveder, som man i
Almindelighed kalder store Genier, og at Mænd af
et langsomt eller spotvis saakaldet sløvt Begreb
havde bragt det igjen i Orden, hvad hine havde
forviklet.« Hermed i Sammenhæng staaer den Ærbødighed,
Potuanerne vise Alderdommen, og den Censur, Ungdommen
er underkastet, idet det f. Ex. ikke er tilladt
Nogen at optræde som Forfatter, før han har fyldt
de tredive Aar. Forbrydelser straffes første Gang
med Aareladning, ved hvilken Fremgangsmaade man vil
overbevise sig om, hvorvidt det ikke er onde Vædsker
i Blodet, der have forledet til Lovovertrædelsen,
og samtidig forebygge Gjentagelsestilfælde; indtræffe
disse alligevel, sendes Forbryderen i Landflygtighed;
kun for een Misgjerning er der 
Dødsstraf: for Fremsættelsen af Forslag til Reformer,
naar de efter en omhyggelig Prøve erkjendes for
skadelige. Med Hensyn til hvad der hører til
Gudsdyrkelsen, hersker der indbyrdes afvigende
Meninger, »men den Ene forfølger derfor ikke den
Anden«, forklarer Fyrsten for Niels Klim; »thi
enhver Forfølgelse for Tanker og Meninger eller
Vildfarelser, der have deres Grund alene i Begrebernes
Forskjellighed, har ikke sin Oprindelse af Andet end
Stolthed, da den Ene bilder sig daarligen ind at se
dybere i Tingen end den Anden, en Stolthed, der neppe
kan være behagelig for Gud, som elsker Beskedenhed og
Ydmyghed. Vi straffe her Ingen, der i sin Godtroenhed
farer vild fra den almindelige Mening i spekulativiske
Ting, naar han ikke i det Praktiske afviger fra den
offentlige Gudsdyrkelse, og heri følger jeg mine
Forgængeres Exempel, der holdt det for grusomt at
paalægge fornuftige Skabningers Tænkekraft Lænker og
herske over Samvittigheder« (et dristigt Modbillede
til Christian VI.s Regjeringsmaximer i kirkelig
Henseende!). Religionssystemet bestaaer kun af
faa Kapitler, og den hele Trosbekjendelse er ikke
meget større end vore apostoliske Trosartikler; Alle
ere enige i at dyrke et højeste Væsen, hvis Almagt
har skabt og hvis Forsyn opholder alle Ting, men om
Maaden at dyrke dette Væsen paa tillader man Enhver
at tænke, som han vil. De bede sjeldent, men da med
saa brændende en Andagt, at man skulde tro, de vare
henrykte, saalænge Bønnen varer. Klim fortalte dem,
at man hos os plejede at bede og synge Psalmer ved
vore huslige Forretninger og Haandarbejder, men dette
lastede de: en jordisk Fyrste vilde tage det ilde op,
sagde de, om En, som kom for at bede ham om Noget,
vilde i hans Nærværelse børste sine Klæder og frisere
sit Haar. De fandt heller ikke mere Smag i vore
Psalmer, thi de holdt det for latterligt at foredrage
sin Anger og Bedrøvelse paa Noder, da Guddommen ikke
formildes ved Triller, Fløjter og Trompeter, men ved
Suk og Graad. Naar Potuanerne vende hjem fra Krigen
med Sejr, udbryde de ikke i Frydeskrig og synge Te
Deum, men tilbringe nogle Dage i sørgende Taushed,
som om de skammede sig over en Sejr, der har kostet
saamange af deres Brødre Livet. Der findes ingen
Adel i Potu; jo mere Godt man nyder af Staten, des
beskednere og ydmygere opfører man sig, saa at den
rigeste af Borgerne giver de Mødende den dybeste
Hilsen i Erkjendelsen af, at han som den, der har
de fleste Fordele i Staten,
er dens største Skyldner. Ingen beklæder to Embeder
paa eengang, da man mener, at endog det mindste Embede
fordrer sin Mand - eller sin Kvinde, thi Adgangen til
Embedsværdigheden staaer aaben for begge Kjøn og er
kun betinget af Dygtigheden. Som et særlig fortjent
Individ betragtes Den, der har sat mange Børn i
Verden, og sex Børn berettiger til Fritagelse for
alle ordenlige og overordenlige Skatter. Potuanernes
Liv inddeles i tre Aldere: i den første oplæres de
i Statstjenesten, i den anden udøve de, hvad de have
lært, og i den tredie Alder undervise de Andre, naar
de med Berømmelse have nedlagt deres Embeder, og Ingen
maa lære offentlig, medmindre han er bleven gammel i
Statens Tjeneste, da man holder for, at Ingen kan give
grundige Forskrifter, som ikke har hentet sin Kundskab
af Erfaringen. - Dette ærbare, højst agtværdige og
fornuftige men unægtelig grundig kjedelige Folk har
selvfølgelig kun liden Sands for Poesi og Kunst,
og Forlystelser ere saagodtsom ukjendte hos dem; den
eneste, som omtales, er de offentlige Tyrefægtninger
og Hanekampe, som man ikke skulde synes anstaa
et saa rettænkende Folkefærd, men som nok ogsaa
kun paaduttes dem af Holberg, for at han kan faae
Lejlighed til at øve sin Yndlingssport; at stille
offentlige Disputatser jevnsides med disse Hanekampe,
idet han fortæller, at man i Potu holder Disputatorer,
som man nuomstunder holder Væddeløbsheste, og lader
dem gaa løs paa hinanden, under hvilken Kamp der da
indgaaes betydelige Væddemaal mellem de Kæmpendes
Herrer saavelsom meltem Tilskuerne; i Niels Klims Tid
var en af Borgerne bleven en rig Mand alene ved den
Disputator, han underholdt, men denne var da ogsaa
en saadan Dialektiker, at han kunde bygge op og rive
ned, hvad det skulde være, og bringe enhver Opponent
til at forstumme, hvorfor hans Herre da heller ikke
var at bevæge til at sælge ham, hvor store Summer
der end blev budt for ham.

Klims lange Ben gjøre ham kapabel til at se sig godt
om i Fyrstendømmet Potu saavelsom paa den øvrige Del
af den ikke store Klode Nazar, og han faaer derved
Lejlighed til at beskrive en Mængde forunderlige
Indretninger og Skikke, ved hvilke Holberg dels vil
satirisere over mange Rejseberetningers upaalidelige
og overdrevne Skildringer, dels vil stille sin
Hovedsætning om alle menneskelige Tings kun relative
Værd i bestandig nyt Lys, dels. endelig direkte
parodiere ufornuftige europæiske Forhold. Niels
Klim kommer saaledes blandt Andet til et Land,
hvor Sygdom er ukjendt paa Grund af de fortrinlige
klimatiske Forhold, men hvor denne Fraværelse af Alt, 
hvad der minder om legemlig Svaghed og Død, kun har 
kvalt den indbyrdes Deltagelse, Velvillie og Kjærlighed 
hos Beboerne. I et andet Land, hvor Jorden af sig 
selv frembringer Alt uden menneskeligt Arbejde, har
dette kun havt til Følge, at den evige Lediggang
og Nydelse har gjort Indbyggerne kjede af Livet,
saa de ere hengivne til Tungsindighed og stundom
ende deres utaalelige Tilværelse ved Selvmord. Hos
en tredie Nation, hvor der hersker absolut Lighed i
aandelig Begavelse, er al Kappelyst mellem Borgerne
uddød, fordi Ingen kan gjøre sig Haab om at udmærke
sig fremfor nogen Anden. Et fjerde Folk staaer paa
Uskyldighedens Standpunkt og mangler som Følge deraf
al Kultur og al Historie. Eet Folk har Naturen skabt
saa sælsomt, at Indbyggerne i deres Ungdom ere satte
og forstandige, men begynde at blive letsindige
og gjøre gale Streger, naar de have fyldt deres
fyrretyvende Aar, hvorfor de ogsaa blive erklærede
umyndige, saasnart de have naaet denne Alder; et andet
Rige er ordnet saaledes, at kun Kvinderne regjere og
beklæde Embederne, medens Mændene passe de huslige
Forretninger; de unge Damer gjøre Kour til de unge
Herrer og kunne ikke lade dem gaa i Fred paa Gaderne
om Aftenen o. s. v.
Klim betragter sig med sin europæiske Kultur og sin
akademiske Viden som et saa overlegent Hoved, at han
nok tør indlade
sig paa det Vovestykke at forelægge Potuanerne et
Projekt til en Forandring i deres Love; det befindes
imidlertid at være umodent; og kun af sær Naade bliver
det ikke Dødsstraf, men Landsforvisning, der rammer
dets Ophavsmand: Klim transporteres til »Firmamentet«
o: Jordklodens indvendige beboede Hvælving og faaer
atter her Lejlighed til at tage en Mængde forskjellige
Tilværelsesformer i Øjesyn. Længst dvæles der ved
Beskrivelsen af Abekattenes Land Martinia, hvis
Skildring helt igjennem parodierer europæiske, særlig
franske Kulturfænomener. Befolkningen er uhyre livlig
og snaksom og af saa flyvende hurtig en Fatteevne,
at Niels Klim, hvis Dømmekraft var Potuanerne for
let, her falder igjennem, fordi den er for tung;
men ligesaa rappe Indbyggerne ere til at fatte
Beslutninger og danne sig Meninger, ligesaa snare
ere de til at opgive dem igjen, de ere letfærdige
af Karakter, pyntesyge, pragtelskende, nyfigne,
lattermilde og løbe efter alle Forlystelser. Klim
gjør sin Lykke her ved at indføre Brugen af
Allongeparykker, en Opfindelse, Martinianerne erklære
for guddommelig, og for hvilken de belønne ham ved at
optage ham i Adelstanden og tilkjende ham en betydelig
Pension, ligesom Poeterne besynge den dejlige Hale,
han har maattet anlægge strax efter Ankomsten til
Landet, Snart vexler imidlertid hans Skjæbne i
dette Ustadighedens Rige og fører ham paany gjennem
mange sælsomme Eventyr, indtil han omsider paa en
vidunderlig Maade havner i Bergen igjen og henlever
Resten af sine Dage der som Klokker ved Korskirken,
hvor der virkelig i sin Tid har været en Klokker af
hans Navn,

»Niels Klim« blev oprindelig skrevet paa Latin og udgaves,
rimeligvis for at undgaa den kjøbenhavnske Censur,
i Leipzig: »Nicolai Klimii Iter subterraneum«
(»N. K.s underjordiske Rejse«). »Det første og eneste
trykte Exemplar, som kom herhid fra Tydskland -
fortæller Holberg - satte hele Byen i Bevægelse;
man hørte allevegne Snak og mange Fortolkninger,
helst hos dem, som ikke havde læst Bogen; Historien
blev forbedret med saamange Forklaringer og Tillæg og
Fablen blev saaledes omskabt, at jeg tænkte, det var
et nyt Værk, som en Anden havde gjort.« Hofpræsterne
Bluhme og Pontoppidan søgte at faae Bogen forbudt,
men Kongen har vel ikke fundet tilstrækkelig Grund
til en offentlig Indskriden mod Forfatteren, der jo
ogsaa nu som gammel Professor ved Universitetet og
Landets mest ansete Skribent var en, ogsaa i
Udlandet ganske anderledes anseet Mand, end da den
forrige Konge maatte holde sin Haand over »Peder
Paars«. I Udlandet vakte »den underjordiske Rejse«
almindelig Opmærksomhed og er bleven det mest
bekjendte af alle Holbergs Skrifter, oversat paa
Svensk og Engelsk, paa Russisk og Ungarsk, senere
endog paa Polsk, ja den kunde allerede læses i en
tydsk, hollandsk og fransk Oversættelse, inden
den første Fordanskning udkom 1742; en ny noget
forøget latinsk Udgave fulgte 1745 og efter den en ny
Oversættelse. BAGGESEN oversatte »Niels Klim« 1789,
en Pragtudgave med Abildgaards Billeder, besørget
paany af I. LEVIN 1866. N.V. DORPHS Oversættelse
(1841 og 1873) er ledsaget af E.C. WERLAUFFS
fortrinligt oplysende Anmærkninger. Den latinske
Original er sidst udgivet med gjennemseet Text og
Noter af C.G. ELBERLING 1866. I Anledning af »Niels
Klim« gjør Holberg i sit Levnet den Bemærkning,
at hvis Nogen vil kalde hans Skrift mat og svagt
i Sammenligning med andre moralske Fabler, da bør
man betænke, at Forfatternes Kaar ere forskjellige
i de forskjellige Lande: »I Tydskland, Frankrige og
i Særdeleshed i England, hvor man tør sige Alt, hvad
man tænker, og hvor Tømmen ikke lægges paa Gejsten,
er det lettere at vise sin Force end i vores Norden,
hvor vi plages med skarpe Censurer, hvorved al
Munterhed og Gejst dæmpes hos en Skribent. Om derfore
Poeter og Philosophi opstode i vore Lande, som gave
de engelske intet efter, saa skulde de dog neppe
komme til Fuldkommenhed. Den, som skal løbe til et
Maal igjennem Torne og paa en ubekjendt Vej, kommer
senere til Maalet end den, som løber hastig paa en
jevn og banet Vej, men det er ej Føddernes, men Vejens
Skyld. Naar en Lærer holder Riset over Discipelens
Hoved, da synger han ikke godt: man maa være fri for
Frygt og Bekymring, naar man skal vise, hvad man kan.«
Overvejer man dette, der tydelig henpeger paa den
strenge kirkelige Overkommando i Pietismens Tid,
maa man dobbelt beundre den Frimodighed, hvormed
Holberg taler Taalsomhedens og Frisindets Sag i sin
»underjordiske Rejse« saavelsom i sit følgende Skrift,
de 1744 udgivne »Moralske Tanker«, der ligesom »Niels
Klim« ere »fulde af moralske Paradoxer, eftersom
jeg - siger Forfatteren i Fortalen - derudi haver
foretaget mig at bestride almindelige Vildfarelser og
at distingvere Dyders og Lasters Realitet fra deres
Apparence. Jeg holder for, at det fornemmeligen er
en Philosophi Pligt at examinere
antagne Meninger, om de ere vel grundede eller ej. Thi
at opkoge hvad som hundrede Gange tilforn er talet
og omskrevet, er ikke at lære, men at deklamere. At
kommentere over Ødselhed, Gjerrighed og andre
bekjendte Lyder, er ikke andet end Opmuntringer,
som tilhøre Oratores og Prædikantere at gjøre. Men
at gjøre Decouverter, at vise, hvorledes Skyggen
tages for Legemet og hvorledes Lyder konfunderes med
Dyder, det er ret at agere en Lærer og at efterleve
en Philosophi Pligt. Det er i den Henseende at jeg
rekommanderer paradoxe Meninger, thi naar de samme
med Grund og Skjønsomhed blive udførte, kan de samme
ansees som nye og nyttige Decouverter.«

Som det sees, er Holberg her kommen den filosofiske
Spekulation nærmere, end han nogensinde har 
været den; de »Moralske Tanker« ere et Forsøg
paa at forme en sammenhængende Livsfilosofi af
de spredte Betragtninger, Holberg saa jevnlig
havde fremsat, direkte og indirekte. I de tyve
Aar, der ligge mellem Komedierne og de »Moralske
Tanker«, havde hans opmærksomt iagttagende Aand
mere og mere følt sig stillet overfor Problemer,
der ikke lod sig udtømme i en Karaktertegning,
men fordrede en personlig Afgjørelse. »Det er til
moralske Meditationer og Theologi, mine Studia
nuomstunder ere fæstede - hedder det i Fortalen -
thi jeg anseer mig selv i Henseende til min Alder og
Svaghed som en rejsefærdig Mand, der maa forfatte
sit Systema, førend han tager Afsked og begiver
sig paa Rejsen«. Om noget »Systema« i strengere
Forstand er her dog ikke Tale, dertil er Skriftet
allerede i rent ydre Henseende for fragmentarisk:
en Række mindre Afhandlinger, knyttede til et Udvalg
af Holbergs latinske Epigrammer. Ejheller gjør det
Fordring paa nogen videnskabelig Stringens, det
er tvertimod populairt i hele sin Form, krydret af
Holbergs Vid, »en Blanding af Skjemt og Alvor«. Han er
i sine theologiske Undersøgelser den samme frisindede
Aand som altid, undersøger de orthodoxe Dogmer, som
synes ham uforenelige med den naturlige Fornuft, tager
tilorde mod de pietistiske Overdrivelser og anbefaler
atter og atter Fordragelighed mod Anderledestroende
som en af de ypperste Pligter. Men idet han forkaster
Autoriteten og Traditionen, som en altfor magelig
Hovedpude for Troen, henviser han til den personlige
Afgjørelse, til det tænkende Menneskes eget Skjøn
over, hvor lang en Vej Troen og Fornuften kunne vandre
sammen Haand i Haand, og han vinder her for sit eget
Vedkommende et mere positivt Udbytte end nogensinde
tidligere. Holbergs Standpunkt i denne Henseende ville
vi imidlertid opsætte at paavise, indtil »Epistlerne«
have bragt os flere Udtalelser at bygge paa; de
ere, i en kortere Form, af lignende Art og Indhold
som de »moralske Tanker«, der ligesom de behandle
adskillige verdslige og skjemtsomme Materier ved
Siden af de theologiske Emner. De vakte ved deres
Fremkomst overordenlig Opmærksomhed, mest paa Grund
af at de satte den religieuse Debat igang og gjorde
det med en Frejdighed, der maatte have Holbergs hele
grundfæstede Anseelse som Skribent til Støtte for at
kunne gaa uantastet hen i de Tider. Paa Tydsk udkom
de strax i to Oversættelser, senere paa Hollandsk og
paa Fransk. Først i vore Dage har en ny dansk Udgave
seet Lyset, besørget af G. RODE 1859.

Den Formue, Holberg havde vundet ved sine Skrifter,
vilde han, som allerede berørt, disponere over til
offentligt Brug. »De Midler, som jeg ved eget Arbejde
og Sved forsamler, holder jeg for, ikke at være mine,
men at tilhøre det Societet, hvorudi jeg lever og
hvorudi jeg kan ansees ikke som en Proprietaire, men
som en Kasserer, der staaer under Regnskab« - saaledes
er Holbergs temmelig enestaaende Betragtning af dette
Forhold i Ep. 277. Han levede, som bekjendt, ugift
hele sit Liv igjennem, hvilket kan synes besynderligt,
naar man tænker paa hans tidt udtalte Højagtelse
for Kvindens Evner og hans Fremhævelse af hendes
Skikkethed til at spille en større Rolle i Samfundet,
end hun gjør; men hans Coelibat hænger maaske netop
sammen med dette Blik paa Kvinden, hos hvem han altid
tiltales af det intellektuelle Liv, hvor han møder det
- »Mandfolkes Dyder vilde fremskinne hos Fruentimrene,
dersom de fik Mandfolkes Optugtelse« - men aldrig
berøres af saadanne Strømninger, der faae de erotiske
Strenge til at klinge. Holberg, der udtaler sig
med stor Aabenhed om alle sine Livsforhold, undlader
selvfølgelig heller ikke at bringe denne Sag paa Bane,
efter sin Sædvane halvt i Skjemt, halvt i Alvor. »Mine
Venner haver vel tidt holdet mig fore, at jeg skulde
gifte mig, men jeg har altid viist dem af, nu ved at
skylde paa min Vankundighed i Physica experimentali,
nu ved at skylde paa min Alderdom, som nu er nær for
Døren. Jeg plejer mestendels saaledes at raisonnere:
førend jeg blev 40 Aar gammel, havde jeg ikke det,
jeg kunde ernære en Kone
med, siden den Tid har jeg ikke duet til at gifte
mig: tilforn frygtede jeg for Armod, nu for et
Overflødigheds-Horn; dette har jeg tilfælles med de
fleste af mine Landsmænd, som formedelst Fattigdom
ikke kan gifte sig, førend de ere blevne gamle og
Alderen næsten har gjort dem udygtige. Dersom jeg nu
i denne Alder skulde se mig om en Hustru, da kom hun
i mit Sted til at agere Mand og jeg i hendes Sted
til at agere Kone. Denne Undskyldning plejer jeg
altid at føre frem i Forsvar for min enlige Stand,
men Hovedaarsagen er, at jeg er altfor delikat og
nøjeregnende. Baade Hus-Sorg skrækker mig og andre smaa 
Ting, som en Anden letteligen kunde udstaa og jeg derimod 
blev meget utaalmodig i. Foruden dette, dersom jeg skulde
agere Bejlere, vilde jeg oprigtig bekjende alle mine
Skrøbeligheder, hvilke, omendskjøndt de ere af ringe
Vigtighed, saa ere de dog saamange. at de letteligen
kunde afskrække enhver Jomfru eller Enke fra at sige
mig Ja.« Til Gjengjæld vilde Holberg saa rigtignok 
paa sin Side fordre en lignende Oprigtighed af
den, han maatte ville henvende sig til i slig
Anledning. »Jeg erindrer mig,« fortæller han i sine
»Moralske Tanker«, »at en gift Dame adspurgte mig
engang, om jeg stedse havde besluttet at leve udi
enlig Stand. Jeg svarede, at jeg intet Løfte havde
gjort, men at der stod mig mange Ting for Øjne,
som holdte mig tilbage, og at en Mand paa 60 Aar
finder alene Ulejligheder, men skjønner ikke paa
de gode Ting. Siig mig da, sagde hun, hvilke ere
de Ulejligheder, som I frygte saameget for. Derpaa
spurgte jeg hende, om hun snorkede i Søvne, og da
hun tilstod Saadant, sagde jeg, saadan ringe Ting
var nok for mig
til at paastaa en Skilsmissedom. Hvorpaa jeg gik
bort og efterlod hende i heftig Latter.«

Holberg stod altsaa ene i Verden; han havde vel
nogen norsk Slægt, men synes ikke at have havt
synderlig Interesse for den; kun et lille Legat samt
sit Bohave og sine Pretiosa testamenterede han til
et Par Medlemmer af den. Hele sin øvrige Ejendom
bestemte han til Sorø Akademi, der havde været
nedlagt siden 1665, men som Regjeringen
nu agtede at oprette igjen. Ved Patent af
6. Marts 1747 oprettedes Holbergs Herregaarde Brorup
og Tersløsegaard med tilhørende Bøndergods, Tiender
og andre Ejendomme til Baroniet Holberg, hvorhos
Besidderen optoges i Friherrestanden. Baroniet
skulde efter hans Død uskiftet og udelt henfalde
til Sorø ridderlige Akademi som evigt Eje. Til denne
store Gave føjede Holberg Aaret efter en Kapital af
12,000 Rdl., hvis Renter skulde anvendes til tre
fattige Akademisters Underhold, fremdeles senere
sit Bibliothek og en Sum til dets aarlige Forøgelse;
og ydermere lagde han sin Offervillighed for Dagen
ved at aftræde Baroniet allerede i levende Live,
nogle Aar før sin Død. »Siden den Tid informerer og
Ingen sig saa nøje efter min Helbred som tilforn og
spørger om, hvor snart jeg agter at dø, saasom man
strax haver udi Hænderne det Meste, som man tilforn
ikkun havde ivente.« (Ep. 447).

Underligt nok har man i vort Land, hvor den Slags
Inkonsekvenser - virkelige eller tilsyneladende -
saa at sige høre til Dagens Orden, havt meget travlt
med at bebrejde Forfatteren af »Den honnette Ambition«
den »Skrøbelighed«, at han lod sig baronisere. Man
glemmer her, som saa ofte, at se den enkelte
Kjendsgjerning mod den Baggrund, som Tidsforholdene
afgive. Der er ikke det Fjerneste, der tyder paa -
og det har vel heller Ingen paastaaet - at Holberg
har ansøgt om den Ære, der vederfores ham, eller blot
hentydet til, at han ønskede den, skjøndt begge Dele
vare højst almindelige i hin Tid, da Skjellene mellem
Stænderne vare langt skarpere end nu. Man vidste, at
Holberg vilde disponere over sin Formue til offentlig
Brug, og at han et Par Gange havde forandret tidligere
Bestemmelser med den, fordi de ved nærmere Overvejelse
vare forekomne ham uhensigtsmæssige; nogle af hans
gode Venner gjorde ham opmærksom paa Regjeringens
Forehavende med Sorø Akademi, en Institution, der
forekom ham højst ønskværdig
som et livligt og nyttigt Supplement til
Universitetet, og for hvis Oprettelse han selv
tidligere havde taget tilorde. Ved hans 
Gavmildhed kunde den kaldes tillive; at Regjeringen
til Tak vilde holde hans Landejendomme sammen som
et særlig beskyttet Komplex, kunde kun være ham
kjærkomment, og at den vilde knytte hans Navn til det
paa den Maade, som var naturligst i de Dage, kunde
han vel heller ikke have noget imod, thi Holberg var
ikke nogen demokratisk Kongeæder eller Adelshader
efter senere Tiders republikanske Recept; han havde
tvertimod den største personlige Hengivenhed for den 
danskfølende og livsglade Frederik V. og hans 
hjertevindende Dronning Louise (Ep. 183), ikke at 
tale om at en Afvisning af slig kongelig Naade 
dengang vilde været ganske det Samme som udtrykkelig
at udbede sig Kongens Unaade. Og naar han, hvad han
sikkert har gjort, prøvede denne Hædersbevisnings
Betydning i Forhold til
den, han uden falsk Beskedenhed turde tillægge sig
selv og sit Livs Gjerning, var der heller ikke heri
Noget, som behøvede at afholde ham: i tredive Aar
havde han tjent Staten, uden at modtage nogensomhelst
Udmærkelse af den, medens hans fleste Kolleger
vare stegne til Hæder og Værdighed, Skjøndt de ikke
havde et almenoplysende, med en stor og uegennyttig
Gavmildhed kronet Livsværk at se tilbage paa. Ja,
vi tør vel endog gaa et Skridt videre, naar vi
ville sætte os ind i Holbergs Betragtninger ved denne
Lejlighed, og antage, at det, just naar han overskuede
sin Forfattervirksomhed, har voldet ham en vis
Tilfredsstillelse at se denne med Strid og Kamp for
nye Meninger begyndte, i Opposition til mangehaande
autoritaire Forhold fortsatte Skribentbane slutte
med en officiel Anerkendelse fra selve Statsmagtens
Midtpunkt. Ogsaa heri kunde der siges at ligge »et
Morale«, Andre til Opmuntring og Efterfølgelse,
ham selv til en stille Triumf. Hvor liden virkelig
Betydning han tillagde sit Adelskab, fremgaaer deraf,
at han ikke i mindste Maade forandrede sin Levemaade
og sin Optræden for at føre en »standsmæssig«
Tilværelse, men tvertimod fortsatte sit Arbejdsliv paa
vante Vis og blev tidligere Meninger og sin tidligere
Form tro i de nye Skrifter, han udsendte. Af disse
ere de vigtigste de fire Bind »Epistler«, der udkom
i Aarene 1748 og 1750 og afsluttedes med et kort
efter hans Død udgivet femte Bind (1754), hvorimod
de »Moralske Fabler« ere et svagt Alderdomsarbejde.

Holbergs »Epistler« fortsætte i den  kortere Brevform  
Raisonnementerne fra de »Moralske Tanker« men udgjøre
en i Omfang betydelig større Samling af enkelte
Afhandlinger (ialt 539) og brede sig over en langt
videre Kreds af Emner, højst afvexlende af Art og
ret skikkede til at vise Udstrækningen af Holbergs
Læsning. Her behandles theologiske Spørgsmaal:
den frie Villies Nødvendighed, Guds Øjemed med
Skabningen, Forklaring af Syndefaldet, af Guds
Alvidenhed o. s. v.; filosofiske: Skepticismen i
Oldtiden og blandt de Kristne, den cartesianske Fysiks
Fortrin fremfor Newtons, om Sjælens Immaterialitet, om
Materiens Delelighed o. s. v.; historiske: om Torfæus'
Norske Historie, Marlborough sammenstillet med Eugen,
den franske Regjerings Forhold mod Hugenotterne,
Sammenligning mellem Alexander den Store og Karl XII.,
mellem Gustaf Adolf og Christian IV., mellem denne
Konge og
Holbergs Haandskrift.

Brudstykke af den 147. Epistel.

Facsimile efter det paa det St. kgl. Bibliothek opbevarede Originalmanuscript
(ny kgl. Saml. Kvart, Nr. 2020, m.)

Peter den Store, mellem Corfits Ulfeld
og Griffenfeld o. s. v.; politiske: om den
venetianske Regjeringsform, Montesquieus Mening om
de fire Regjeringsformer, det engelske Parlaments
Udviklingshistorie, Bevis for, at Kongen af Danmark
er den eneste retmæssige Souverain o. s. v.;
landøkonomiske: om Agerdyrkningens Anseelse,
Vigtighed og Behagelighed, om Kvægsygen, om Skovenes
Tilstand o. s. v.; æsthetiske: Sammenligning mellem
Plautus og Terents, mellem Ovid og Virgil, om Koret
i det gamle Skuespil og om de græske Komedier,
om de danske Skuespil og om den forandrede Smag,
om Poeters største Kvalitet: Gejst og Enthusiasme,
om Destouches og Calderon o. s. v.; lingvistiske:
om Sprogrensere, Forklaring af fremmede Ord, om
engelske Ords Afledning fra Islandsk, om Udtalen af
det latinske Sprog o. s. v.; pædagogiske: Opfordring
til at følge den kongelige Families Exempel, hvor
Børnene først lære Landets Sprog, og til Mødre om selv
at amme deres Børn o. s. v.; fysikalske: om Østers,
som voxe paa Træer, om Solens Varme og Lys,
om Kompasset og Barometret, om Spedalskhed og om
Opfindelsen af Bomber. En stor Del af Afhandlingerne
lader sig kun vanskelig indordne under bestemte
Rubriker: de tage deres Emner fra det daglige Liv,
fra Holbergs tilfældige Læsning eller Oplevelser,
og behandle dem i en almindelig raisonnerende Tone,
oftest med en skjemtende Biklang og hyppigt ogsaa
med en gjennemført humoristisk Fremstilling af
de stundom meget barokke Paradoxer; Exempler
paa saadanne Epistler, valgte iflæng blandt
Mængden, ere Afhandlingerne om Kaffe, The og
Tobak; om Hunde og Katte;, om Kys; Udkast til en
Beskrivelse i Folio af Holbergs Professorbolig;
de forskjellige Henstillinger til Collegium politicum;
om Nytaarsønsker og Nytaarsgaver; om Vægterraabene og
Sangklokkerne; om det musikalske Raseri i Kjøbenhavn;
et Brev, skrevet i puristisk Dansk; om en fornem
Standspersons Ægteskab med en Haandværksmands Datter;
om indbildt Sygdom; om Kunsten at avle kloge Børn;
en Drøm; et Forsvar for Fanden; om Jalousi; om den
Skik, at ønske Folk godt, naar de nyse; Klage fra
det forurettede Bogstav C; om Titler; om Censur; Forsvar 
for Maskerader; forskjellige Arter af Galenskab m. m.
 
Til Forstaaelsen af Holbergs Karakter, til et 
nøjere Bekjendtskab med hans hele Personlighed
yde »Epistlerne« mangfoldige Bidrag; de ere et
righoldigt Supplement til hans egen Levnetshistorie
i de »tre Breve til en fornem Mand«. Ved Hjælp
af dem kunne vi følge ham i hans daglige Liv med
dets strenge Regelmæssighed, orientere os i hans
Bolig, blive fortrolige med hans Legemstilstand,
hvis Egenheder han - som alle Hypokondrister - meget
hyppigt omtaler; vi faae en Forklaring af hans Sinds
sammensatte Beskaffenhed med dets mange virkelige
eller tilsyneladende Modsigelser, vi ere sammen
med ham ved hans Skrivebord som i hans selskabelige
Omgang, vi høre hans Domme om de private og offentlige
Fænomener, han møder, vi lære baade hans litteraire
Smag og hans moralske Grundsætninger at kjende, hans
vaagne Pligt- og Retsfølelse, hans Pertentlighed i de
smaa, hans Liberalitet i de store Ting; vi dele hans
tilfredse Timer saavelsom hans Gjenvordigheder med
ham - om Alt udtaler han sig samvittighedsfuldt som
Den, der nøje har iagttaget sig selv, frimodigt som
Den, der Intet har at skjule, skjøndt han vel veed,
at som han i Meget er et Særsyn for sig selv, maa han
ogsaa i Meget staa som en Særling for Andre. Ogsaa
om Holbergs Stilling til hans egne Skrifter give
»Epistlerne« os en Fylde af Oplysninger; det maa her
være nok at nævne, at f. Ex. samtlige hans Komedier
komme paa Tale, de fleste endogsaa gjentagne Gange.

Ikke mindre belærende ere »Epistlerne« med Hensyn til 
Holbergs Dom over den filosofiske Litteratur,der i  
saameget havde bestemt hans Retning, uden at han dog
nogensinde gik helt ind under dens Fane. Hvor
Holberg vil drage Grændserne for sin Tilslutning,
er det langt hyppigere hans »sunde Fornuft«, en
medfødt og videre udviklet bon sens, der leder ham,
end nogen konsekvent forfulgt Tankegang. Hvorvel han i
»Epistlerne« mere end i noget andet af sine Skrifter
kommer ind paa metafysiske Deduktioner og saaledes
lægger en Perfektibilitet for Dagen, som han selv
neppe vilde have tiltroet sig selv i tidligere Tider,
saa naaer han dog
aldrig nogen høj Rang som abstrakt Tænker; naar han
ikke vil eller kan følge en Udvikling længer, er det
ikke, fordi hans Logik viser ham, at den fører ind
paa en Afvej, men fordi hans Fornuft er paa Vagt
overfor Alt, hvad der vil bringe den ud af dens
ædruelige Tilstand, og tilraaber ham sit: Stop! Er
det her tidt og ofte en mangelfuld Abstraktionsevne,
der lægger sig for Dagen, saa aabenbarer der sig til
Gjengjæld et saameget kraftigere Billede af en levende
Personlighed med bestemt Begrændsning: medens et og
andet Begreb gaaer tabt, faae vi et Menneske istedet,
og et Menneske, som det har sin store Interesse for
os at kjende saa nøje som muligt.

Ejendommelig i saa Henseende er f. Ex. Holbergs
Stilling til LOCKE, hvor denne Filosof benægter, at
Budet: Gjør ikke mod en Anden, uden hvad Du vil, han
skal gjøre mod Dig, kan være en af Naturen udsprungen
Grundsætning, eftersom dens Aarsag maa forklares for
Den, der hører den første Gang, medens en Grundsætning
som den, at en Ting umulig kan være til og ikke være
til paa en og samme Tid, er umiddelbart indlysende
for den menneskelige Fornuft. Hertil bemærker Holberg
(Ep. 144): »Hvad Monsr. Locke's Bevisligheder angaaer,
nemlig at Alt, hvad som behøver Undervisning, kan
ikke være medfød eller af Naturen indprentet, da kan
man vel tilstaa, at han saavidt derudi haver Ret. Men
man kan derhos sige, at de store Hoved-Pligter ere
saa kjendelige, at det koster ikkun at nævne dem,
for at vise, at Mennesker ere forbundne til deres
Iagttagelse. Thi ligesaa let som et Menneske begriber,
at en Ting ikke paa eengang kan være og ikke være,
saa let fatter det ogsaa det store Bud: Gjør ej
mod en Anden, uden hvad Du vil, han skal gjøre imod
Dig. At visse Mennesker enten af Ondskab ikke ville
eller af en fordærvet Vane ikke kunne begribe det,
gjør intet til Sagen, thi man seer Mange at nægte
Guds Existens, endskjøndt Intet er lettere at fatte,
end at den kunstige og forunderlige Verdens Skabning
ikke kan være af en Hændelse, men at man maa erkjende
en almægtig Bygningsmester. Man kan saaledes sige,
at Enhver, der ikke begriber det omtalte store Bud at
være naturlig, er ganske unaturlig selv, saa at naar
han det ikke vil tro uden foregaaende Bevislighed,
saa kan han ejheller uden foregaaende Undervisning
tilstaa, at en Triangel er ikke en Cirkel eller at han
selv er til. De Exempler, som herimod anføres, vise
alene, at ond Lærdom og fordærvet Vane haver gjort
kroget, hvad som Naturen haver dannet ret, og haver
gjort Lys til Mørkhed.« I sine Betragtninger over
Sjælens Immaterialitet (Ep. 18) tager Holberg den
Indrømmelse af Locke til Indtægt, at »et Menneske
ikke kan begribe, hvorledes en død Materie ved
Organisation kan blive levende igjen og komme til
at tænke«, og han slaaer sig for sit Vedkommende
til Ro med det Resultat, at »Filosofien giver os
probable Bevisligheder om Sjælens Aandelighed,
men at Demonstrationen alene kan gjøres af det
aabenbarede Ord.« - Alle THOMAS CHUBB'S Skrifter
har Holberg læst og »søger med Flid efter at faae
nogen Kundskab om samme forunderlige Persons Liv og
Levnet«; ogsaa med TlNDALS Skribentvirksomhed holder
han opmærksomt Øje og forarges over dens Tendens; hans
»Christianity as old as the Creation« synes Holberg
»et af de skadeligste Skrifter han nogentid har seet,
thi man seer derudi en af de habileste Skribenter
udi England at have anvendt alle sine Kræfter paa at
vise Revelationens (o: Aabenbaringens) Unødvendighed
og at gjøre den hellige Skrift latterlig« (Ep. 9);
»Christianity not founded on arguments« forekommer
Holberg som »det forgiftigste, der nogentid er
kommen for Lyset«, fordi det under Skin af at ville
ydmyge Fornuften netop gaaer ud paa at nedsætte
Troen (Ep. 17). Om begge disse Forfattere og deres
Medarbejdere siger Holberg i Ep. 2: »Det er Saadanne
Skribentere, som jeg fordømmer, men ikke trakterer
med Foragt og efter visse Gejstliges Exempel holder
for daarlige, uskjønsomme og forvirrede Hoveder. Jeg
haver fundet udi deres Skrifter Objektioner, hvor jeg
haver stønnet, og Knuder, som jeg ikke saa let haver
kunnet løse. Saadant haver dog ikke betaget mig Modet,
men heller opmuntret mig til at undersøge Alting nøje,
hvilket jeg endnu dagligen gjør, raadende Enhver
til at gjøre det Samme. Mine Tanker ere saaledes,
at disse forfærdelige Kæmper, som udfordre hele
Kristendommen til Strid, kan bestrides, men ikke af
Enhver; og mit Raad skulde være, istedenfor at tillade
Enhver at begive sig med Fleuretter i Kredsen mod
Saadanne exercerede og bevæbnede Figtmestre, at sætte
visse Præmia for dem, der grundigst kunde forsvare
Sandheden, paa det at en god Sag ved ubekvemme
Advokater ikke skulde fordærves. Dette kunde ske ved
at renoncere paa triviale og ugrundede Argumenter
og at holde sig alene til dem, som træffe Maalet;
thi Tilstanden
er nuomstunder saaledes, at man, efter en vis
Skribents Erindring, maa forlade Udenværkerne, for
at forsvare sig des bedre i Hovedfæstningen.«

Ingen af de kritiske Filosofer nævnes saa hyppigt i
»Epistlerne« som BAYLE, og ofte med Hædersbetegnelser
som »den skarpsindige Skribent«, »en Lærd af første
Orden«, af hvilke det sees, hvor højt Holberg har
sat denne Forfatter i Lærdom, Skarpsindighed og
Stilens Ynde. »Endskjøndt der udi denne Autors
Skrifter findes adskillige anstødelige Ting,«
hedder det i Ep. 34, »saa maa man derhos tilstaa,
at man af dem kan meget profitere og især komme ud
af en triviel Smag, hvormed de fleste studerende
Folk ere befængede. Udi Bayles Skrifter finder man
altid Noget, som er nyt og rart, og endskjøndt en og
anden af hans Meninger ikke ere antagelige, saa give
de dog Anledning til at efterforske adskillige Ting,
som ellers ikke rinde Enhver i Sinde. Ingen Autor,
hverken blandt gamle eller nye, som mig ere bekjendte,
haver efter mine Tanker skrevet med større Fynd og
Penetration, og intet Skrift er kommet for Lyset,
der i Henseende til Arbejde, Akkuratesse, Varietet
af Materier, grundig Kritik og galant Skrivemaade kan
lignes med hans kritiske Dictionnaire. Man finder
derudi en dybsindig Filosofi, en grundig Kritik over
alle Slags Materier, en ugemen Akkuratesse endogsaa
udi de allermindste Ting og som ikke kunde ventes udi
saadant et vidtløftigt Værk, helst af en Skribent,
der fører sin Pen som en Hofmand og derfor ikke synes
at kunne iagttage saadan Akkuratesse og have sine
Tanker saa stærkt fæstede til Navne, Aarstal etc. De
egne paradoxe Meninger, som han allevegne udstrøer,
have tilvejebragt ham mange store Fjender; at de
samme lægge ham saadant til Last, er at undskylde,
men naar de foregive, at hans Skrifter ere fulde
af Sladder og Forvirrelse, tilkjendegive de alene
deres egen Animositet. Jeg for min Part læser ingen
Skrifter med større Forundring.« Hvor Holberg i
Ep. 443 behandler Anthropomorfismen i de religieuse
Forestillinger, citerer han Bayle som Støtte for sin
Menings Rigtighed; idet han nævner, at man formedelst
dette ugrundede Begreb »afmaler Gud Fader som en
gammel Mand med et langt Skjæg, som man seer gamle
Folk at bære, Guds Søn som et Lam og den Helligaand
som en Due,« lader han ved et Uddrag af Bayle denne
føre Beskrivelsen videre til at omfatte Forestillingen
om Himlen som et Hof med Konge,
Dronning og Favoriter, en af de Anthropomorfismer,
i hvilke Bayle finder Udspringet til Maria- og
Helgendyrkelsen. Men i samme Epistel kommer Holberg
samtidig til ved to Ord at aabenbare sin Uenighed
med Bayle paa et andet Punkt, idet han nævner »den
vanskabte Lærdom om tvende lige evige Principia,«
som netop er Bayles Hovedkonklusion i hans Kamp mod
Forestillingen om Guds Algodhed, hvilken Egenskab han
ikke kan forene med den Bestemmelse af Gud, at han
har tilladt Synden at komme ind i Verden. I Striden
om dette Punkt og det dermed nøje sammenhængende
om Forudbestemmelsen og Menneskets frie Villie er
Holberg en afgjort Modstander af Bayle og imødegaaer
ham endogsaa med specielt theologiske Subtiliteter,
som hvor han i Ep. 1 og flere Steder opstiller
en Theori om Englenes Syndefrihed og Fald ved den
første Skabelse. - Bayles »med glimrende Argumenter«
forsvarede Paastand: at et Samfund meget vel kan
bestaa uden Religion, modsiger Holberg i Ep. 335;
naar Bayle gjør gjældende, at Sligt kan være,
fordi det har været, nemlig i Oldtidens epikuræiske
Samfund, »udi hvilke fandtes ligesaa stor Forraad
paa kjærlig Forbindelse og Samdrægtighed som Mangel
paa Religion«, saa lader Holberg med vanlig sund Sans
ikke Konsekvensen gjælde helt ud i det Ubegrændsede,
men bemærker, at »Et er, naar nogle visse Udkaarne
Personer slaa sig sammen udi et Selskab og der
bestandigen leve under en Læremesters Opsyn og
daglig Katekisation, hvorved de opmuntres til
at tage Stifterens Regler udi Agt; et Andet er at
finde Harmoni udenfor Saadanne sluttede Laug udi
store og almindelige Republiker: Prøven maa gjøres
udenfor Saadanne Laug udi ualmindelige Societeter
og Stæder, og mener jeg, at den allerede haver
været gjort. Saadanne Talemaader ere ligesaa ilde
grundede som de stoiske, der sige, at et Menneske kan
skille sig ved alle Affekter, det er: aflade at være
Menneske.« I Ep. 364 kommer Holberg tilbage til det
samme Emne, og hans Retfærdighedsfølelse bringer ham
da til at bemærke, at hvorvel man ikke kan billige
Bayles Paradox, er der dog noget Paafaldende i,
at den, udtalt af ham, har kunnet sætte Himmel og
Jord i Bevægelse, saasom den har været fremsat før
baade af gamle og nye Filosofer, ja endog af ansete
kristne Theologer, »saa at det derfore hedder:
Naar To gjøre eller sige Et, er det dog ikke Et«;
han mener, at Grunden hertil vel maa søges i, at man
af Bayles øvrige
Lærdomme »haver mærket hans farlige Øjemed og
Sigte«. Holberg er selvfølgelig ikke nogen naiv Læser
af Bayle; han er fuldstændig paa det Rene med hele
hans underminerende Methode og med, at naar han,
tilsyneladende i Overensstemmelse med Theologien,
fremhæver Fornuftens absolute Mangel paa Evne til
at fatte Troessand-hederne, gjør han det ikke for at
fremhæve Troens Højhed, men dens Dumhed (Ep. 17).

MONTESQUIEUS »Lettres Persanes« satte Holberg
særdeles megen Pris paa. I Ep. 111 siger han om
dem: »Jeg tilstaaer, at det er et Mesterstykke,
thi jeg finder fast paa hvert Blad Tanker, sorn ere
ugemene, og om de ikke ere alle nye og originale,
saa have de dog Anseelse deraf. Man finder vel, at
Autor ofte støder an mod den almindelige Orthodoxi,
saavel udi Theologi som Morale; men saasom han giver
Anledning til at efterforske adskillige vigtige Ting,
som rinde ikke Enhver i Sinde, og bringer for Lyset
adskillige skjulte Sandheder, saa holder jeg for,
at enhver Læser, i Henseende til Skriftets Meriter
udi Almindelighed, bør være lemfældig udi sine Domme
og eftertænke, at Adskilligt, som af vore Forfædre
haver været holdet anstødeligt og paradox, nu holdes
for Axiomata og uimodsigelige Sandheder. Jeg for
min Part kjedes ved Intet mere end ved triviale og
opkaaget Morale, udi hvilken Stil det end er sat, og
udi hvilken Klædedragt det end forestilles, og derfore
sætter langt højere Pris paa dette Skrift end paa
Telemachs Aventures, hvoraf de Fleste gjøre saa stort
Væsen.« I Ep. 320 give »Brevene« dog Holberg Anledning
til en Indsigelse mod den Esprit, der forgriber sig
paa hellige Forestillinger. Montesquieu spotter over
Helgentilstanden, idet det snarere tykkes ham et
Martyrium end en Lyksalighed at staa uophørlig med
Palmer i Hænderne for Guds Trone og synge uafladelige
Lovsange. Hertil bemærker Holberg: »Saadan ilde
grundet Betænkning flyder deraf, at man dømmer om
Lyksalighed efter den Ide, som fordærvede Kreature
derover gjøre sig, og holde for, at ingen ret Glæde
og Fornøjelse kan have Sted udi en ren, hellig og
uskyldig Stand, saadan som man kan forestille sig
at have været udi den nyskabte fuldkomne Verden og
saadan, som vil blive efter Døden udi de lyksalige
Boliger.« Og Holberg tilføjer den ligesaa frimodige
som for hans Standpunkt oplysende Bekjendelse: »Hvis
nogle holde for, at jeg tilforn anderledes herom
[nemlig om »onde Tings« Fornødenhed
som Middel til Paaskjønnelse af de gode] haver
skrevet, da erklærer jeg, at jeg haver havt den
nuværende Verdens Tilstand for Øjne; og hvis jeg end
ikke kunde befri mig for Kontradiktions Beskyldning,
vilde jeg dog ikke skamme mig derved, men holde mig
det for en Ære efter nøjere Efterforskning at have
forandret min Mening, helst udi en saa vanskelig og
en saa stærkt omtvistet Materie, hvilket er en ærlig
og tilligemed en ydmyg Mands Karakter. Dette maa man
dog tilstaa, at hvis jeg udi en og anden Ting haver
fluktueret og vaklet, saa haver jeg dog bestandigen
blevet ved mit Hoved-Principium, som er: ingen Lærdom,
i hvor stort Skin den end kan have, at antage, som
kan give os onde Ideer om Gud og gjøre Skaar udi hans
hellige Egenskaber.«

Her have vi - atter som en ren Personlighedssag,   
uden Forsøg paa systematisk Udvikling eller
logisk Begrundelse - Angivelsen af, hvor langt
Holberg vilde og kunde gaa i sin Emancipation
fra Orthodoxien. Medens den nye Filosofi friskede
hans Samfundsbetragtning og gav ham et andet Blik
paa Lærdom og Videnskabelighed, end hans hjemlige
Samtid besad, vilde han ikke følge den ind paa de
absolute Kravs Enemærker og lade sig af logiske
Konsekvenser tvinge til et Valg mellem Tro og Viden,
den ene udelukkende den anden. Holberg var altid mere
Praktiker end Theoretiker, og hans Menneskekundskab
gav ham et Syn for Verdens mangfoldig sammensatte
Væsen, der holdt Abstraktionen i Afstand fra ham. 
Han staaer Deismen nær, forsaavidt som han hævder
Fornuftens Ret til at undersøge Troessandhederne,
thi »skal en Tro kaldes Tro, saa maa den grunde
sig paa Kundskab, saa at den Talemaade: Jeg troer,
maa være det samme som: Jeg veed;« ud fra denne
Grundsætning paataler han Fornuftens Ret, hvor
Orthodoxiens Udskejelser, Kirkens Udvikling og
de dogmatiske Lærdomme have krænket den. Men ind
til selve Aabenbaringen vil han af personlige og
af praktiske Grunde ikke føre sin Fornuftkritik
og skiller sig derved bestemt fra Deismens venstre
Fløj; Mysterierne og Miraklerne ere for ham udenfor
Diskussionen: »man maa gjøre Forskjel imellem de Ting,
som ere over Fornuften, og de Ting, som ere imod de
menneskelige almindelige Sandser;« hans moralske og
religieuse, vel ogsaa hans historiske, Sands gjør
Modstand mod Kritikens Konsekvenser og søger Vaaben
til deres Bekæmpelse. Dette religieuse Standpunkt
stemte nøje med hele
hans forstandige, ædruelige Personlighed; det holdt
den i Ligevægt mellem Extasen og Fritænkeriet,
Tidens to Yderligheder - »jeg gaaer en Middelvej
imellem Mähriske Brødre [Pietismen] og Naturalister
[Fritænkerne], imellem dem, der ganske forkaste
Fornuften, og dem, der ofre formegen Røgelse paa
dens Alter«. Vil man kalde dette en »Kristendom
for smaa Husholdninger«, skal man have Lov dertil;
men her, hvor Opgaven ikke er at dømrne en Lære,
men at skildre en Personlighed historisk, maa det
da tilføjes, at for Holberg viste denne Kristendom
sin Tilstrækkelighed i hans ulastelige Levnet og
redelige Livsgjerning, samt - ikke mindst - i en
Aandsfrihed, der satte sin Blomst i en netop fra
sammenlignende Studier og aarvaagne Iagttagelser,
ikke fra magelig Indifferentisme udgaaet stor og vid
og skjøn Fordragelighed overfor afvigende Meninger. (I
denne Forbindelse kan henvises til R. NIELSENS Skrift
»Om Holbergs Kirkehistorie og Theologi«).

En »Standard«-Udgave af Epistlerne skyldes
CHR. BRUUN (1865-1875), der har forsynet
dem med udførlige Oplysninger og gjort Stoffet
let overskueligt ved nøjagtige Indholds-, Navne-
og Sagregistre. I Udvalg ere de blevne udgivne af
F. FABRICIUS (»Hundredeogtyve af Holbergs Epistler«
1858) og FR. WlNKEL HORN (»Udvalgte Epistler«
1884). De ere desuden oversatte paa Tydsk og
Hollandsk.

I Slutningen af August 1753, da Holberg kom tilbage
til Kjøbenhavn fra Tersløsegaard, følte han sig meget
svag. Henimod Slutningen af Aaret tog Sygdommen -
en Brysttæring - til, og Lægen skjulte ikke, paa 
hans alvorlige Forespørgsel, Tilstandens sande 
Beskaffenhed. Holberg sagde da med stor
Fatning: »Det er mig nok at vide, at jeg hele mit
Liv har bestræbt mig for at være en nyttig Borger
for mit Land. Jeg vil derfor gjerne dø, saameget
mere som jeg mærker, at mine Sjælskræfter ikke mere
ville staa mig bi.« Han lod sig berede til Døden af
en Præst og tog Nadversakramentet i Overværelse af
et Par Venner. Endnu holdt han sig dog oven Senge,
indtil to Dage før Døden indtraf, Natten mellem den
27. og 28. Januar 1754.

Et officielt Udtryk fik Sorgen over Holbergs Død
i den Medaille, der prægedes i denne Anledning. I
Befolkningens bredere Lag, forsaavidt hans Virksomked
var naaet ned til dem - og den var vist i begge Ordets
Betydninger naaet dybere, end man maaske
vil være tilbøjelig til at antage - har hans Død
sikkert vakt Deltagelse. Herom vidner ialtfald
en lille Episode, som SCHEIBE fortæller: »En
fornem og berømt Videnskabsmand var paa en Rejse
gjennem Sverig netop indtruffen til Stockholm paa
den Tid, da Efterretningen om Holbergs Død naaede
dertil. Nu var han just nødt til at lade en Skomager
hente. Skomageren kom, og da han hørte, at han
skulde arbejde for en dansk Videnskabsmand, udbrød
han rørt og næsten med Taarer i Øjnene: Ak, Herre,
Eders store Mand er død! Da den Danske blev bevæget
herover og bad Skomageren forklare sig tydeligere,
vedblev denne i en klagende Tone: Ak, Eders 
store Mand, Eders Holberg er død! -
ak, han er død! - Dette satte den Danske i stor
Forundring, og han kunde ikke forstaa, hvorledes
en jevn Haandværker kunde være saa greben af hans
berømte Landsmands Død. Han spurgte ham altsaa om
Grunden dertil og om, hvorfra han kjendte den afdøde
Baron. Ak! gav Skomageren til Svar, skulde jeg ikke
kjende ham? Vil I gaa hjem med mig, saa skal I finde
alle Eders Holbergs Skrifter hos mig. De ere min
Yndlingslæsning, Morgen og Aften læser jeg i dem.«

Holbergs Lig blev nedlagt i en med sort Klæde
betrukken simpel Trækiste og foreløbig bisat i Frue
Kirke, indtil det i December samme Aar kunde blive
transporteret til Sorø Kirke og henstillet midt for
Kordøren tæt ved det Sted, hvor dengang Christoffer
II.s og
Valdemar Atterdags Monumenter fandtes; ved
Akademiets Sørgehøjtid i denne Anledning holdtes
der af Professoren i Historie og Veltalenhed »en
veludarbejdet latinsk Mindetale, der sammenlignede
Baron Holberg som dette Akademis anden Stifter
med dets første Stifter, den udødelige Biskop
Absolon, og skildrede begge de store Mænds Karakter
og Fortjenester af deres Fædreland uden Sminke,
overensstemmende med Sandheden og i de ædleste Træk«
(Scheibe).

Under en fattig Kolonnade af Træ henstod Holbergs
tarvelige Kiste her, indtil den 1776 flyttedes til sin
nuværende Plads i Kirken og fire Aar efter nedsattes
i den af Wiedewelt udførte Marmor-Sarkofag, et af
Kunstnerens ædleste Værker. Dens forreste Side har
i hver Ende et Basrelief: Klio, der med sin Griffel
indskriver Aaret 1747, da Baroniet Holberg overdroges
Akademiet, og Kalliope, der lægger Krandsen paa en
foran hende hvilende Bog; under Indskriften mellem
Relieferne Holbergs Vaabenskjold, højere oppe hans
Portraitmedaillon og bag den, paa Sarkofagens Laag,
en brændende Lampe med forgyldt Blus.
Det vigtigste Bidrag til en Skildring af 
Holbergs Levnet have vi ham selv
at takke for: de ovenfor oftere nævnte, i den
biografiske Del af Fremstillingen hyppig citerede
»Trende Epistler«, der foruden i den S. 81 omtalte
danske Oversættelse tillige ere udkomne paa Tydsk og
Engelsk. Et Supplement hertil danner den ligeledes
tidligere nævnte Levnetsbeskrivelse, som Holbergs
Omgangsven Kapelmester J.A. SCHEIBE har meddelt foran
i sin 1764 paany udgivne tydske Oversættelse af »Peder
Paars«; den udkom 1883 paa Dansk: »Holbergs Levnet«,
oversat fra Tydsk af CARL EWALD. I E.L. RATHLEFS
»Geschichte jetztlebender Gelehrten« skildres Holbergs
Liv og Skribentvirksomhed i 2. og 3. Del, begge fra
1741. I sammentrængt Fremstilling er hans Biografi at
finde paa mangfoldige Steder; fra en nyere Tid maa
nævnes som selvstændigere Monografier P.L. MØLLERS
»Ludvig Holberg« (»Dansk Folkekalender« 1843), 
M. HAMMERICHS »Bidrag til en Skildring af Holberg, mest
efter hans egne Udtalelser« (»Nord. Univ. Tidsskr.«
4. Aarg. 1858), WELHAVENS »Om Ludvig Holberg«
(»Saml. Skr.« VI.), H. LASSENS »Holbergs Karakter
og Meninger« (»Afh. til Litteraturhistorien«,
1877). Et fortrinligt Skrift, lige fremragende ved
sit dybe Kjendskab til Emnet, sine sunde Domme, sin
klare Fremstilling og sit Sprogs klassiske Renhed
og Jevnhed, er Holbergelskeren C.W. SMITHS »Om
Holbergs Levnet og populaire Skrifter«, 1858. Ved
Tohundredaarsfesten 1884 udkom »Ludvig Holberg, en
Levnetsskildring« af FR. WINKEL HORN, »Ludvig Holberg,
et Festskrift« af GEORG BRANDES samt det ovenfor
S. 69 nævnte Skrift af KARL WARBURG. Ligeledes udgav
Professor EDVARD HOLM sin ved Universitetsfesten i
samme Anledning holdte fortræffelige Tale om »Holbergs
Betydning for Aandsliv og Videnskab.«

I Danmark tilbragte Holberg omtrent de to Trediedele 
af sit Liv, og vel at mærke de sidste to
Trediedele, Ungdomsaarenes Afslutning. Manddommen
og Alderdommen; fra 1716 til sin Død 1754 kom han
- med Undtagelse af det sidste Besøg i Frankrig -
ikke udenfor Sjælland. I Kjøbenhavn havde han sin
Embedsvirksomhed, her skrev han sin Danmarkshistorie,
her grundlagde han ved sine Komedier »den danske
Skueplads« og kaldte den samlede Udgave af dem just
med dette Navn; her virkede han ved dem og sit øvrige
Forfatterskab for at

bane Vejen til at skrive det paa Dansk, 
som man med mindre Fynd før læsede paa Fransk,

som han lader Thalia sige i Nyaarsprologen
1723. Bergenseren Holberg tilhører helt og fuldt den
danske Litteratur; han er mere end en i Danmark
levende og skrivende norsk Skribent: han er,
betragtet med sin egen Tids Øjne, en i Norge født
dansk Forfatter. Dette fremgaaer simpelthen af den
Omstændighed, at Kategorien »norsk Litteratur« endnu
ikke var bleven til paa Holbergs Tid, ligesaa lidt
som der kjendtes noget fra Dansk forskjelligt norsk
Sprog som litterairt Meddelelsesmiddel. I Fællesriget
var det danske Sprog Organet for den Fælleslitteratur,
der, paa Grund af 
Danmarks og særlig Kjøbenhavns Primat i alle aandelige
Anliggender og Hovedlandets statsrepræsentative
Stilling indadtil som udadtil, altid kun kaldtes
den danske Litteratur, indbefattende i sig som en
med dens eget Indhold ensartet Bestanddel Bidragene
fra Statens norskfødte Undersaatter. Her er ikke
Stedet til at undersøge, hvorledes dette Forhold i
Tidernes Løb havde udviklet sig til det, det var,
eller om det var heldigt eller retfærdigt for det
ene eller det andet af Landene; her er kun Tale om
at betragte en historisk Kjendsgjerning i dens eget
Lys. Men en saadan historisk Betragtning fordrer saa
tillige strax en Paavisning af, at der med Holberg
begynder en norsk Indflydelse paa Fælleslitteraturen,
paa samme Maade som man i de store Landes Litteraturer
til Tider kan se en Landskabsretning træde frem med
større eller mindre Overvægt - en Indflydelse, der
lige indtil Fællesskabets Opløsning gjør sig gjældende
som den forstandsmæssige Nøgternheds, det komiske
Korrektivs og de fastholdte Formfordringers Modvægt
mod Fantasiens eller Følelsens ensidige Stræben
efter Herredømmet. Ved Hævdelsen af disse Principer
faaer den norske Indflydelse eri særlig national
Betydning for os, idet det, forunderligt nok, netop
bliver den, der fortrinsvis værner om de Elementer i
vor Litteratur, som staa i den nærmeste Forbindelse
med vort danske Folkenaturel - det bliver den, der,
ved en fælles nordisk Protest mod det Unordiske,
bringer det Danske frelst ud af Berøringen med det
Fremmede. Ved Omtalen af det følgende Tidsrums norske
Digterskole siger J.L. HEIBERG om dette Forhold
saare træffende: »Ved det norske Selskabs forenede
Midtpunkt konsolideredes den af de norske Digtere
og deres Parti begrundede Stræben, hvilken formede
sig til en poetisk Skole, som man med Hensyn dels
baade paa Flertallet af dens Digtere og paa de mest
udmærkede Navne mellem disse, dels paa dens indvortes
Sammenhæng med den holbergske Virksomhed kan kalde
den norske Digterskole, medens den derimod med Hensyn
paa den nationale Ide, som den stræbte at realisere,
snarere burde kaldes den danske, thi denne Ide var:
at lade den danske lyriske Poesi udvikle sig paa en
naturlig Maade af den almindelige danske, ved Holberg
grundlagte Litteratur og altsaa først at fremme
dens Udvikling til Udtrykkets Simpelhed, Klarhed,
Korrekthed og Elegance; fremdeles at vedligeholde
den af Holberg saa kraftigen og til saa stor national
Betydning vakte Sands for det Lystige, Vittige
og Skjemtefulde; endelig med Hensyn paa disse Formaal
at lade den franske (og tildels engelske) Litteratur,
der i Saameget stemmede overens med den danske
Nationalaand og allerede af Holberg var benyttet til
dennes Udvikling, faae Indflydelse paa Litteraturen,
men derimod udelukke Indflydelsen af den tydske
Litteratur, der i sin daværende Form var antinational
i Danmark, og hvis tilforn skadelige Virkning paa
Danmarks Sprog og Nationalitet Holberg med Flid havde
bortfjernet. Denne Ide, som den norske Digterskole
søgte at realisere, fortjener derfor ogsaa i højeste
Grad at kaldes dansk og national.« (»Pros. Skr.«
III.). - Holberg dannede ikke Skole; den Litteratur,
han kaldte tillive, blev ikke umiddelbart fortsat
med hans Tankeindhold eller i hans Former. Men den
»indvortes Sammenhæng« med Holberg har vort Aandsliv
dog bevaret helt ned til vor Tid og vil forhaabenlig
aldrig bryde den. Paa afgjørende Punkter af vor
litteraire Udvikling er den holbergske Naturbund
brudt sejrende igjennem og har holdt Litteraturen
i det nationale Spor til Frelse for dens ædruelige,
jevne Virkelighedssands, dens sunde Latter over det
Opstyltede og udvendigfra Paaklistrede.

Paa den anden Side har denne vor moderne Litteraturs
Begyndelse med en komisk Digter og en overvejende
rationel Aand sat Mærker i Folkekarakteren, der
kun ere blevne saameget des kjendeligere, fordi
Holbergs folkelige Indflydelse er saa betydelig. To
af vort Aandslivs fremragende Bærere i nyere Tid
komme hinanden nær i en Paavisning heraf, hvor
forskjelligt de end dømme Grundtvig om snart sagt
alle mulige andre Fænomener. I »Kort Begreb af
Verdens Krønike« (1812), et Referat
af Historiens Gang fra et strengt fastholdt, alle
andre Synsmaader udelukkende kristeligt Centralpunkt,
fremhæver GRUNDTVIG overfor Holbergs Fortjenester af
Sproget, hans Arbejde for Folkeoplysningen og hans
Kamp mod det religieuse Hykleri i stærke Udtryk den
Fortræd, han har voldt ved »sin forunderlige Gave
til at se og vise Alt bagvendt samt til at bortkyse
Alvor og snerte Daarligheder. Forholdet mellem Tid
og Evighed slog han hen med Spas«, siger Grundtvig
videre. »Fædrenes Liv afmalede han i sine Komedier og
i Peder Paars som et Væv af Daarskab, og derved fik
man Mod til at anse Gudsfrygten, der hos Mange var et
Mundsvejr, for en Del af den gamle Daarlighed. Man
lærte at betragte Krøniken som et halvt Eventyr
om allehaande pudsige Ting, et Spil af Tilfælde og
Daarskab. Man lo ad de
berømteste Mænd, ad Lærde og Præster, og bildte sig 
ind, at man var ligesaa god og en Hob klogere end hine,
og at hvad disse latterlige Personer havde at føre,
vel ejheller var stort bevendt. Kort, man turde nu
uden Skam bekjende, at man hverken var Kristen eller
havde Agt for, end sige Lyst til boglig Kunst eller
mandelig Bedrift, thi til Alt havde man eet Sprog
og var vis paa de Leendes Medhold. Dette er ingen
Drøm og intet Greb i Luften, men tør Sandhed, og
denne Synsmaade kjendes lige fra Holbergs Dage i de
halve danske Bøger og nu i Tusinders Tale. At vurdere
Holbergs Brøde er umuligt, han er Nordens Voltaire,
men saameget bedre end Sydens, at det hartad er Synd
at nævne ham saa; kun i en sunken Tidsalder kunde
han opstaa og gjøre stor Skade. Skyldfri er han ikke,
men selv i en kristelig Alder kan meget af hans Skrift
læses baade med Nytte og Behag, thi hans Spot kan ikke
ramme Kristendom eller boglig Kunst uden paa en Tid,
da de drives bagvendt; Misbrugen maa ej skrives paa
hans Regning, og om en Mands Hjerte maa man dømme
varlig.« Det er let at se, paa hvilke Punkter denne
Dom modsiger sig selv, og paa hvilke den gjør Holberg
Uret ved saa at sige at paabyrde ham Ansvaret for,
at han var et Produkt af sin Tid; idet Grundtvig
seer Udgangspunktet for den Rationalisme, han just
i det her citerede Skrift saa energisk bekæmper,
hos Holberg, glemmer han, hvor højt denne i de
fleste Henseender hævede sig over den Periode, der
havde frembragt ham og paa saamange Punkter fik sin
overlegne Dommer i ham. Bag Forkastelsen mærker man
ikkedestomindre det nationale Slægtskabs Kjærlighed
til Holberg, Bedrøvelsen over, at hans rationelle
Kritik ikke udgik fra et stærkt positivt Troesindhold,
og at hans komiske Digtnings negerende Tendens ikke
var parret med den Følelsens Varme, der forvandler
Satiren til Humor. At Holberg isaafald vilde have
været en dybere Aand og en større Digter, end han
var, have vi allerede antydet i en anden Sammenhæng
(Jevnførelsen med Molière S. 53-57); at hans
Indflydelse paa Folkekarakteren vilde være bleven
velsignelsesrigere, er en Anskuelse, H. MARTENSEN
deler med Grundtvig, hvor han i »Den individuelle
Ethiks« Afsnit om »Middelvejsmoralen« fremstiller 
Holberg som Repræsentant for denne. »Det 
Moralske hos Holberg - hedder det i nævnte
Skrift (1878) - maa indskrænkes dertil, at han har
ryddet Jordbunden, har beredet Vej for et Højere,
som han selv ikke kunde
give. Herved stille vi hans Komedier i moralsk
Henseende vistnok paa en lavere Plads, end han selv
stillede dem. Men ligesom Mange paa Holbergs Tid meget
undervurderede hans Komedier, ja endogsaa betragtede
dem som skadelige, saaledes har Holberg overvurderet -
ikke sine Komedier, men sin Moral, hvis Indskrænkning
han ikke var sig bevidst. Det vil ikke kunne nægtes,
at han ved sine Komedier og andre Vittighedsværker
har udøvet en rensende Virkning paa sin Tidsalders
Sæder, har øvet en forberedende (propædeutisk) Tugt i
Sædelighedens Forgaard, har ligesom ladet en kraftig
Fejekost gaa hen over Samfundet, hvorved meget Uvæsen
baade i Menneskenes Levevis og i de menneskelige
Indretninger er blevet fejet ud eller dog renset. Det
vil heller ikke kunne nægtes, at hans Indvirkning
paa Sæderne ogsaa har været en Indvirkning
paa Tænkemaaden, forsaavidt som han oplivede den
ovennævnte Sandhedens og Naturlighedens vistnok kun
ubestemte Fordring. Men en moralsk Livsanskuelse i
dette Ords ideale Betydning har han ikke udtalt eller
givet Skikkelse. Thi vel roser han som en Virkning
af sine Komedier, »at vore danske Skuespil have
omstøbt disse Rigers Almue ligesom udi en anden Form
og lært dem at raisonnere over Dyder og Lyder, hvorom
Mange tilforn kun havde en liden Ide« (Ep. 179); men
Spørgsmaalet er: i hvilke Kategorier han lærte dem
at raisonnere? . . . Til et virkeligt Gjennembrud af
det Ideale kommer det ikke i hans Værker. Hvad enten
han i sine »Moralske Tanker« eller i »Epistlerne«
afhandler moralske Problemer, eller han moraliserende
skriver Statshistorie eller Kirkehistorie - thi
allevegne optræder han som Moralist, efterdi det
er hans Hovedøjemed »at oplive Moralens forsømte
Studium i disse nordiske Riger« - komme vi ikke ud
over en prosaisk Middelvejsmoral . . . Ofte har han
i sine Vittighedsværker ogsaa bekæmpet og beleet som
Skygge, hvad ingenlunde var eller er Skygge, men
en højere Virkelighed, for hvilken han ikke havde
Øje. Og ved sin store Indflydelse paa Nationen -
ingen dansk Forfatter har fundet en saa almindelig
Indgang som han, og Ingen staaer saa fast i Nationens
Yndest som han - har han ført Mange iblandt os til
det Samme. Han har næret og styrket vor naturlige,
national-danske Tilbøjelighed til Middelvejsmoralen
saavelsom den hos os ikke sjeldent forekommende
Tilbøjelighed til at slaa det Alvorlige hen i en Spas
og affærdige vigtige Spørgsmaal med en
Vittighed. Han har ikke blot til Gavn, men ogsaa til
Skade indskærpet, at det tjener os bedst at blive
ved Jorden og ikke indlade os paa nogen højere ideal
Flugt, for ikke at tabe os i Skyerne.«

Eet maa alle Bedømmelser af Holberg fremhæve, hvad
enten de ere ubetingede Lovprisninger, eller de tage
deres Forbehold: hans store Indflydelse for Samtid
og Eftertid paa det Folk, han virkede for. Det vilde
blive et meget omfattende Arbejde at paavise denne
Indflydelse i dens enkelte Ytringer; men den lader sig
desuden ligesaa klart angive ved Fremhævelsen af en
enkelt Kjendsgjerning: den afgjørende Forskjel, der
findes mellem det vanskelige Arbejde, som udkræves for
at trænge ind i og faae Interesse for den Litteratur,
der strækker sig et Par Hundrede Aar tilbage i Tiden
før Holberg, og den Lethed, den Fortrolighed med
Tankegang og Fremstillingsmaade, hvormed vi kunne
nyde den holbergske Litteratur og dens Fortsættelse;
vi ere her paa kjendt Grund, medens det Andet er os
fremmed og fjernt. Holberg er her den store Milepæl
og Vejviser: et Afsnit af Vandringen er til Ende, og
det nye drejer tillige ind i en ny Retning. Holberg
bragte først og fremmest Modersmaalet til Ære
igjen; for at lægge nogen Betydning i denne ved
Gjentagelsens Trivialitet afslidte Bemærkning og
vise dens Præg i dets oprindelige Skarphed, maa vi
minde om den Skildring, Holberg selv har givet af
Sprogtilstanden og Sprogkyndigheden i hans Tid:
»Saasnart jeg begyndte at tale, blev jeg sat udi
tydsk Skole; thi mine Forældre raisonnerede med
andre Godtfolk i deres Nabolag saaledes: Lad ham
kun brav øves i det Tydske. Det Danske læres af sig
selv, det er at sige: Lad ham lære Tydsk i Skolen;
Dansk kan han for Intet lære af Smaadrengene paa
Gaden. Saaledes bleve de fleste Aar af min Barndom
bortdrevne ved at lære Tydsk udi Skolen og Dansk udi
Ammestuen. Da der begyndte at frembryde lidt Dun paa
min Hage, syntes mig, at det var høj Tid for mig at
rejse udenlands. Jeg gjorde ogsaa adskillige Rejser,
og hvergang jeg kom hjem, var jeg udi samme Tilstand
som Jean de France, idet at mit Modersmaal vilde ikke
synderlig flyde for mig; thi man kan let glemme det,
som man aldrig har forstaaet tilgavns. Endelig, da
jeg skulde skride til solide Ting og skrive Dansk,
kunde jeg ikke hitte paa Ordene, vidste ejheller at
ortografere dem ret. Jeg skrev derfor, ligesom Ordene
udi en Hast kunde falde mig ind. Naar jeg f. Ex. ikke
kunde hitte paa det Ord »iagttage«,
skrev jeg »beobagte«, naar et »Zignet« ikke vilde
falde mig ind, skrev jeg »Pitskaft«. Naar jeg ikke
kunde erindre »Dens« eller »Dets«, skrev jeg »dessen«,
istedetfor »derudi« »derudinden« o. s. v.« Opdragende
først og fremmest sig selv til Stilist skabte Holberg
altsaa af et sprogligt Anarki en lovbunden Tilstand,
der blev Normen for den danske Prosa efter ham,
fordi den i genial Samstemning med Sprogaanden netop
traf den Grundtone, hvori Folket fandt og finder
sin naturligste Fremstillingsmaade. I dette Sprog
nedlagde Holberg Tanker, der aabnede Aandslivet en
ny Horizont, og udtrykte dem i en saa rig Afvexling
af tiltalende Former, at han vakte den almindelige
Læselyst, som bar Litteraturen i de følgende Tider. En
lignende Reformation - fra den sproglige Side maaske
ikke saa paaagtet, skjøndt ikke mindre mærkelig -
gjennemførtes halvtredsindstyve Aar efter Holbergs
Død af OEHLENSCHLÅGER, da han, supplerende Holbergs
nationale Indflydelse, aabnede Kildespringet for
Følelsens og Fantasiens Befrugtning af vort aandelige
Liv. Vor Litteraturs Dioskurer ere disse to Navne -
gudebaarne Sønner, der lyse paa Himlen som Stjerner,
visende Vej for de Farende. Mer eller mindre har
Udviklingen til en given Tid støttet sig til den
Ene eller den Anden. Haand i Haand vidne de om, at
Aandens afgjørende Væsensformer ere komne til Udtryk
i den danske Litteratur.
Den lutherske Reformations Strømning var stivnet i et
orthodox Dogmesystem, der beherskede de efterfølgende
Slægter med en Statsinstitutions Myndighed og mere og
mere gjorde Theologien til et lærd Forklaringsarbejde,
særlig hvad den Mangfoldighed af Yderpunkter angaaer,
hvis Udtydning i Overensstemmelse med Systemet kunde
styrke dette, uden at en saadan pseudo-videnskabelig
Undersøgelse i fjerneste Maade kunde anfægte selve
Fundamentalsætningernes Autoritet. Det 18. Aarhundrede
arbejder paa atter at opløse det Størknede og
ender med helt at bortskylle det. Paavirket af
den filosofiske Kritik gjør Holberg Troeslæren til
Gjenstand for sin Tænkning, hævder Fornuftens Ret til
Deltagelse i Drøftelsen af religieuse Emner og lader
sin Skepsis spille med Theologiens Uvidenskabelighed;
men i Erkjendelse af, at menneskelig Viden paa dette
Omraade ærefrygtsfuldt bør sætte sig selv Grændser og
ikke tro at kunne gjennemtrænge den absolute Sandhed,
lader han den personlige Guds fuldkomne Natur og hans
aabenbarede Villie være sig de Skranker, foran hvilke
han byder sin søgende Fornuft at standse: Tænkeren
Holberg staaer endnu fjernt fra den Fritænkning,
der kommer tilorde i Aarhundredets sidste Halvdel,
baaren af Rationalismens Fremgang udenlands saavelsom
af Overdrivelsen i den modsatte Bevægelse herhjemme -
i Pietismen.
Ogsaa Pietismen var en Protest imod den døde
Orthodoxi: fra Tankens Sfære rettede Fornuften
sine Angreb imod den med Fordring paa, at den
skulde godtgjøre sin Beføjelse ad rationel Vej
og ikke maatte kræve Underkastelse ene og alene
i Kraft af sin autoritaire Stilling i Staten;
fra Følelsens Sfære løftede der sig et Raab mod dens
Kulde og Goldhed, en Higen efter den levende Troes
Varme og den personlig tilegnede Kristendoms
nye Liv. Denne Livets Reaktion imod Lærens døde
Paragrafer var opstaaet i Tydskland i det
17. Aarhundredes sidste Halvdel og henføres
almindelig til PHIL. JAC. SPENER (1635 - 1705)
som sit Udgangspunkt, skjøndt det mere var denne
udmærkede Gejstliges Disciple, der satte i System,
hvad Mesteren havde peget paa i Lære og Liv. Spener
var kun tredive Aar gammel, da han blev udnævnt til
Præst og Senior for Gejstligheden i Frankfurt
a. M. og i denne ansete Stilling begyndte
at paavirke sine Kaldsbrødre i Retning af
den »levende Kristendoms« Forkyndelse som
Modsætning til Tidens vante Prædikemaade
med dens lærde Udlæggelse af Dogmerne og dens
aandløse Formelvæsen. Det var Prædikenens
opbyggelige Formaal, Spener lagde Vægten paa,
og Opbyggelsesværket førte han ydermere fra Kirken
ind i Skolen og Hjemmet ved at paalægge Børnene en
ikke før kjendt Kristendomsundervisning som
Forberedelse til den første Altergang, ved
at indføre de saakaldte »hellige Forsamlinger«
(collegia pietatis) i Husene, ved at anbefale en
strengere Kirketugt og paabyde sine Præster en større
Nidkjærhed i Udøvelsen af den private Sjælesorg.
Som Overhofprædikant i Dresden og øverste
gejstlige Medlem af Overkonsistoriet for
Sachsen, hvilken Embedsstilling dengang gjaldt
for den højeste i den lutherske Kirke, virkede
Spener med rigere Midler og over et større Omraade
i de her angivne Retninger; mod de Misbrug, de
kunde føre til, skærmedes han af sin bundredelige,
milde Natur og sin store Fordragelighed; af al
Evne vilde han uddybe Kristendommens Indhold for
de Troende, vækkende dem først og fremmest til
personligt Liv, men ikke paatvinge Nogen sin Tro.
Som det hyppigt gaaer, brændte Disciplene af
større Nidkjærhed end deres Lærer; de unge
Theologer i Leipzig, som vaktes af ham, havde
ikke altid hans Besindighed, og Universitetet i
Halle, som stiftedes ved Speners Indflydelse,
blev Sædet for en Pietisme, hvis Maal og Midler han
hyppigt maatte misbillige. Det ligger i
Retningens Art, at dens Tilhængere let kunne henfalde
til en alt Andet end kristelig ydmyg Selvgodhed, til
at betragte sig selv som de eneste rette Indehavere af
den sande Kristendom og til derfor enten at se ned paa
deres Medmennesker som fortabte Børn af denne Verden
eller at drive paa deres Omvendelse med en Fanatisme,
der sætter ethvert Hensyn tilside og trænger sig
anmassende ind i Næstens private Forhold, opkastende
sig til selvretfærdig Dommer over hans personlige
Færd. Fromhedsiveren kan endvidere føre til, at just
den tilsigtede indre Opvækkelse sættes i Skygge som
det mindre Væsenlige af de mange ydre Skjelnemærker,
paa hvilke »de Troende« skulle kjendes og kjende
hverandre, og at deres Bortvendthed fra Verden og
dens Lyst saaledes kommer til at give sig Udtryk i en
misforstaaet og overfor Andre ufordragelig Foragt for
Livets lyse Sider, selv hvor de ere af den uskyldigste
Art.

I Danmark begyndte den pietistiske Bevægelse vel
allerede at ytre sig i Frederik IV.s Regeringstid
og gav sine Virkninger tilkjende en Del Aar ud over
Christian VI.s; men dens egenlige Herredømme falder
sammen med denne Konges; det store Røre, Pietismen
afstedkom i Kirken - »et Jordskjælv, en Rystelse
eller hvad jeg skal kalde det«, lader Pontoppidan
sin Menoza sige - begynder med hans Tronbestigelse og
taber atter sin Kraft ved hans Død. I sin »Danmarks
og Norges Beskrivelse« 1729 bemærker Holberg, at
»i disse Riger har det været roligt i Kirkesager,
hvad der maa tilskrives Regeringens Omhyggelighed og
Indbyggernes fredelige Naturel.« Men da Bogen udkom
anden Gang 1749, maatte der gives denne Bemærkning en
meget væsenlig Ændring: »Siden den Tid - hedder det
nu - er der forefaldet Uroligheder, som kunde give
rig Materie til Kirkens Historie, og som kan tjene
til Bevis for, hvad jeg ogsaa ved anden Lejlighed
har antegnet: at Nationens Karakter er paa nogen Tid
saaledes bleven forandret, at disse Rigers Indbyggere
ere blevne ukjendelige, saa hvor der tilforn behøvedes
Spore, der er nu fornødent at bruge Tøjlen. Hvad
Religionssager angaaer, har den danske Kirke paa en
Tid af tyve Aar været i fuld Bevægelse.«

Sin vigtigste personlige Støtte havde Pietismen i Kong
Christian VI. Han var af en tung, alvorlig Natur,
opdragen af en religieus anfægtet Grubler, og havde
tidlig faaet Blik for Bruddene i Livsharmonien;
hans Forældres Ægteskab var jo bundulykkeligt, og hans
Forargelse over Faderens Forhold til Anna Sophia
Reventlov drog ham helt over paa Moderens Side,
hvor han paavirkedes stærkt af Andagtsøvelser
og Bedetimer. Kort efter sin Moders Død, da Anna
Sophia havde besteget Tronen som retmæssig Dronning,
hvad der endnu mere fjernede Sønnen fra Faderens
Hof, blev Prindsen gift med den tydske Prindsesse
Sophie Magdalene, og med hende kom hendes Moder,
Markgrevinden af Culmbach, til Danmark, Begge hørte
til »de Opvakte«, bærende en mørk Fromhed tilskue
midt i den overdaadige Pragt, de hidtil saa fattige
tydske Fyrstinder nu udfoldede for Landets Midler,
og midt under den strenge Overholdelse af en snever
Hof-Etikette, som kun stod i daarlig Samklang
med kristelig Ydmyghed. Den pietistiske Stemning,
der begyndte at hvile over Folket, støttedes og
fremmedes ved Regeringsforanstaltninger i den
Aand, som herskede ved Hoffet; men medens man
der havde gylden Pragt og Fornemhed til at fylde
Tankerne i de mere verdslige Øjeblikke, tog man
alle Befolkningens fattige Adspredelser fra den
og henviste den udelukkende til den Opbyggelse,
Gudstjenesten kunde yde: mod Julestuer og Sommer-i-By,
mod Ja-Ords-Fester og Bryllupsgilder, mod Skuespil,
Musik og Dands blev der ført en Udryddelseskrig;
men Kirkedøren blev aabnet paa vid Gab, to Gange
hver Søn- og Helligdag skulde man indfinde sig til
Prædiken, og Gabestokken udenfor Kirken straffede de
Efterladne. Paa en saa grovelig udvortes Maade vilde
Myndighederne fremelske sand Gudsfrygt og særlig
beskytte en Retning, hvis egenlige Kjendemærke just
skulde være den indre, personlige Grebethed. Denne
var nu ogsaa i mange Henseender tilstede, især i
Bevægelsens friske Begyndelse, og for Mangfoldige
var dette nye religieuse Liv en Aandens Naadegave,
der gjorde dem frygtløse og uinteresserede overfor
Verdens Dom og Fordele, et afgjørende Brud med det
Gamle, der, medførte en varig Livsforandring og bragte
baade Præster og Lægfolk til efter haarde Anfægtelser
og svar Kamp at stille sig som »Separatister« udenfor
Statskirken. Netop her var det Punkt, hvor den
religieuse Opvækkelse, der havde Kongens Sympathi,
kunde komme i en betænkelig Konflikt med den kirkelige
Uniformitet, som Enevoldsmagten maatte hævde, og vi
se derfor ogsaa Christian VI. stadig arbejdende paa
at udjevne og mildne Modsætningerne, at indrømme
til den ene Side, uden at lide Tab paa den anden,
og redelig Villie forenede
sig her med levende Interesse for Sagen, om en
saadan aandelig Strømning end efter sin Natur kun
ufuldkomment lod sig lede ved Hjælp af de Reskripter
og Resolutioner, som i massevis udgik fra Christian
VI.s Kancelli til Ordning af de kirkelige Forhold.

Vil man i en enkelt Personlighed se et 
Exempel paa den pietistiske Bevægelses Art,
dens Begyndelse som indre Anfægtelse og gradvise
Udvikling til offerberedt Emancipation fra den
officielle Orthodoxi, kan der henvises til en
Monografi af THEODORUS: »Peter Nicolai Holst, det
attende Aarhundredes Søren Kierkegaard« (1884). 
P.N. Holst, hvis Moder anden Gang blev gift med Hans
Gram, var Kapellan ved Trinitatis Kirke. I en tidlig
Alder havde han »gaaet i Synds og Vankundigheds Mørke«
og lært, »hvordan det smager, naar Gud omsætter et
Menneske med Galde og Græmmelse«. »Naar jeg lagde mig,
da sagde jeg: naar skal jeg staa op? og siden regnede
mit Hjerte efter, naar det skulde blive Aften. Jeg
blev træt af Møjsomhed indtil Tusmørket, og jeg fik
Forfængeligheds Maaneder til Arv, og de talte mig
elendige Nætter til, indtil det behagede Gud at give
mig nogen Lise, da jeg har erfaret, at Herren er den,
som døder og gjør levende, nedfører til Helvede og
fører op igjen.« Holst var saaledes vel forberedt til
at gribes af Pietismen, saasnart de første af dens
gudelige Forsamlinger i Kjøbenhavn gav ham Lejlighed
til at komme i Berøring med den. Hans Prædikener
i Trinitatis Kirke aflagde strax uforbeholdent
Vidnesbyrd om den nye Aand, der havde grebet ham,
og vakte det største Røre blandt Tilhørerne ved
den sære Frimodighed, hvormed de dvælede ved hans
personlige Omvendelse, det brændende Sprog, hvori
der manedes til Efterfølgelse. Mange ansaa ham for
afsindig, Andre »overslog ham med Dynd og Skarn«, naar
han viste sig paa Gaden. Det Punkt af Statskirkens
Dogmatik, som først ængstede Holsts Samvittighed,
var den betingelsesløse Tilsigelse af Syndsforladelse
i Nadveren (ikke knyttet til noget Vilkaar, men
tildelt »efterdi I af Hjertet angre og fortryde Eders
Synder«). Hjertegreben sagde han sig offenligt fra
Prædikestolen løs fra al Udførelse af den hellige
Handling, saaledes opfattet, og underkastede sig
Følgerne. Disse bleve dog helt anderledes, end han
havde troet at maatte vente, thi Kongen indrømmede ham
Tilladelse til at knytte Absolutionen til Vilkaaret
om oprigtig Anger, ja gav ham endog Ret til fra
Skriftestolen at bortvise Alle, om
hvem der maatte; være Grund tir at formode, at deres
Syndsfortrydelse ikke var oprigtig. Men Holst kunde
ikke standse paa den betraadte Vej. Snart var han
naaet saa vidt i sine Skrupler, at han overhovedet
ikke turde administrere Sakramenterne, og han afstod
over Halvdelen af sin Gage for dermed at lønne den
gejstlige Medhjælper, som det blev ham tilladt at
antage til denne Del af hans Embedsgjerning. Det næste
Skridt blev imidlertid, at Præsten Holst nu ejheller
kunde bekvemme sig til at nyde Nadveren, fordi denne
Institution - som han paaviste i en lang Begrundelse
af sin Vægring - var ganske affalden fra det, der
oprindelig var ment med dens Indstiftelse. En saa
iøjnefaldende Separation fra Statskirken paa et af
dens dogmatiske Hovedpunkter kunde Regeringen ikke
lade gaa upaatalt hen, hvor tydeligt den end ellers
havde viist sin Villighed til at følge et godt Stykke
med paa Vejen henimod Udtrædelsen. En ved kongeligt
Reskript stadfæstet Provsterets-Dom frakjendte Holst
hans Præsteværdighed, og han drog landsforvist til
Tydskland. Da den aandelige Storm havde udraset i ham
og han atter fik Ro i Sindet, flyttede han mange Aar
efter med Regeringens stiltiende Samtykke til Ribe
og ernærede sig der som Skoleholder.

Den tydsk-pietistiske Indflydelse, som Christian
VI. paavirkedes af fra sine nærmeste Omgivelser,
forøgedes for en kort Tid, da han lige i
Begyndelsen af sin Regering indbød den tydske
Rigsfyrste Nic. Ludv. Greve af Zinzendorf
til sit Hof - den senere saa navnkundige Forstander
for Herrnhutternes Samfund. Den Anseelse, han stod
i som en ivrig, af Naaden særlig berørt Samler af
alle de opvakte Brødre og Søstre til en aandelig
Enhed, i Forbindelse med den Yndest, han nød paa
højeste Steder, blev af ikke ringe Betydning for
hans Ophold i Kjøbenhavn, hvor han ret egenlig gav
Signalet til de gudelige Forsamlinger, i hvilke
Folk af alle Stænder søgte den Opbyggelse, den
officielle Kristendomsforkyndelse ikke ydede dem. Paa
H.A. BRORSONS Psalmedigtning have Zinzendorfs 2000
aandelige Sange med deres evindelige Variation af
Lammets Thema øvet en Del Indflydelse baade til det
Gode og til det mindre Heldige.

Forøvrigt var det overvejende nordslesvigske Præster,
der stod Christian VI. ved Siden som kirkelige
Medarbejdere: H.A. Brorson og hans to Brødre, den
alsiske Præst Erik Pontoppidan,
Superintendenten i Slesvig G.J. Conradi o. fl. Vi
komme tilbage til adskillige af dem og nævne
her kun Kongens mest betroede Mand, Drivhjulet i
hele hans Kirkestyrelse, JOH. BARTHOLOMÆUS BLUHME,
ligeledes en Slesviger, der havde studeret
først i Rostock, senere i Kjøbenhavn, hvor Præsten
Brunsmand ved Vartov gjorde ham bekjendt med Speners
og hans Discipel Franckes Skrifter, af hvilke hans
Retning for stedse bestemtes. Han blev Frederik
IV.s Hofpræst, men sin fulde Indflydelse naaede
han først under hans Efterfølger, hvis ihærdige,
om end forsigtig i Baggrunden dvælende Raadgiver
han blev. Efter hans Tilskyndelse indførtes
Konfirmationen 1736 til Forherligelse af
Reformationens tohundredaarige Jubelfest.

Fra to Sider brødes saaledes Tidens Vande mod den
orthodoxe Kirkebygning: fra Rationalismens Side i den
naturlige Fornufts Navn en smult underminerende Strøm,
fra Pietismens Side i den personlige Inderligheds og
Troestrangs Navn en vældigt fremstormende Braadsø,
der vel snart udtømte sin Kraft, men derefter, som en
naturlig Reaktion, bidrog sin Del til at forstærke den
fritænkerske Understrøm. Fritænkeriet naaer først i
den følgende Periode en Plads indenfor selve Kirken;
Orthodoxien og Pietismen have i dette Tidsrum deres
Repræsentanter i den theologiske Videnskabelighed, den
gejstlige Veltalenhed og den aandelige Digtning. Den
orthodoxe Theologi udfører forøvrigt ikke nogen
videnskabelig Stordaad i denne Periode. Efterat
det lærde Tidsrums store Theologer have givet den
lutherske Dogmatik dens fuldendte System, er det kun
Biværk, den megen Lærdom kan øve sig paa, og det er
ligesaa meget Prædikestolen som Kathedret, den tager
tilorde fra. Eller den vender sig andensteds hen,
saa vi se de gejstlige Forfattere strejfe ind paa
Historiens eller Naturhistoriens Enemærker og bevæge
sig der med større Udbytte end paa Theologiens.

CHRISTEN LASSEN TYCHONIUS kjende vi fra Holbergs
»Jydske Fejde« (S. 75). »Den berømte cimbriske 
Litterator«, »de Cimbrers Lys og Jyllands klare 
Øje« og hvad hans Hædersbetegnelser ellers lød
paa, var Stiftsprovst i Viborg og bl. A. bekjendt
af de Bestræbelser, han gjorde sig for at faae et
Universitet oprettet i Jyllands gamle Hovedstad. Han
er Forfatter til adskillige for Lærdom
og sundt Judicium en Tidlang højt ansete Skrifter, af
hvilke her blot skal nævnes »Den Hellige Augsburgiske
Bekjendelses Historie, forklarende i Tre Bøgger
dends Anledninger, Forfattelse og Overlevering«
(1730). Hans gejstlige Veltalenhed, en Prøve paa
Tidens orthodoxe lærde Homiletik, ville vi skjænke
et Øjebliks Opmærksomhed - den gjorde et saadant
Indtryk paa hans Tilhørere, at de sagde, han var
værd at binde med Guldlænker til Prædikestolen,
for aldrig at komme ned af den igjen. Vi vælge de
»Tolv Elims Kilder«, Trøstetaler til Gehejmeraad
von Plessen i Anledning af hans Frues Død, sendte
den sørgende Ægtemand portionsvis, en hver Maaned -
Skjøndt: »hvad er det for Praaser, vi kan bære ind
i hans sorte Sørgestuer og hvor vidt, ja hvor lidt
klækker og strækker vel det faible Skin af vore svage
Phosphorers Inventioner? Hans Excellence finder sig
kun ved vore Opvartninger betynget og bebyrdet, maaske
noget æret, men tillige besværet. Han maa retirere
ud af Audience-Stuen ind i Kabinettet med de Ord af
Esaia: Vender Eder fra mig, jeg maa beskelig græde,
gjører Eder ingen Umag at trøste mig!« - »Hver
Blomster og Blad, hver Sommer-Fugl og Silke-Orm,
hver Korn og Kjerne ere Forandringens Deviser og
Omskiftelsens Emblemer. En Hipparchus blandt Hedninger
og en Copernicus blandt Kristne har stor Bifald af
de Fornuftige og explicerer lykkelig de for Øjnene
svævende Phænomena af det Principio, at Jorden er en
Planet, ja har sin dobbelte Bevægelse, af hvilke den
ene gjør Dag og Nat i hver Døgn, den anden Sommer og
Vinter i hvert Aar. Jeg er ej af min Navne Tychonis
Courage, at jeg dette tør benægte og bestride,
om Jorden løber som Kugle, der rulles i Løbet -
men det veed jeg tilvisse, om Jorden er ej selv,
saa er dog Menneskene paa Jorden idelige Planeter,
der har deres visse Perioder, deres foresatte Løb
af Himmelens Destin, ere nu i Lykkens Apogæo, nu
i Vanheldens Perigæo, drives og rives, førte af en
skjult primo mobili, som de har ingen Nytte af at
de stræbe og stride imod, oplyses nu af Glædes-Sol,
formørkes nu af Sorgs-Skygge, gaaer nu op, nu ned,
snart i en Konjunktion, snart i en Opposition, saa
Himlens Haand trakterer os som hine Regne-Penge,
der paa Brædtet betyder nu en Tønde Guld, nu en Hvid
og Skjerv.« - Bibelsproget: Alt, hvad I have gjort
en af disse Mindste, det have I gjort mig, udlægger
han saaledes: »Dette Sprog kommer mig fore, ret som
jeg skulde
op til Attestats og jeg da havde en mærkelig
Avantage, om min Herre Examinator, der vidste muligt
min Faiblesse og hvor slet jeg vilde staa mig in
examine, men vilde dog konservere mig for at blive
rejiceret, havde da den ej ganske uhørlige Godhed
for mig, at han vilde give mig forud paa en Seddel,
hvad for Kvæstioner jeg skulde faae: thi da maatte
jeg vist være saa stor en Pedant, at min Dumhed var
ej at pardonneres, om jeg da ej skulde lave mig paa
et taaleligt Svar. Min Jesus, der, naar den store
Attestats skal holdes, vistnok bliver min Examinator,
vil ikke, at Nogen skal blive saa ulykkelig at
rejiceres, det er fortabes (1. Pet. 3), han giver
mig derfor paa en Seddel, hvad for et locum han vil
mest examinere, nemlig den om de Hungriges Spisning,
de Tørstiges Læskning, de Nøgnes Klædning etc., og
det er da det Mindste, jeg maa, for at gjøre mig vel
fast sur le chapitre la, og for hans Naade at gjøres
Engle-lig i Himmelen (Matth. 22), der har været Gud
selv lignende i Dyden, blive barmhjertig, ligesom
den himmelske Fader er barmhjertig (Luc. 6)« o. s. v.

»Tychonius er blandt Præster, hvad Wadskiær blev
blandt Poeter«, siger N.M. PETERSEN med en træffende
Betegnelse af den snurrige Blanding af Begavelse
og Pedanteri, Svulst og Plathed, som udmærker hans
gejstlige Veltalenhed. Poet var Tychonius ogsaa selv,
men først længe efter hans Død blev hans »Samling af
Vers og Indfald« udgiven (1776); at han her - ikke
uden Held - anslaaer Folkevisens Tone i et spøgende
Digt, viser, hvorledes denne af Holberg uforstaaede
Digtning var fremme som Kunstform ogsaa i hans Tid.

Sjællands Biskop i den sidste og større Halvdel 
af Christian VI.s Regeringstid var Nordmanden 
Peder Hersleb, født 1689 i Stod Præstegaard i
Throndhjem Stift, en mild, sagtmodig Natur, der vilde
gjøre Pietismen al den Indrømmelse, hans Indsigt
og Redelighed tilsagde ham, men var for sund til at
give sig den i Vold; hans Embedsførelse blev derfor
paa mange Punkter en Modstand mod den Indflydelse,
Pietismen øvede fra sit begunstigede Stade, navnlig
i det til Opretholdelsen af den gejstlige Disciplin
stiftede Kirkekollegium. Som gejstlig Taler overgik
Hersleb alle sine Samtidige. Man vil endnu kunne
forstaa denne hans høje Rang som Prædikant, naar
man læser hans udgivne Taler, forudsat
at man kan sætte sig ud over det Forældede i Stilen,
som, baade hvad Ordvalg og Tankens samlede Udtryk
angaaer, kan støde os, men har været naturligt
for Datiden. Og dertil maa det endnu erindres, at
Hersleb efter alle Øjenvidners samstemmende Udsagn
maa i Personlighed, Stemme og den hele Optræden have
havt Noget, der paa en ejendommelig harmonisk Maade
støttede hans Foredrag, saa der udgik en paa eengang
kraftigt og mildt betagende Virkning fra det. Baade
Bluhme og Hersleb holdt Ligtale over Christian VI.;
da Bluhme prædikede, sagde man, græd Ingen uden
Bluhme, da Hersleb prædikede, græd Alle undtagen
han selv. SUHM, der havde hørt ham, stadfæster netop
ogsaa, at »hans Stemme, hans Gebærder vare saa søde,
saa overtalende, at man sagde om ham, han bad Folk
komme i Himlen, thi der er saa godt at være«. -
Blandt hans forskjellige Prædiken-Samlinger vælge vi
»Livets Ord udi Dødens Stund eller de syv Christi
Ord paa Kaarset« (1729) til en saadan Prøve paa
hans Veltalenheds Art, som et kort Uddrag kan give;
sammenstillet med Tychonius' Prædikeri vil Hersleb staa
vor Tid dobbelt nær i Henseende til Udlæggelsesmaade
og sproglig Jevnhed. I Prædikenen om det tredie Livets
Ord hedder det i Anledning af den bodfærdige Røver
paa Korset:

»Kan Du gjøre saa alvorlig Pønitense som han, saa
faaer Du ogsaa samme Naade; men det er just Sagen:
hvor vil Du tage den? En Brud siger en Bejler Nej,
han kommer oftere igjen, at han end kan betænke
sig, men imidlertid staaer det til ham, om han vil
komme igjen eller ej. Hvor tidt, hvor tidt har din
Jesus faaet Nej hos Dig! Ja, har faaet Ja, og Du har
bedraget ham. Han er saa tidt kommen igjen til Dig;
men viis mig, hvor det staaer skrevet, hvor tidt han
vil komme igjen, og at han vil komme igjen, hvor
tidt Du og har Lyst at afvise ham. Ja , Røverens
Ord kan Du altid sige ham efter, naar Du vil, men
Røverens bodfærdige Hjerte skal Gud give Dig. O,
her er saa mange Ting, som gjør Forskjel imellem
Røveren og Dig. Jeg kunde sige, Satan var den Tid
mere sikker, han havde aldrig havt saadant Exempel
før, derfor holdt han det ikke muligt, at saadan
en Sjæl, som har fremturet i Ondskab, skulde nu i
sidste Stund echappere ham; men tro Du mig, siden
det Exempel med Røveren er Satan bleven klogere og
passer bedre op. Jeg kunde sige, det var Kristi
Lidelses Dag, og Kristus vilde signalisere den Dag
med noget besynderligt Exempel, det skete den Dag,
det skeer ikke derfor hver Dag; Kristus døde den
Dag, han døer ikke oftere, og derfor er ikke saadant
Exempel saa tidt at vente: Gud vilde, det Exempel
skulde ske eengang, paa det vi skulde have den Trøst
og ikke forsage over Syndsens Grovhed, men ogsaa kun
et Exempel for at betage os Sikkerhed. Jeg kunde sige
det, som og før er sagt, at det kan ikke nægtes,
at her er jo noget extraordinair i dette Exempel,
som vi ikke kan begribe, her er noget af et Mirakel
i hans Omvendelse; vil Du lade din Omvendelse komme
an paa et Mirakel? Har Gud lovet at gjøre Mirakler
for at faae Dig omvendt? er
PEDER HERSLEB.

Malet af J. A. Brünnich. Stukket af J. M. Berningeroth.

<sp>I Rammen</sp>: P. H., Sjællands Biskop og de danske og
norske Kirkers Generalinspekteur, Aar 1745 e. Kr.,
i hans 56 Aar. -- <sp>Paa Cartouchen</sp>: Sjælskraft og Talens
med himmelske Vaaben rustede Magt og et Sind, hvori
Gud havde taget Bo, den Gud, han uden Frygt bekjendte,
og Alt, hvad der ellers gjør Helligdomme, Prædikestole
og Præster fuldkomne, det har altsammen boet her,
om ellers det har boet nogensteds. H. Gram. -- Øjnene
kunne vel mættes ved Synet af den ærværdige Biskops
Aasyn, men aldrig kunne Ørerne faae nok af hans Tunges
Veltalenhed. H. P. Anchersen.
det vel venteligt, Du, som har havt al Lejlighed
og alle Saligheds-Midler, og det saalænge, at Gud
skulde gjøre noget extraordinair for Dig?« Bønnen,
hvormed denne Prædiken ender, lyder saaledes: »Herre
Jesu! Vi takke Dig hjertelig for dette Livets Ord
i Dødens Stund og for den søde Trøst, Du derudi har
givet os. Lad den dybt indskrives i vore Hjerter og
gjøre den Frugt hos os, som Du søger, at vi af dette
saa klare og kjendelige Bevis paa din Barmhjertighed
mod Syndere og din Døds Kraft maa antændes i en sand
Kjærlighed til Dig og ingen Ro give os, inden vi og
med Røveren kan faae gjort Pønitens for vor Synd, at
vi da og kan faae Røverens Trøst! Men afvend Du selv i
Naade den ulyksalige Virkning af dette saa søde Livets
Ord, at det skulde tjene Nogen af os til Sikkerhed
og Forhærdelse, at Nogen skulde være saa daarlig,
over denne Trøst formastelig at opsætte sin Omvendelse
og derved gjøre vor Pønitense saameget vanskeligere,
vor Tilstand saameget farligere! Herre Jesu! Bevar
os Alle og Hver af os fra Røverens Synd, Røverens
Skam, Røverens Død, men giv os Alle itide Røverens
Omvendelse, Røverens Tro og Røverens Salighed! Bevar
os fra den Forhærdelse at stole paa Røverens Exempel,
men giv os Bodfærdighed, at vi dog kan trøste os
med Røverens Exempel! Lad os dø med Røverens Suk i
Munden: Herre, tænk paa mig til det Bedste! Og lad
os da rejse af med Røverens Trøst i Sjælen: Idag 
skal Du være med mig i Paradis. Amen!«

Pietismen havde sin mest udprægede Tilhænger i
Slesvigeren Professor ENEVOLD EWALD, der omtrent 1728
var bleven Præst ved Vajsenhuset. Da Zinzendorf kort
efter kom her til Landet og organiserede de gudelige
Forsamlinger, var Ewald meget virksom for deres
Oprettelse trindtom. Ogsaa han følte sin Samvittighed
besværet af Skriftemaalet i den lutherske Kirkes Form
(ligesom Holst) og fik Tilladelse til at afholde sig
fra det i nogen Tid, for nøjere at overveje Sagen;
mod den orthodoxe Mening, at kun den Prædiken, der
ganske stemmer med de symbolske Bøger, har den
rette Naadevirkning, hævdede Ewald den Paastand,
at der maatte være Fynd og Varme i Talen, altsaa
at Præsten maatte høre til de sande Aandelige, til
de Opvakte. En Frugt af hans enorme Bibellærdom -
han havde inden sit fjortende Aar gjennemlæst hele
Bibelen fire Gange - og det længstlevende af hans
litteraire Arbejder er hans »Bibelske Concordants«
i tre Dele, 1748-49, bestemt til at vejlede Præster
ved Bibelens Benyttelse og særlig anbefalet af
Regeringen til denne Anvendelse. »Det gamle og
det nye Testamentes Harmoni« i fem Bind, 1744-50,
er en vidtløftig Prædikensamling eller egenlig fem
fuldstændige Postiller, et Forsøg paa at forklare alle
messianske Steder i det gl. Testamente i Sammenhæng
med den nytestamentlige Text. Ewald døde 1754, da
hans senere saa berømte Søn JOHANNES kun var elleve
Aar gammel.

Den moderate Pietisme repræsenteres af Erik
Pontoppidan, en Forfatter, hvis Bane bevæger 
sig over et stort Omraade. Hans Fader, en 
Brodersøn af den ældre Pontoppidan, var
Stiftsprovst i Aarhus, hvor Sønnen Erik blev født
1698. Han kom tidlig i Huset hos en Slægtning i
Nærheden af Hamborg, rejste udenlands og blev 1723
Hofpræst paa Nordborg paa Als, hvor han kom til at
bevæge sig i den tydsktalende nordborg-pløenske
Fyrstefamilie, hvis Sprog han tilegnede sig saa
grundigt, at han kunde skrive flere af sine Arbejder
paa Tydsk, om end Stilen ikke har den Lethed, den kun
kan faae, hvor det er Modersmaalet, Pennen bevæger
sig i. Hans første theologiske Stridsskrifter saae
Lyset her. 1734 blev han kaldet til Slotspræst paa
Frederiksborg, det følgende Aar til dansk Hofpræst
i Kjøbenhavn, og kort efter udnævntes han til
extraordinair Professor i Theologien. En frugtbar
Forfattervirksomhed betegner dette Pontoppidans første
kjøbenhavnske Ophold. 1737 udkom hans »Forklaring«
eller - som dens officielle Titel lyder - »Sandhed
til Gudfrygtighed udi en Forklaring til 
Luthers liden Catechismus«, udgivet efter kongelig
Befaling og ved et Reskript det følgende Aar indført
i begge Riger til Brug ved den af Spener og Francke
anbefalede Katekisation i Kirkerne, ved hvilken
der skulde bødes paa Prædikenernes Uforstaaelighed
for Almuen; »een Katekisation udretter mere end ti
Prædikener«, sagde Pietisterne. Bogens Indhold faldt
ERIK PONTOPPIDAN,                    .

Doktor  i Theologien og Biskop i Bergen.
»I denne Mand  boer Retskaffenhed, Oprigtighed,
brændende Gudsfrygt og Geni -- det maa selv Avind
tilstaa«.
ikke i den orthodoxe Gejstligheds Smag; Biskop
Hersleb forargedes over de »nye, ja ligefrem urigtige
Talemaader«, der fandtes i den, og Andre ankede over,
at den slet ikke nævnede »Troen, som er Kristendommens
Hovedsag«. Men man maatte være forsigtig i sin Kritik
af et Skrift som dette; en fattig Præst mistede sit
Embede, fordi han paaviste »Forklaringens« papistiske
Tendens og ikke vilde indlade sig paa at katekisere
efter den. »Pontoppidans Psalmebog« udkom 1740. 
»Slots-Psalmebogen« kaldtes den betegnende
nok Aarhundredet ud, thi den var fremkommen efter
allerhøjeste Initiativ og støttede sig i hele
sin Udvidelse af den kingoske Psalmebogs Indhold
til den pietistiske og tydske Psalmelitteratur,
en Del originale, men for den overvejende Part fra
Tydsk oversatte Psalmer, besørgede af H.A. Brorson,
Fr. Rostgaard o. Fl. Begge disse Bøger paatrykte det
almen kirkelige Liv i Danmark og Norge et bestemt
Præg for lange Tider. - 1739-41 udgav Pontoppidan sine
»Marmora Danica« (»Danske Mindesmærker«) i to Dele,
Marmora en Samling Indskrifter, navnlig fra Gravmæler,
fra alle danske Landskaber, altsaa Aktstykker til
Personalhistorien, men desværre temmelig unøjagtige
i Gjengivelsen af, hvad det først og fremmest burde
kommet an paa: Navne og Aarstal. - Fra 1740 til 1741
udkom i tre Dele »Gesta et vestigia Danorum extra Daniam« 
(»Bedrifter og Spor af danske Mænd udenfor Danmark«), en
Sammenstilling af Udtog af en stor Mængde Skrifter,
eventyrlige saavelsom historiske, om Danskes Færden
i Frankrig og England, i Spanien som i Orienten,
Alt i en broget ukritisk Blanding. - I Aaret 1741 saae
første Bind af »Pontoppidans Annaler« Lyset, o: hans
paa Tydsk skrevne danske Kirkehistorie med
den latinsk-tydske Titel: »Annales ecclesiæ Danicæ
diplomati oder nach Ordnung der Jahre abgefassete
und mit Urkunden belegte Kirchen-Historie des Reichs
Däånnemarck«, et anseligt historisk Samlerarbejde,
hvis fjerde Bind udkom 1752. Med alle sine Svagheder
er Værket uundværligt for Studiet af Danmarks
Kirkehistorie, fordi mange af de deri optagne
Aktstykker ikke existere længer eller ikke ere
tilgængelige. De, det meddeler, ere desværre hyppigt
forvanskede paa Grund af en mangelfuld Textkritik,
og Forfatterens Behandling af den katholske Tid er
højst utilfredsstillende formedelst hans Uvidenhed
om den gamle Kirkes Lov og Forfatning; langt bedre og
paalideligere er Fremstillingen af Kirkens Udvikling
efter Reformationen. Værket
er væsenligst annalistisk, følgende Kirkens Historie
fra Aarhundrede til Aarhundrede; for hvert saadant
Afsnits Vedkommende gives der først en almindelig
Karakteristik af Forholdene, dernæst fortælles
Kongernes og Biskoppernes Historie, og tilsidst
følger den egenlige Kirkehistorie i Aarbogsform,
ledsaget af de derhen hørende Aktstykker. De ovenfor
berørte Mangler kunde ikke undgaa at blive bemærkede
i en Tidsalder, da den historiske Kritik herhjemme
talte et Par meget fremragende Dyrkere; at den blev
anvendt paa Pontoppidans Værk, gik dets Forfatter
saameget mere til Hjerte, fordi han betragtede sin
Kirkehistorie som sit litteraire Livs Hovedbedrift
og stillede sig som Forfatter af den ved Siden af
Saxo og Hvitfeld. De nærmere Omstændigheder ved
Fejden mellem Pontoppidan og hans Kritiker ere højst
ejendommelige for de litteraire Tilstande i hine Dage,
da Enevoldsmagten paakaldtes til Løsning af alle Knuder. 
Historikeren LANGEBEK havde af og til i »Danske Magazin« 
paavist Fejl i »Annalerne« og navnlig efter
Fremkomsten af 2. Bind paa en noget overlegen Maade
ignoreret deres Tilstedeværelse ved at udtale Ønsket
om, at den Periode, som just dette Bind omfatter,
engang maatte blive behandlet af en kyndig
Historiker, »paa det andre Grantseende ikke siden
skulde have Anledning paa hver Side vat spore og
taxere Skribentens Urigtighed og Uformuenhed«. Som
Svar paa dette i Formen noget ungdommelige Angreb
lod Pontoppidan i et periodisk Skrift indrykke et
anonymt Brev angaaende den Dristighed, med hvilken
A. Hvitfeld og andre Historieskrivere korrigeredes
af Forfatterne i »Danske Magazin«. Efter et Par
Maaneders Taushed udgav Langebek et skarpt og
velskrevet Svar paa dette Brev, godtgjørende sin
Kritiks Berettigelse ved en Række overbevisende
Argumenter, der imidlertid fremsattes i en ufornødent
bidsk og spottende Tone. Skriftet gjorde stor Opsigt
og fandt rivende Afsætning. Pludselig blev ikke blot
dette, men ogsaa Pontoppidans Brev beslaglagte af
Politimesteren, aabenbart efter Ordre fra Kongen, som
har villet kvæle en litterair Fejde i Fødselen. Dette
Skridt bragte Pontoppidan helt fra Besindelsen: han
indgik til Kongen med en Ansøgning, hvori han i de
stærkeste Udtryk besværer sig over »en trykt Paskvil,
et Skandskrift«, som vil tage Livet af ham og gjøre
ham plat uduelig til al offentlig Forretning; hans
gejstlige Embede har faaet et dødeligt Saar, hans
Person er prostitueret og infameret, hans Frimodighed
til at staa paa Prædikestolen betagen ham, da han
der maa være til stor Anstød og liden Opbyggelse
o. s. v.; han vil ændre enkelte Udtryk i sit
Skrift, naar Modstanderen vil tilbagetage sine
Fornærmelser og - det maa blive ham paalagt, aldrig
mere at omtale Pontoppidan eller hans Skrifter!
Ogsaa Langebek ansøgteimidlertid om en
Æresoprejsning, vel ikke af en saa exklusiv
Natur; men dog udgaaende fra en saa righoldig
Selvfølelse, at den ikke giver Pontoppidans stort
efter: Kongen skulde gjøre ham til Professor
ved Universitetet i Fædrelandets Sprog og Historie,
men fritage ham for at holde Forelæsninger, imod
at han hvert Aar udgav et Skrift i de nævnte Fag.
Dette syntes Christian VI. dog var et lovlig stærkt
Stykke; han var en ærlig og virksom Beskytter
af Videnskaberne og deres Dyrkere, men der maatte
dog være Maade med Alt. Der udgik et allerhøjeste
Reskript til Konsistorium ved Kjøbenhavns Universitet
med Paalæg om, »at I for Eder i Consistorio
indkalder fornævnte Jacob Langebek og i Eders og
Professor Pontoppidans Overværelse reprimanderer
hannem for saadan hans imod ham brugte meget
grove og fornærmelige Skrivemaade og derhos
tilholder ham, at han strax udi Eders og Professor
Pontoppidans Overværelse gjør ham en mundtlig
Afbigt og tilstaaer, at han haver intet paa
ham atsige, hvilken Afbigt tilforn af Eder
kan forfattes og siden af Jacob Langebek
underskreven Professor Pontoppidan tilstilles.
Men hvad ellers begge disse Skrifter, nemlig det
ovenmeldte Brev [fra  P.] og dets Anmærkninger
[af L.] anbelanger, da ville Vi allernaadigst,
at de begge skal være supprimerede«. Afbigtens
Bitterhed formindskedes derved, at Publikum, der var
ukjendt med Intermediet i Kongens Kabinet, tog Parti
med Langebek, og at Pontoppidan ikke mødte
nogen Sympathi hos Konsistorium; for ham var
Ydmygelsen vel endogsaa størst, da han, skjøndt »baade
Professor Theologiæ og Vores Hofprædikant«, hverken
fik Beslaget hævet for sit Skrifts Vedkommende eller
opnaaede den snurrige Undtagelsesstilling overfor
Kritiken, som han havde attraaet. Til Ære baade for
Kongen og for de to Modstandere kan det tilføjes,
at Ingen af dem bar Nag til Christian VI. for hans
Afgjørelse, og at de senere traadte i venskabeligt
Forhold til hinanden.

Udbyttet af sin Tænkning først og fremmest over sin
Samtids religieuse Fænomener, men dernæst ogsaa over
dens kulturhistoriske og statspolitiske Tilstande
har Pontoppidan nedlagt i et
populairt Arbejde, den Aaret efter »Niels Klim«
udkomne fingerede Rejsebeskrivelse »Menoza, en
asiatisk Prinds, som drog Verden omkring og søgte
Kristne, men fandt lidet af det, han søgte« (3 Dele,
1742-43). Allerede Titlen antyder, fra hvilken Kant
Skriftet kommer, thi idet den lige i Fortællingens
Begyndelse af de danske Missionairer i Trankebar
kristnede Asiat farer viden om for at prøve, om
han kan finde Kristne i Kristenheden, peger dette
tilbage paa Pietismen med dens Særform af Kristendom,
dens Stræben efter at danne Smaakirker i den store
Statskirke. Heller ikke paa direkte Udtalelser fra
Pietismens Side er der nogen Mangel. Vi vælge som
Prøve paa Fremstillingens Art en, der angaaer et af
dens iøjnefaldende Yderpunkter. Menoza opholder sig
i Venedig under Karnevalet og kommer her i Samtale
med en ung tydsk Rigsgreve, der spørger ham om hans
Mening angaaende Dandsens Tilladelighed, et Thema,
Pontoppidan kort iforvejen havde været inde paa i sin
Afhandling »ob Tantzen Sünde sey?« Menoza svarer:
»Jeg har aldrig seet fornuftige og ærbare Folk
dandse, førend jeg kom til Europa. I mit Fædreneland
passerer det for en liderlig Letsindighed, og da
jeg i Montpellier første Gang saae et Bal, hvor man
svingede omkring med hverandre, tænkte jeg, hvor er
det dog muligt, at Folk, som give sig ud for Kristi
Efterfølgere, kunne drive den Daarlighed ej hemmelig,
men som en herlig og prisværdig Sag, i hvilken den
Ene søger at overgaa den Anden. - Han sagde: Synes
Eder Dands saa daarlig, hvad vil I da vel sige om
Opera og Komedier, ved hvilke dog de Gejstlige her
paa Stedet indfinde sig med Andre? - Jeg svarede:
Af Nysgjerrighed og for at kunne dømme derom, har
jeg engang seet det Slags Aberi i Rom. Jeg tænkte,
Komedier var en ganske slet og ret Fremstilling
af visse Historier eller en fornuftig og alvorlig
Samtale imellem visse Personer om det, som var værdt
at høre vel fremført og paa en levende Maade udtrykt,
i hvilket Fald Sagen kunde synes en uskyldig og
i visse Henseender nyttig Fornøjelse. Men paa den
romerske Skueplads blev jeg vaer saameget forargeligt
og Kristi Venner uanstændigt Narrevæsen, Letfærdigheds
Anledning og unyttigt Ordgyderi, saa jeg holder det
for et af Satans Mesterstykker, at han har kunnet
faae Komedie iblandt de Kristne ej alene tilladt,
men endog privilegeret og ved Øvrighedens Anstalter
ligesom bragt til Fuldkommenhed. Skulde Komedier
blive uskyldige, saa maatte derfra adskilles just det,
Almuens fordærvede Smag hænger efter, og saa faldt
de bort af sig selv, naar de af et lidet Antal bleve
daarlig betalte«. - Mod Slutningen af sin Rejse kommer
Menoza til Kjøbenhavn og skildrer sine Oplevelser
der. Det er dog her, som hele Værket igjennem,
overvejende de religieuse Forhold, han omtaler; man
faaer et levende Indtryk af den Bevægelse, der havde
grebet Samfundet, men ogsaa af den Snæverhed i Synet,
som klæbede ved Pietismen. Dette træder især frem i
den Diskussion, der fingeres at være ført i et Selskab
om den guddommelige Gjengjældelse, hvilken unægtelig
opfattes paa en højst udvortes Maade og paa et enkelt
Sted med en saa elskværdig Naivetet, at det alene
af denne Grund fortjener at meddeles: Mdm. B**,
som aabner Debatten, fortæller til almindelig
Opbyggelse Følgende som Exempel paa Styrelsens jus
talionis: »For en Snes Aar siden boede ej langt fra
Skvalder-Gaarden en Kone af det Slags, der bringer os
Fruentimmer i altfor stor Veltalenheds-Rygte. Denne
forgreb sig grovelig paa Næstens ærlige Navn. Især
bragte hun et Par meget dydige Jomfruer i det Udraab,
der falder vort Kjøn ligesaa utaaleligt, som naar man
beskylder en Soldat for Fejghed. Hvad skete? Tvende
af hendes egne Døtre kom i selvsamme Vanrygte, og den
ene beviste ved en aflagt levende Prøve, at man ej
gjorde dem den Uret, som deres Moder gjorde Andre.«
- I lange Tider var »Menoza« en yndet Folkelæsning
herhjemme og blev desuden oversat paa Hollandsk, Fransk
og Tydsk. 1860 udgaves den paany af VlLH. BIRKEDAL.

1747 blev Pontoppidan Biskop i Bergen og opholdt
sig i Norge indtil 1754, da et Besøg i Kjøbenhavn
uventet forvandledes til et endeligt Ophold, idet
han udnævntes til Prokansler ved Universitetet, en
Stilling, i hvilken han forblev til sin Død 1764. I
Norge følte han sig tiltrukken af naturhistoriske
Undersøgelser og udgav desuden et sprogvidenskabeligt
Arbejde »Glossarium Norvagicum* (Bergen 1749),
en Samling af saadanne norske Ord, som ikke tilhøre
Fællessproget, optegnede af den altid virksomme
Bisp paa hans Embedsrejser omkring i Stiftet i den
Hensigt at tilføre Modersmaalet en Forstærkning
fra Folkesproget, som kunde afløse Fremmedordene. I
Kjøbenhavn fortsatte Pontoppidan, trods sine mange og
brydsomme Forretninger som Prokansler, sin flittige
Forfattervirksomhed, dels med theologiske Afhandlinger
(»Ældgamle
og Eenfoldige Christendom«, 1755, en populair
Dogmatik i Modersmaalet; »Afhandling om Verdens
Nyehed eller Naturlig og Historisk Beviis at Verden
ikke er af Evighed«, 1755, rettet mod Fritænkernes
Antagelse af en evig, af Skabelse ikke fremgaaet
Verden), dels med naturhistoriske og statsøkonomiske
Skrifter (»Forsøg til Norges naturlige Historie«,
1752-54; »Økonomisk Balance, 1759), dels endelig med
historiske Værker af ikke ringe Omfang, blandt hvilke
de vigtigste ere Kjøbenhavns ældste 
Historie i »Origines Hafnienses«, 1760, og
det »Danske Atlas«, Pontoppidans sidste Arbejde, som
han ikke selv naaede at faae fuldført, en historisk
og topografisk Beskrivelse af Danmark med Landkort,
Planer, Afbildninger af Stæder og Gaarde m. m. Som
det omsider afsluttedes med syvende Bind 1781, efter
at Pontoppidans Svoger HANS DE HOFMAN, LANGEBEK og
SANDVIG havde ført den oprindelige Forfatters Arbejde
videre, er det et Pragtværk i dansk Litteratur
og meget værdifuldt som Kildeskrift, derfor ogsaa
stadig raadspurgt endnu den Dag idag. S. 69 gjengives
formindsket en af dets Afbildninger.

Den folkelige Opbyggelseslitteratur trivedes frodigt
under Pietismen. Smagløsheden er flyttet fra
Titelbladet ind i Bogen, især omkring Tidsrummets
Slutning, da den frembrydende Fritænkning drev
de Vakte til en endnu dybere Indtrængen i Troens
Hemmeligheder end nogensinde før, under hvilken
Fordybelse det især var Kristi Offerdød med alle
dens enkelte Omstændigheder, der gav den opbyggelige
Litteratur Emner og ligesom gjennemtrak dens Blade med
Blodet fra de hellige Vunder. Naar vi til Exempel paa
denne Litteraturs Art fremdrage Præsten HEGELAHRS
»Liden Traktat om Jesu Vunder og Saarede Sjæl«
(1753), er det ingenlunde, fordi just dette Skrift
naaer Toppunktet af det Usmagelige, Skjøndt man vil
se, det gaaer vidt nok i denne Henseende, men fordi
det ypperligt viser, hvorledes denne Art Opbyggelse
lod sig bringe i en Slags videnskabeligt System
og kunde fremtræde i den stringente Undersøgelses
Form. Allerede Bogens Begyndelse giver en Forestilling
herom. Dens første Kapitel handler »om det Ord
Vunde, dets Bemærkelse«, og indledes saaledes:
»Efterdi denne Part skal handle om Jesu Vunder,
saa er det vel ikke ufornødent, først at beskrive,
i hvad Mening det Ord Vunde
forekommer, samt at fastsætte, i hvad Mening det
fornemmelig bruges i denne Traktat. Jeg vil ikke
tale om, at det undertiden bruges lignelsevis for
allehaande Nød og Trængsel, som naar det hedder om
det betrængte jødiske Folk: Herren skal læge dets
Vunders Saar, Es. 30,26, men jeg vil kun røre ved
Ordets egenlige Bemærkelse. Og da er en Vunde intet
Andet end en blodig Aabning i et Menneskes Hud eller
Kjød, enten samme Aabning er gjort af Mennesket
selv eller af Andre. Det er vel saa, at en Vunde,
naar den er liden, kaldes en Rible eller Strible,
og naar en Vunde eller Rible drager som en Skorpe
over sig, egenlig kaldes et Saar. Dog, naar Talen er
om Jesu Vunder, have, disse og slige Ord ofte een og
den samme Bemærkelse. Og efterdi vi kan forestille os
Christum i hans haarde Medhandling ej alene blodig,
men og brun og blaa, saa beskuer Troen tillige hans
Strimer, hvilke ere brun- og blaaspættede Tegn af en
haard Medhandling, og de blande sig med Rette under
Vundernes egenlige Benævnelse, efterdi nogle af Jesu
Strimer visselig maa ansees at have været ej alene
brune og blaa, men og blodflydende« o. s. v. Vunderne
inddeles da i selvbrudte og voldbrudte. »Ved de
selvbrudte Vunder forstaaes de blodige Aabninger
i vor Herres Jesu Hud og Kjød, gjorte enten efter
Guds Befalning af nærværende Menneskers ustraffelige
Hænder eller uden Menneskers Hænder af Gud selv. Men
de voldbrudte Vunder ere de Aabninger, som ere
gjorte i hans Hud og Kjød uden Guds Befalning af
nærværende Menneskers uretfærdige Hænder, skjøndt ikke
uden Guds Tilladelse og Styrelse. Til de selvbrudte
Vunder henregnes Omskærelsens Vunde og Dødskampens
Vunder; thi Omskærelsens Vunde fik han, som et sandt
Drengebarn af Abrahams Sæd, efter sin egen Lov og
Befalning under hans benaadede Forældres Forsorg;
og deri maa de ansees ustraffelige ligesaa vel som
Zacharias og Elisabeth, Luc. 1,6. Hvad Dødskampens
Vunder angaaer, da fik han dem, førend noget Menneske
havde lagt Haand paa ham. Og spørger Nogen, hvad
jeg forstaaer ved Dødskampens Vunder, da svares, at
derved forstaaes hans blodige Svedehuller, saasom
de kan ansees som blodige Aabninger i hans Hud og
Kjød, hvilket er min Beskrivelse paa en Vunde. Dog
ere Omskærelsens Vunde og de andre Vunder naturlige
Vunder, men disse blodige Svedehuller overnaturlige
og sælsomme Vunder; de ere udbrudte indvortes fra,
da alle de andre ere opbrudte
udvortes fra« o. s. v. Ikke mindre smagløs end
Beskrivelsen og Klassifikationen er Anvendelsen af
det saaledes tilrettelagte Materiale. Saaret efter
Landsestikket i Kristi Side æres af de Troende »som
deres Vindue, igjennem hvilket de kan se ind i Jesu
Hjerte, som en Mine, igjennem hvilken de har Adgang
til samme forbarmende Hjerte. Det udstrømmede Blod
og Vand er som en ny Syndflod, hvori den gamle
Adam drukner og det nye Menneske frelses, og som
den rette Regnbue, der vidner om Jesu bestandige
Kjærlighed«. Den pietistiske Biskop i Aalborg Stift
BRODER BRORSON anbefaler Hegelahrs Traktat til det
theologiske Fakultets Censur som et Skrift, han »med
megen Glæde og Rørelse i Sindet har gjennemlæst«,
og med Bøn om, at »ved disse gudelige, andægtige og
opbyggelige Betænkninger Jesu Vunder maa males alle
Kristne for Øjen og indprentes i alle deres Hjerter«.

For Filosofien kunde Modtageligheden ikke være stor 
i et Samfund, hvor aandelig Grebethed betragtedes som
den eneste rette aandelige Klarhed. Heller ikke
Orthodoxien havde Behov at føres ad Tænkningens
Veje til sit Systems faste Borge, og Rationalismen,
som just brugte den naturlige Fornufts Argumenter
til Angreb paa Aabenbaringslæren, var endnu først
ifærd med at tage Fodfæste indenfor vore Enemærker;
Holberg, som var bedst bevandret i dens Litteratur,
havde ingen Smag for metafysiske Deduktioner, hans
Filosoferen var anlagt paa det praktiske Liv og havde
det moraliserende Essai's Form. Vakt af hans Aand
vilde en livlig og højtbegavet Yngling føre hans og
Filosofiens Sag videre, men døde lige i Begyndelsen
af sin lovende Løbebane.

Frederik Christian Eilschov, født 1725 i Rynkeby i Fyn, 
blev kun femogtyve Aar gammel, men havde da allerede
ydet Arbejder, som berettigede til de største
Forventninger. 1743 udgav han en kortfattet populair
Logik, og som kun enogtyveaarig Magister holdt han
offentlige Forelæsninger for de Studerende over
Filosofi og den naturlige Theologi, idet han, uden
at nægte Aabenbaringen, fremhævede den naturlige
Religion som den sande Vej til Gudsdyrkelse. Vel
belæst i de fremmede Litteraturer (han oversatte paa
Dansk »Zadig eller Skjæbnen, en østerlandsk Historie
af Hr. VOLTAIRE«, tilegnet Holberg) og fyldt af
Reform-Iver anbefalede han paa alle
Omraader selvstændig Granskning, støttet paa
filosofisk Uddannelse: »Den højere Grundlære (o:
Metafysiken), siger han, »er en aldeles fornøden
Videnskab for alle Slags Lærde; det kan vel et ske,
at en Elsker deraf fordyber sig i sine Betragtninger,
at han mulig derover kan forsømme og af en Hændelse
blive ubekvem til andre nyttige Videnskaber, som
have en nærmere Brug og Indflydelse i hans Velfærd,
men Skylden er da paa hans Side og ingenlunde i
Videnskaben selv. - Den største Del af de verdslige
Vise i vore Dage kan deles i tvende Partier. Det
første finder slet ingen Smag i smukke Tanker. Disse
have saaledes hensvoret sig til den mathematiske
Læremaade, at de holde alle Tankers Smukheder for
bare Lumperier. Dette Parti taler og skriver alle
Ord med en logisk Amts (o: Embeds)-Mine. En eneste
uegenlig eller levende Udtrykkelse forblinder dem
og forstyrrer deres metafysiske Hoveds algebraiske
stille Ro. Skulde dette Parti voxe stærkere til,
saa kan vi uden Tvivl vente de skolastisk-barbariske
Tider igjen. Det andet Parti bestaaer af Metafysikens
afsagte Fjender. Disse Folk ville alle have Ord for
at tænke smukt, uden tillige at have den filosofiske
Grundighed for Øje. De fortjene og at lastes. De
foredrage deres tørre, ubestemte og ufordøjede Tanker
i en munter Stil, med nogle smukke Talemaader og
pudserlige Indfald; de snakke noget op ad Væggene,
som vel kan kildre Indbildningskraften, men oplyser
ingenlunde Forstanden og befindes, naar Tankerne
nøgnes fra Ordenes Glands, efter Fornuftens rigtige
Prøve, at være ganske urigtigt.« Hvad Eilschov
fordrer, er altsaa en logisk skolet Tænkning med
en smagfuldt behersket Fremstillingskunst til sin
Raadighed. Og denne Fremstillingskunst skulde,
vel at mærke, have Modersmaalet til Materiale -
det er Eilschovs andet bestemt hævdede Krav, hvis
Fremsættelse gjør ham til saa mærkelig en Personlighed
i hin Tids Litteratur. Selv skrev han et sjeldent
rent og let dansk Sprog og gjorde sig en Ære af at
vise, at selv de filosofiske Kunstord kunde udtrykkes
bekvemt og fyndigt »paa vor Fru Moders Maal«, som
han kalder det; vi møde hos ham for første Gang
i Sproget Ord som: Bevisgrund, Høresal, Højskole,
Sindsbevægelse, Sædelighed, Velanstændighed, Omkreds,
Personlighed, Valgsprog, sandsynlig og flere, dannede
af ham selv med sjeldent Indskue i Sprogets Væsen,
dengang skurrende ved deres Nyhed og Særhed, nu
Alles Sprogeje.
Det er Holbergs Oplysningsværk, Eilschov vil
fortsætte, ganske vist uden at have hans altid
redebonne Vid til sin Tjeneste, men til Gjengjæld
udrustet med en stærkere Evne til stringent Tænkning
og en større Sands for Sprogrenheden. Men han kaldtes
bort lige ved Begyndelsen af sin forjættelsesrige
Forfatterbane; foruden nogle Oversættelser og
latinske Disputatser efterlod han kun to Skrifter:
»Philosophiske Breve over adskillige nyttige
og vigtige Ting«, 1748, i hvilke en af Leibnitz
paavirket videnskabelig Gransknings Resultater
meddeles i populair Form, samt »Forsøg til en
Fruentimmer-Philosophie eller alvorlige og lystige
Samtaler med et Fruentimmer om det, der er nyttigt og
fornøjeligt i alle Philosophiens Parter«, første Del,
1749. Formen for dette Skrift er en Efterligning af
den franske Filosof FONTENELLE'S »Entretiens sur la
pluralité des mondes«, hvilket Eilschov havde oversat
(»Fontenelles Samtaler om flere end En Verden«).

Studiet af Lovkyndigheden udvidedes og støttedes 
betydeligt i Christian VI.s for Videnskabelighed overhovedet
gunstige Regeringstid. Vi have tidligere fremhævet,
at just den Klarhed og Fattelighed, som udmærker
Danske Lov, havde en mindre heldig Indflydelse paa
det juridiske Studium, dels fordi Fortolkningskunsten
saa at sige var ladt uden Gjenstand, dels fordi det en
Tidlang var almindelig Mening, at man forbrød sig mod
den absolute Kongemagt ved at anmasse sig Tydningen
af dens Lovbestemmelser; de gamle nordiske Love, der
havde tabt deres praktiske Betydning, faldt det Ingen
ind at studere - Lovkundskab var overhovedet en næsten
overflødig Ballast paa Embedsbanen, til hvilken en
Professorattest var Anbefaling nok, forsaavidt der
overhovedet spurgtes om juridiske Kundskaber, hvilket
ingenlunde hørte til Dagens Orden i en Tidsalder,
da Underdommerstanden jevnlig rekruteredes fra
Herskabstjenernes Klasse, da Overdommerembederne vare
saa slet lønnede, at man maatte takke til, naar en rig
og fornem Mand for sin Anseelses Skyld vilde overtage
et saadant, og da det væsenlig var en Rangsag at blive
kaaret til Assessor i Højesteret. I disse Forhold
skete der en grundig Forandring, da Universitetets nye
Fundats af 1732, udarbejdet nærmest af Hans Gram og
Statsminister Iver Rosenkrands, forøgede de juridiske
Professorers Antal fra en til to, og den ene af 
Posterne beklædtes med ANDREAS HOJER, der gav
Impulsen til Indførelsen af den juridiske
Embedsexarnen 1736. Fundatsen paalagde udtrykkelig
den nye Professor at læse over de danske Love
og vise deres Overensstemmelse med Naturens Lov,
Folkeretten og andre Landes Lovgivning. Hojer var
her - skjøndt han tidligere nærmest havde været Læge
og Historiker - den rette Mand paa den rette Plads
og maa betragtes som den virkelige Grundlægger af
dansk og norsk Retsvidenskab. Hans berømte Discipel
PEDER KOFOD-ANCHER - der var blandt de Første, som
underkastede sig den nye Embedsexarnen - vidner om
ham, at han var »en Mand af store Naturens Gaver
og vidtløftig Lærdom«, samt at han »fortjener den
Berømmelse, at han først har bragt det juridiske
Studium hos os i Flor og som Professor Juris her
ved Universitetet med megen Iver søgt at føre den
studerende Ungdom til at lægge sig især efter
Fædrenelandets Love, maaske opvakt dertil af
hans akademiske Lærer THOMASIUS, der gjorde sig
ligesaa megen Umage for at føre den tydske Ret i
Mode som for at undertrykke den romerske.« Hojers
»Idea Jurisconsulti Danici« (oversat under Titlen:
»Forestilling paa en dansk Jurist«) udkom 1736;
efter hans Død udgav HAGERUP 1742 og HEDEGAARD 1764
hans Forelæsninger over Processen, BREDSDORF 1783
hans Statsret; i Haandskrift findes hans exegetiske
Kollegium over nogle af Kapitlerne i Christian V.s
Lovbøger. Vi komme strax udførligere tilbage til
Hojer ved Omtalen af Tidens historiske Forfattere.

Blandt de juridiske Skribenter maa ogsaa HOLBERG
nævnes for sin »Introduktion til Natur- og
Folkeretten« (8.31), der blev en sand Støtte for
mangen en studeret og ustuderet Dommer under hans
Færden i de juridiske Kategorier; mærkelig ogsaa
derved, at danske Retsforhold vare tagne i særlig
Betragtning. Omtrent samtidig med dette Skrifts
Fremkomst bleve de Arna-Magnæanske Haandskrifter
formodenlig første Gang benyttede som Grundlag
for Afhandlinger om dansk Retshistorie: Normanden
CHR. STUBS fire Disputatser »De lege et legislatoribus
Danorum« (»Om de Danskes Lovgivning og Lovgivere«),
1716-19.

Naturvidenskabernes Studium er i dette Tidsafsnit kun
en svag Efterklang af den lærde Periodes store
Gjerning: Epigonerne ere lavtvoxne, deres Arbejde
fattigt paa selvstændige Tanker, deres Bidrag til den
almene Kultur intet. En enkelt Skikkelse fængsler
Øjet ved sjelden Begavelse og sælsom Livsførelse,
Longomontans Landsmand, Standsfælle og Sidebillede

PEDER HORREBOW, der blev født 1679 i Løgstør, hvor 
hans Fader var en fattig Fisker. Uden Vejledning
dannede han sig paa egen Haand et Begreb om
Geometri og forlod omsider Hjemmet, dreven af sin
Trang til at faae Klarhed i disse Forestillinger,
idet han sytten Aar gammel vandrede til Aalborg,
blev optagen i Skolen og gjennemgik den i syv Aar,
alt imedens han udførte sine astronomiske Maalinger
med selvdannede Instrumenter af Træ; sit Underhold
skaffede han sig ved at stikke Signeter og reparere
mekaniske og musikalske Instrumenter. Som Student
kom han i Huset hos Ole Rømer og var ham til hans
Død behjælpelig med hans Observationer. Længe stræbte
han forgjæves efter en Ansættelse ved Universitetet;
han tog theologisk Attestats, for muligt at faae et
Præstekald, han levede i nogen Tid som Acciseskriver,
indtil han endelig 1714 blev Professor i Astronomi,
tog Magistergraden og senere ogsaa den medicinske
Doktorgrad. Han praktiserede som Læge, var en
dygtig Observator, holdt gode Forelæsninger og
skrev betydelige Bøger: »Elementet Matheseos«
(»Mathematiken Elem.«) og »Basis Astronomia«
(»Grundlag for Astr.«), i hvilken han optog Rømers
»tre Dages Observationer«; hans samlede Værker udkom
1740-41 i tre Bind. Ildebranden 1728 berøvede Horrebow
Alt, hvad han ejede; føleligst var ham Tabet af hans
egne og Rømers Instrumenter. Femogfirsindstyve Aar
gammel døde han 1764, udslidt og fattig; af hans
tyve Børn bleve de to Sønner Christian og Peder hans
Efterfølgere paa den mathematiske Lærestol.

Den historiske Videnskabelighed gjør store Fremskridt 
i dette Tidsrum. Stofsamlingen inddrager nye Omraader
under sig, som vi have seet det hos PONTOPPIDAN,
Stoffets kritiske Sigtning foretages med et hidtil
ukjendt Skarpsyn af GRAM og LANGEBEK, og den
historiske Fortælling bliver hos HOJER og HOLBERG
mere velordnet og livfuld end nogensinde før.

Andreas Hojer er født 1690 i den slesvigske By Karlum
mellem Flensborg og Tønder; Tydsk og Dansk er her
blandet i Folkesproget, men Hojers Opdragelse og
Dannelse blev rent tydsk.
Fra sit 16. Aar var han ved Pædagogiet i Halle,
senere ved Universitetet sammesteds, hvor han
studerede Medicin som Hovedfag, men ved Siden heraf
Moral, Historie, Natur- og Folkeret. 1713 kom han til
Kjøbenhavn, blev Hovmester for Gehejmeraad Joh. Georg
Holsteins to Sønner og udgav til Brug for dem og andre
Ynglinge sin Danmarkshistorie paa Tydsk: »Kurzgefasste
Dännemarckische Geschichte vom Anfang dieses mächtigen 
Reichs bis zum Ausgang des XVII. Seculi«, 1718. Bogens
ejendommelige Form - Spørgsmaal og Svar - røber dens
Bestemmelse som Lærebog, medens de overvældende mange
Citater og Sidenoter atter modarbejde denne dens
Anvendelse, ligesom hele Raisonnementets Art gjør det
troligt, at Hojer har havt den Hoved- eller Bihensigt
med sit Skrift, at det skulde henlede Opmærksomheden
paa ham som et passende Professor-Emne til en
historisk Lærestol. Hermed stemmer godt Arrogancen
i de Domme, han fælder over foregaaende danske
Historikere, og den aldeles ubeføjede Insinuation,
hvormed han vil nedsætte en mulig Medbejlers -
Holbergs - Arbejde ved at antyde hans »Introduktions«
altfor nære Udspring fra Pufendorf. Dette Angreb
fremkaldte det S. 33 nævnte skarpe Skrift af Holberg,
som Hojer ikke besvarede, vel nærmest fordi han strax
efter fik med farligere Modstandere at gjøre. Allerede
»Poul Rytter« havde i Forbigaaende anket over den
upatriotiske Aand, der gik gjennem Hojers Skrift,
idet denne er meget tilbøjelig til at tillægge en
tydsk eller svensk Opfattelse af Begivenhederne mere
Vægt end en dansk. Dette havde stødt Adskillige, som
ellers stod helt udenfor Striden, og en Fremhævelse
som den, at danske Konger have taget Danmark som
Len af tydske Kejsere, en Betragtning som den,
der stillede Behandlingen af Slesvigs Historie
udenfor Danmarks, kunde nok i de vanskelige Tider -
da Frederik IV. havde okkuperet det Gottorpske og
kæmpede for hele Slesvigs Besiddelse - gjøre Regeringen   
betænkelig ved denne nye Lærebog  i  Danmarkshistorie.     
Den blev som Følge heraf stipprimeret i Danmark, men  
Exemplarerne vandrede da til Tydskland og fandt rask
Afsætning der.

Hojer var imidlertid ikke den Mand, der lod sig
forknytte af Modgang; den hærdede tvertimod hans
Energi, og foretagsom og rastløs, som han var,
forstod han at interessere sine Velyndere
- deriblandt J.G. Holstein - saaledes for sig,
at han, efterat han
i Mellemtiden havde udgivet en juridisk og en
historisk Undersøgelse, 1721 blev udnævnt til
Sekretair ved den norske Matrikelkommission og
Aaret efter til Kongens Historiograf med Paalæg
om at fortsætte den Beskrivelse af Frederik IV.s
Regeringstid, som den nys afdøde AMTHOR havde
begyndt. I Udførelsen af dette Arbejde lagde
Hojer stor Dygtighed og ikke mindre Smidighed for
Dagen. Kong Frederik IV.s Historie, skreven til
Brug for Kongen selv, kunde jo ikke blive nogen
fuldt udtømmende eller ganske tilforladelig
Tidshistorie, men indeholder ikkedestomindre
en Uendelighed af Oplysninger, et Skatkammer af
omhyggelig optegnede Kjendsgjerninger til Brug for
kommende Historieskrivere. Værket, som ikke var
bestemt til Udgivelse og heller ingensinde er blevet
udgivet, bevares i Haandskrift i Gehejmearkivet -
tolv Folianter, af hvilke den første skyldes Amthor,
Resten Hojer; hver af dem omfatter et af Frederik IV.s
Regeringsaar, begyndende med hans Tronbestigelse og
optegnende Begivenhederne Aar for Aar: de politiske
Forhandlinger, Traktater, Krigstildragelser, hjemlige
Forandringer o. s. v.

Hojer, der klogelig sluttede sig til Dronning Anna
Sophias Parti ved Hoffet, steg under Frederik
IV. til Justitsraad, Kommitteret i Politi- og
Kommercekollegiet samt Bibliothekar. Men ved Kongens
Død syntes han Stjerne at skulle dale sammen med
Dronningens og hendes Allieredes. Hans Stilling
som Kongens Historiograf bortfaldt af sig selv ved
Tronskiftet, og som Bibliothekar fik han sin Afsked;
Gram blev hans Eftermand i begge Stillinger. Smidig og
ærgjerrig slog Hojer strax ind i et andet Spor. Han
sammenarbejdede Frederik IV.s Historie til en
Fremstilling i tre Bind og overrakte Kongen
Manuskriptet: »Konig Friederich des Vierten
Glorwürdigstes Leben«. Tonen er her en anden end
i Folio-Værket; Kjendsgjerningerne serveres i en
Opfattelse, der er afdæmpet efter Stemningen ved det
nye Hof, Forfatteren balancerer behændigt mellem
den Ærbødighed, han skylder sin Skildrings Emne,
den regerende Konges Fader, sin egen Velgjører,
og den Kritik, han nok kunde gjøre Regning paa at
finde et aabent Øre for under de forandrede Forhold;
betegnende er i saa Henseende den Kulde, hvormed
Dronning Anna Sophia omtales, den varme Hyldest,
der i Modsætning hertil bliver Christian VI.s Moder
tildel. Ogsaa en belejlig Slaaen
paa de religieuse Strenge er klogt beregnet paa at
vinde Forfatteren nye Beskyttere. Alt i Alt er vel
Hojer kommen den historiske Sandhed nærmere her end
i Annalerne, hvor al virkelig Kritik ifølge Sagens
Natur var udelukket. Vist er det, at »Glorwürdigstes
Leben« er et Arbejde af høj Rang i vor historiske
Litteratur, rigt paa interessant Materiale, opsamlet
under Forfatterens personlige Færden mellem Datidens
politiske Personligheder, friskt og livligt i sin
Behandlieg af Stoffet. Først henved et Aarhundrede
efter sin Tilblivelse, 1829, kom dette Værk i Trykken,
udgivet af Prof. N. FALCK i Kiel.

Hvorledes Hojer brød sig en ny Embedsbane under
Christian VI., støttet af sin meget formaaende Fætter
Bluhme, er berettet ovenfor (S. 139), og det er
fremhævet, at han ogsaa paa denne Plads gjorde,
fortrinlig Fyldest. Han er et godt Exempel paa
den insinuante Ihærdighed, hvormed »Tydskerne«
forstod at trænge sig frem i Danmark, men tillige
paa den virkelige Dygtighed og den med de Danskes
Ro kontrasterende Arbejdsiver, de ofte udfoldede i
de Stillinger, de erobrede. For den antitydske, i
stolt Tilbageholdenhed virkende HOLBERG var en Natur
som Hojers afgjort usympathetisk; han glemte vel
ej heller let deres tidlige litteraire Sammenstød,
og man antager med Rimelighed, at det er til Hojer,
Holberg sigter i Ep. 285 med de Ord: »At laste mig,
fordi jeg haver en bestandig Afsky for N. N., er
det Samme som at ville sætte Dig tilrette og sværte
din Reputation, efterdi Du daaner, naar Du seer røde
Beder. Dette kan Du tilkjendegive for N. N. og lægge
dette dertil, at saasnart han renoncerer paa sin
Forfængelighed, sin Pralen, sit Hykleri etc., jeg da
gjerne bekvemmer mig, ikke alene til Omgængelse, men
endogsaa til Venskab, saa at han skal tydeligen se, at
jeg aldrig haver hadet hans Person, men at jeg alene
haver havt Afsky for visse af hans Kvaliteter, hvilke
have virket hos mig ligesom røde Beder hos Dig.«

En anden litterair Modstander blev Holberg 
lettere forsonet med: Hans Gram, der havde været
Rostgaard behjælpelig med Klagen over »Peder Paars«
og overhovedet misbilliget sin Kollegas komiske
Forfatterskab, indtil fælles Blik paa Pietismen og
Holbergs historiske Skribentvirksomhed vandt Sejr over
Fordommen. Ved sin usædvanlige kritiske Overlegenhed
har Gram gjort Epoke i
dansk Historieskrivning og ledet den ind i en ny Bane.
Han blev født i Bjergby Præstegaard i Vendsyssel den
28. Oktbr. 1685, undervistes af sin Fader og forbausede   
ved Examen artium  sin lærde Examinator i Græsk ved 
næsten at være kyndigere i Sproget end
denne selv. Embedsexamen tog han ikke, men 1710
disputerede han for Magistergraden, blev Aaret
efter Konrektor ved Metropolitanskolen og samme Dag
som Holberg (29. Jan. 1714) tillige Professor ved
Universitetet i det græske Sprog. 1718 ægtede han en
velhavende Enke og opgav sin Skolestilling; hun døde
kort derpaa og efterlod ham Midler, der tillod ham en
fuld Hengivelse i Studierne. I Udlandet begyndte han
alt at vinde et bekjendt Navn ved de lærde Oplysninger
fra de forskjellige Omraader, han beredvillig
meddelte de Videnskabsmænd, som brevvexlede med ham;
først under Christian VI. blev han ret dragen frem
herhjemme, og han steg nu fra Værdighed til Værdighed,
benyttet saa at sige til Ordningen af alle Sager
vedrørende Videnskaberne. Efter Hojer blev han 1730
den nye Konges Historiograf og Bibliothekar, Aaret
efter Gehejmearkivar og ved sin Død 1749 havde han
naaet den for en Lærd og Videnskabsmand hartad højeste
Udmærkelse som virkelig Etatsraad.

Faa to Omraader falder Grams videnskabelige
Virksomhed: Filologiens og Historiens. Hans »Nucleus
Latinitatis« (»Latinitetens Kjærne«) blev en meget
anvendt Skolebog, hans Disputatser om mythologiske og
antikvariske Emner eller af litteraturhistorisk og
kritisk Art vare lærdere og skarpsindigere, end man
ellers var vant til. Størst Interesse have dog hans
historiske Arbejder, til hvilke han førtes paa en
ejendommelig Maade. Gram var ikke Initiativets Mand;
han passede sine mangfoldige Embedsforretninger
samvittighedsfuldt, han nedgrov sig i Studier,
rekreerede sig ved selskabelig Omgang og førte en
udstrakt Brevvexling med en Mængde lærde Mænd inden-
og udenlands - der var derfor kun liden Tid til
selvstændigt Forfatterarbejde, og, hvad mere er,
der var ingen Drift til det. Skulde Grams historiske
Pen sættes i Bevægelse, maatte den altid føres af
en udefra kommende Lejlighed, der tvang den ind i
et bestemt Spor. Men skete dette, stod der strax en
forbausende Lærdom og en glimrende Skarpsindighed
til dens Raadighed, og det var Mesterværker, den
frembragte.

Saaledes med hans første historiske Arbejde. I Florens
forberedtes Folio-Udgaven af MEURSIUS' samlede Værker, og 
Udgiveren, Prof. JOHANNES LAMI, henvendte sig til 
Gram om Bistand for de i Danmark efterladte Arbejders
Vedkommende. Han svarede tilbage, at Meursius'
Danmarkshistorie kun var en latinsk Omskrivning af
ældre Værker og for Christian III.s Vedkommende en
ligefrem Udskrivning af Niels Krags Arbejde. Det hjalp
ikke, man udbad sig kun des ivrigere hans Medvirkning,
og Gram nedsendte da Meursius' forskjellige Arbejder
i Afskrift, ledsagede af hans Kilder og mere end
halvandethundrede Ark Papir, fuldtskrevet med kritiske
Anmærkninger, i hvilke Gram korrigerede det Værk,
han selv betragtede som værdiløst. »Hvad det er,
Gram her har leveret, vil allerede skjønnes deraf,
at med Undtagelse af Christian III.s Historie, som
han vedblivende betragter ikke som Meursius', men som
Niels Krags Arbejde, er der kun ganske enkelte af den
paagjældende Tomes mere end 1100 Spalter af største
Folio-Format, hvor han ikke har ledsaget, oplyst,
rettet, forøget Meursius' Text med lærde kritiske
Noter, der alene give denne Text nogen Betydning
for dansk Historie. Havde ikke Gram gjort Lami den
Tjeneste, Meursius den Ære at hefte disse rige Gaver
af historisk Lærdom til Nederlænderens gode Latin,
vilde dennes Danmarks Historie for længe siden være
sunken i Forglemmelse. Og nu seer Ingen paa Andet
i Lami's 9. Tome end paa Noterne; kaste de et Blik
paa Texten, er det alene for at se, hvad det er for
et Sted, Grams Note er heftet ved. Disse Grams Noter
gjøre Epoke i den danske Historieforskning, middelbart
ogsaa i Historieskrivningen.« (C. PALUDAN-MÜLLER:
»Dansk Historiografi i det 18. Aarh.«).

Dette Arbejde blev endydermere Anledningen til,
at Gram udgav KRAGS Christian III.s Historie med
dens Fortsættelse af STEPHANIUS, at det kunde blive
klart for den lærde Verden, hvem Æren for dette Værk
rettelig tilkom, den hollandske eller den danske
Historiker. Ogsaa til denne Udgave knyttede Gram
et betydeligt historisk Arbejde i Skikkelse af den
139 Foliosider store Fortale, hvori der gjøres Rede
for Forfatternes Personligheder og Virksomhed, deres
Forhold til andre Historieskrivere og Nøjagtigheden af
deres Fremstilling. Ligeledes blev Udgivelsen af NIELS
SLANGES »Christian IV.s Historie« overdraget Gram og
optog sin Del af hans Arbejdstid lige til hans Død.

Et af de Regeringshverv, der tildeltes Gram, var
hans Beskikkelse som Medlem af den 1739 nedsatte
Medaille-Kommission
til Ordning og Beskrivelse af den kgl. Mønt- og 
Medaillesamling. Det paatænkte Værk blev Anledning 
til, at Statsminister Joh. Ludv. Holstein, der 
ogsaa var Medlem af Kommissionen, paa Foranledning
af Gram 1742 indgik til Kongen med Forslag om
Oprettelse af et Selskab for Fædrelandets Antikviteter   
og Historie; efter nogle Ændringer, som især gik ud 
paa at udvide Institutionens Opgave til at omfatte   
ogsaa andre Emner, fremgik af Planen det kgl. danske  
Videnskabernes Selskab med Holstein som første 
Præsident og Gram som den virksomme Sjæl i dets
videnskabelige Arbejde. Ogsaa her blev det først et
Udgiverkrav, der stilledes til ham, idet han indførte  
det berømte Værk »Cimbria literata« i vor Bogverden. 
Fyrretyve Aars Arbejde havde den lærde Rektor i 
Flensborg JOHANNES MOLLER (el. Møller) anvendt paa 
dette Manuskript, en Fortegnelse over de i »Cimbrien«, 
o: Slesvig, Holsten, Lübeck og Hamborg, fødte Forfattere 
og deres Skrifter. I mange Aar havde det henligget 
utrykt af Mangel paa Pengemidler til Udgivelsen, 
indtil Selskabet med offentlig Hjælp paatog sig at 
bringe det frem. Gram skrev den lærde og indholdsrige 
latinske Fortale, der oplæstes i Videnskabernes Selskab, 
i hvis Navn Værket tilegnedes Kong Christian VI.

Men sin største Betydning fik det nyoprettede
lærde Samfund for Gram ved at foranledige ham
til at udarbejde sexten danske Afhandlinger
til Oplæsning i Selskabet og Optagelse i dets
Skrifter. Disse lærde Monografier, der ere blevne
til i Løbet af sex til syv Aar, bringe bl. A. ni
historisk-kritiske Undersøgelser, hvis Methode
ikke mindre end de tidligere nævnte Noter og
Fortaler bryder Historieskrivningen herhjemme en
ny Bane; exempelvis nævnes som Prøver paa disse
Specialundersøgelsers Emner: »Om Knud den Stores
Rejse til Rom, hvad Aar den er skeet«; »Christiern
II.s forehavte Religionsreformation i Danmark«;
»om Theophrastus Paracelsus har været nogen Tid
i Kjøbenhavn«; »Forbedringer til Kong Woldemar
Christoffersens Historie« - Grams sidste og i denne
Serie største Arbejde, 242 Sider.

»Hans Gram var historisk Kritiker, slet ikke
Fremstiller«, siger C. PALUDAN-MÜLLER. »I
Fremstillingskunsten kunde han ligesaa lidt maale
sig med Holberg, som denne havde kunnet gjøre Grams
kritiske Gjerning. Og Gram var den historiske Kritiks
Begrunder her i Danmark, det vil sige, at det fra
hans Tid var
anerkjendt i vor Historiografi, at ingen Fremstilling
havde videnskabeligt Værd, medmindre den grundede
sig paa en kritisk Gjennemarbejdelse af Stoffet. De
Ældres Kritik er, med Undtagelse af enkelte Arbejder
af navnlig Stephanius og Otto Sperling, partiel og
tilfældig, paanødt af Modsigelser i Kilderne eller af
aabenbar Ensidighed i Dom og Fremstilling. Torfæus
holder sig til sine Islændere, men saagodtsom alene
til det Stof, de meddele, uden indgaaende Prøvelse af
Sagalitteraturens Natur og Væsen. Først Gram er traadt
ind paa det rent kritiske Standpunkt, idet han alene
har været bevæget af det Spørgsmaal: hvad er Sandhed
i Oldtidens Overlevering? hvorledes og hvor finder
jeg den? Dette har ført ham til Kritik af Historiens
Kilder - en Kritik, der utvivlsomt er det eneste faste
Fundament for historiske Fremstillinger. Dette er
Mandens udødelige Fortjeneste af vor Historiografi.«

Grams Eftermand som Gehejmearkivar, fra sine første 
Studiers Tid hans liberalt fremhjulpne Protegé, var 
Jakob Langebek, en jydsk Præstesøn fra Thy, født i
Skjoldborg den 23. Jan. 1710. Fra Latinskolen i
Nykjøbing paa Mors blev den forældreløse Yngling
dimitteret til Universitetet 1728 og tog fire
Aar efter den theologiske Embedsexamen; men den
Interesse for Historie og Oldtidsvidenskab, som
havde rørt sig hos ham allerede fra Drengeaarene af,
bragte ham samtidig ind paa andre Studier, der vare
ham kjærere og tillige viste sig skikkede til at
bryde den fattige Student en Vej i Livet, idet de
skaffede ham Grams Bevaagenhed, frit Ophold i hans
Hus og Adgang til hans store Bibliothek; ligeledes
gjorde Langebek Bekjendtskab med Fr. Rostgaard
og opholdt sig hyppig paa hans Gaard Krogerup for
at ordne hans Bøger og Manuskripter, ligesom hans
Bevandrethed i den islandske Litteratur anbefalede
ham til Medarbejder paa Rostgaards store - aldrig
udgivne - danske Ordbog.

Omtrent samtidig med at Langebek blev Amanuensis ved
det kgl. Bibliothek, begyndte han sin Virksomhed
som Skribent. Han havde stiftet Venskab med
en Jevnaldrende, LUDVIG HARBOE (1709-83), en
Præstesøn fra Broager, der havde studeret ved
tydske Universiteter og fra 1735 taget Ophold i
Kjøbenhavn, hvor han faa Aar efter blev Præst først
ved Garnisons-, senere ved Kastelskirken. Harboe delte
Langebeks litteraire Interesser, og de begyndte 1737
i Forening Udgivelsen af et tvangfrit Hefteskrift 
under Navn af »Dänische Bibliothek oder Sammlung 
von alten und neuen gelehrten Sachen aus Dännemarck«,
skrevet paa Tydsk, fordi det var Skriftets
Hovedopgave at gjøre dansk Litteratur og overhovedet
Videnskabernes Tilstand i den dansk-norske Stat
bekjendt i Tydskland. Skriftet vandt Bifald, endog
ved Hove, men kun dets tre første Stykker udgik
under den oprindelige Redaktion, der saa afløstes
af Flensborgeren OLE HENRIK MOLLER, en Søn af
Forfatteren til »Cimbria literata« og Professor i
Litteraturhistorie ved
LUDVIG HARBOE,

Den 15. sjællandske Biskop efter Reformationen.

Født 1709, den 16. August.
Kjøbenhavns Universitet. Maaske netop gjennem Tidsskriftet
havde Harboe vakt Christian VI.s Opmærksomhed;
han blev 1741 sendt til Island som Kirkevisitator,
blev et Par Aar efter Biskop i Trondhjem, ægtede Peder
Herslebs Datter og blev ham adjungeret i Embedet samt
bestemt til sin Svigerfaders Efterfølger paa Sjællands
Bispestol, som da ogsaa tilfaldt harn, da Tidens Fylde
kom, og som han beklædte til sin Død 1783. Dels i
»Dän. Bibl.«, dels i »Videnskabernes Selsk.s Skrftr.«
offentliggjorde Harboe forskjellige Afhandlinger,
vedrørende de kirkelige Forhold paa Island, saaledes
bl. A. om Reformationens Indførelse der.

Hans Medudgiver af »Dän. Bibl.«, Langebek,
aabnede sig imidlertid snart en ny Virksomhed af
lignende Art. Hvor ung han end var af Aar og i
Videnskabens Tjeneste, har han aabenbart været i
Besiddelse af en ikke ringe Selvfølelse, thi da det
Antikvitetskollegium skulde oprettes, af hvilket
Videnskabernes Selskab fremgik, betragtede han det
som en Tilsidesættelse, at der ikke var tiltænkt ham
en Plads blandt de ordenlige Medlemmer, men derimod
blandt de arbejdende, lønnede Adjunkter. Ikke længe
efter stiftede han selv et litterairt Samfund -
»det lille Selskab«, som det i den første Tid
kaldte sig, uvist om af Beskedenhed eller af Ironi,
»det kgl. danske Selskab for Fædrelandets Historie
og Sprog«, som dets officielle Navn snart blev og
endnu er. Dets litteraire Organ, »Danske Magazin«,
udkom i maanedlige Hefter, af hvilke tolv
udgjorde et Bind; allerede i Januar 1745 udsendtes
det første med en Tilegnelse til Kongen og en Fortale
af Langebek, hvori han priser sin Samtid som den,
i hvilken »det danske Folk dog engang begynder at
elske sig selv og faae Smag paa sit Eget«, samt gjør
Rede for Selskabets Formaal: at bevare ved Optryk
saadanne sjeldne historiske Aktstykker og lignende
Dokumenter, som kun ere lidet kjendte eller kunde
befrygtes helt at forsvinde ud af Verden. »Nu indrykke
vi gamle Breve, saasom Privilegier, Fundatzer,
Testamenter, Gavebreve, Skøder, Mageskifter,
Qvitantzer, Befalninger, Tingsvidner, Domme etc.,
item Inskriptioner og andre deslige Ting, som ere de
rette Kilder og Grundvolde i Historien; nu opregne vi
gamle og rare trykte Bøgers Indhold og give Kundskab
om Manuskripter, som tilforn ikke ved Trykken ere
bekjendte« o. s. v. »Med faa Ord: vi søge ved dette
vort Magazins Indrettelse at bevare alle saakaldede
Flyvesedler eller flygtige Papirer, der
ere som Avner for Vinden, men som Ædelstene i
Historien, fra al ond Skjæbne og Undergang og at
fremføre til Lyset alt hvad Rart som kommer for
Haanden og kan give nogen Slags Oplysning enten
i den danske Kirkehistorie eller i den verdslige,
lærde og naturlige Historie eller i det danske Sprog
og Versekunsten eller i den danske Lovkyndighed
og Landets gamle Skikke.« Faa sproglig Renhed i
Fremstillingen skal der blive lagt særlig Vægt,
loves der, og indrømmes skal det til Ære for
»Danske Magazin«, at dette Løfte efter Evne blev
opfyldt. »Skulde Nogen imod Forhaabning holde 
dette vort Foretagende af liden eller ingen
Nytte«, hedder det mod Slutningen af Fortalen, »da
maa de tillade os, at vi ikke erkjende dennem som
rette Elskere af deres Fæderneland, mindre som ægte
Kjendere af historiske Videnskaber og de sammes Nytte
til Fædernelandets Tjeneste.«

Det danske Selskabs første virksomme Periode varede
kun til 1753, da det dels mistede de Værelser paa
Charlottenborg, som vare blevne det indrømmede til
Møder og Opbevarelse af dets Samlinger, dels maatte
undvære sin ledende Aand, Langebek, som kaldtes
til anden Virksomhed. Til de første sex Bind af
Tidsskriftet - »det gamle Danske Magazin«, som det
sædvanlig kaldes, Aargangene 1745-52 - har han leveret
saagodtsom alle Bidragene
og forfattet Indledningerne og Oplysningerne
til de forskjellige Stykker, saa at denne
Række er et af hans litteraire Hovedværker. Først
henimod Aarhundredets Slutning optoges Arbejdet
igjen, men ikke med den forrige Fynd, thi de
sex Bind, som danne Magazinets anden  Række,
vare fra 1794 til 1836 om atudkomme.
Tredie Række udkom med sex Bind fra 1843 til 1860,
fjerde Række, sex Bind, 1861-86, og man er til
Dato naaet til tredie Bind affemte Række.
Selskabets Virksomhed i dets første Aarhundrede er
beskrevet af E.C. WERLAUFF i hans Festskrift
»Det Kongelige Danske Selskab for Fædrelandets 
Historie og Sprog«, 1847, ligesom Videnskabernes 
Selskabs første Hundredaar har fundet sin 
Historiograf i C. MOLBECH: »Det Kongelige Danske 
Videnskabernes Selskabs Historie«, 1843.

I Begyndelsen af det danske Selskabs Virksomhed
falder Langebeks tidligere omtalte Kontrovers
med Pontoppidan. Den blev ingen Hindring for hans
videre Fremgang, thi 1748 arvede han, som alt sagt,
Grams Embede som Gehejmearkivar. I denne Stilling
blev det en af hans vigtigste Opgaver at fortsætte
den Samling af Diplomer i Afskrift, som Gram havde
begyndt, og som nu opbevares i Gehejmearkivet under
Navn af »Diplomatarium Langebekianum«. Til dets 
Fuldstændiggjørelse foretog Langebek med 
kongelig Understøttelse en videnskabelig
Rejse i alle Østersølandene, paa hvilken han opholdt
sig syv Maaneder i Stockholm; til et kort Besøg i
Kjøbenhavn kaldtes han hjem, for at forlove sig med
den Pige, hans Venner havde udseet til ham. Men dette
og hans øvrige Virksomhed fører os ind i det næste
Tidsrum og behandles bedst der.

Holbergs Efterfølger som Professor i Historie 
blev Flensborgeren BERNHARD MÖLLMANN, efterat 
han en Tidlang havde vikarieret for ham. De
Forventninger, man havde gjort sig om ham, bleve
uopfyldte paa Grund af hans uvirksomme Natur, og
hans Forfatterskab indskrænker sig til eet Bind af
den »Almindelige Historie«, det befaledes ham at
skrive, samt nogle mindre historiske Afhandlinger,
han leverede til Videnskabernes Selskabs Skrifter. Han
blev kongelig Historiograf 1755 og forenede dermed
Embedet som Bibliotekar, men paa en for den
videnskabelige Forskning lidet heldig Maade; thi
han var højst utilbøjelig til at lade andre Lærde
faae Adgang til Bibliotheket og efterlod det endda i
stor Uorden. Vi nævne ham nærmest her som Udgiver af
FR. LUDV. NORDENS ægyptiske Rejse. Norden var dansk
Søofficier, født i Glückstadt 1708, død 1742. Han
havde berejst en stor Del af Europa, for 
at studere Skibsbyggeriet, og drog saa
efter kongelig Befaling 1737 ud paa en videnskabelig
Expedition til Ægypten og Nubien. Han skrev to Værker
om denne Rejse og stak selv Kobberne til det første:
»Ruins and colossal statues at Theben«, 1741; disse
Billeders kunstneriske Betydning og hele Arbejdets
videnskabelige Værd anerkjendte Malerakademiet
i Florens og Royal Academy i London ved at vælge
ham til Medlem. Det andet Værk efterlod han ved sin
tidlige Død i Manuskript, og dets Udgivelse
blev overdraget Videnskabernes Selskab 1746, men
Möllmann var med sin bekjendte Langsomhed ni Aar om at
udgive det Værk, som Norden havde været højst et Par
Aar om at skrive; først 1755 udkom den af det lærde
Europa med Længsel imødesete »Voyage d'Egypte et de
Nubie« i to Bind, udstyret med Forfatterens Kort og
Tegninger.

Den almindelige historiske Interesse, som brød
frem i dette Tidsafsnit, bragte Mange til at sysle
med Personalia, baade i Henseende til Indsamlingen
af historiske Data og i Henseende til en folkelig
biografisk Skildring af vor Histories navnkundige
Mænd. Landsdommer PEDER BENZON MYLIUS skrev saaledes
»Den vidtberømte Søe-Heltes, Herr CORT SIVERTSØN
ADELERS m. m. mærkværdige Liv og Levnets Beskrivelse«,
1740, og baade Tordenskjold og Griffenfeld fandt deres
Biograf i CASPER PETER ROTHE (1724-84), hvis Bøger
paa eengang vidne om, at der maa have været
Trang til slige Skrifter, og at Rothe ikke var
Mand for at udføre et saadant Arbejde med den
tilbørlige Kritik. En Autoritets Dom over Rothes
Dygtighed som Historiker er naaet til os med hele den
Uforbeholdenhed, som en privat Udtalelse tør tillade
sig. Foran i sit Exemplar af »Danmarkes forrige
Riigens Stoore Cantzler Peder Græve af Griffenfelds
Liv og Levnet« har GRAM nemlig givet sit Hjerte Luft i
følgende Ord: »Dette ilde og ufornuftigt sammenrapsede
Skrift er udi prægtigt Bind, som her sees, bleven mig
foræret af min Bogbinder Johan Vilhelm Boppenhausen,
saasnart det var udkommet. Hvilket jeg har villet
antegne, paa det ej Nogen skulde tænke, det jeg havde
agtet det værdigt derpaa at bekoste sligt et

Bind. Det kan til Efterkommerne bære et Vidnesbyrd
og Bevis om vore Tiders uhørlige Skjødesløshed og
elendige Licence i at kunne udgive og faae trykt
det allerlumpenste Snavs endog med Universitetets
Approbation; og er det bedrøveligt, af om denne
store Mand, hvorom det handler, 1) saa mange grove
Fabler og Usandfærdigheder fra hans første Ungdom af
indtil hans første Employ i Embeder ere herudi blevne
fortalte og stadfæstede; 2) saa skjændige og Dagens
Lys plat uværdige Skandskrifter ere indrykkede; 3)
saa urimelige Domme af den elendige Autore fældede.«
Saa streng en Dom vil vel Nutiden ikke fælde over
C.P. Rothes »Griffenfeld« eller hans »danske
Søe-Heldt og Vice-Admiral Peder Tordenskjolds
omstændelige Livs og Heldtelevnets Beskrivelse«,
3 Dele, 1747-50, idet de opsamlede Materialier
og Aktstykker ville yde den nogen Erstatning for
den kritikløse Behandling af Stoffet. Et tredie
Værk af Rothe, »Brave danske Mænds og Kvinders
berømmelige Eftermæle«, 1753-54, indeholder dels
Bidrag til Levnetsbeskrivelser, dels enkelte af Rothe
udarbejdede Biografier eller Brudstykker af saadanne
(Kaj Lykke, Henrik Rantzau, Jens Munk o. fl.). At
Rothes populair-historiske Methode slog an, sees bedst
deraf, at den fandt Efterlignere, saaledes Normanden
HANS PAUS, der 1746-47 udgav »Anledning til
den fra Dannemarkes Riges Hofmester og det Romerske
Riges Græve forvandlede til Dannemarkes Riges Forræder
Corfitz Uhlefeld, hans Livs og Levnets Historie«,
et med alle sine Mangler ingenlunde værdiløst Bidrag 
til vor Historie. - WILLE HØIBERG udgav 1746 nogle 
historiske Lejlighedssager, men mindes endnu kun som 
Udgiver af de »Kjøbenhavnske Samlinger«, særlig det 
Bind, som indeholder »Holbergiana« (se Titelkobberet S. 95).

Den danske Adel fik sin Historiograf og Genealog i 
TYCHO DE HOFMAN, f. 1714, død 1754 som Justitsraad og
Assessor i Højesteret. Han udgav 1741 sit første
Skrift »Leben einiger wohlverdienten Dänen« og
1746 »Portraits historiques des hommes illustres de
Dannemark, remarquables par leur mérite, leurs charges
et leur noblesse, avec leurs tables généalogiques«,
endnu samme Aar forøget med Griffenfelds, Cort Adelers
og Tordenskjolds Biografier og udstyret med Stamtavler
og kobberstukne Portraiter, udførte i Paris. De
erhvervedes af en kjøbenhavnsk Forlægger, og 1777-79
udkom Hofmans Bog i dansk Oversættelse: »Historiske
Efterretninger om vel fortjente danske Adelsmænd med
deres Stamme-Tavler og Portraiter«, I.-III.,
et vidt udbredt Værk, der i mange Tilfælde er blevet
adspurgt næsten som historisk Kildeskrift 
og for en stor Del ogsaa fortjener
denne Tillid. Til Hofmanns ovenstaaende, efter
et Stik af Wille udførte Portrait knytter der sig
den Mærkelighed, at det, med et engelsk Vers paa
Skriftpladen istedenfor den danske Inskription, i
sin Tid blev solgt i England i flere Oplag som et
Portrait af Prætendenten Carl Edvard. - Slotte og
andre monumentale Bygninger i og udenfor
HENRIK HJELMSTJERNE,

Hs. kgl. danske Majestæts Gehejmeraad, Justitiarius
i Højesteret, Formand i Videnskabernes Selskab.
F. 1. Jan. 1715, d. 18. Juli 1780.

<sp>Faa Skriftpladen:</sp> En uforfærdet Hævder af Sandhed,
et Forbillede paa Dyd, seer man her -- en Mand, som
atid satte Fædrelandet over sin egen Person. Læg
fromt Krandse om hans Billed; jo bedre Du selv er,
med des større Lyst vil Du gjøre det; og viid, at
ved denne Pligtydelse hædrer Du Dig selv.

Titelkobber til »Hjelmstjernes Bogsamling.
Tjenende til Oplysning af de under den danske Regjering liggende Staters
Litteratur«. I. 1782.
Kjøbenhavn aftegnedes og beskreves af LAURIDS DE
THURAH (170659) i »Den danske Vitruvius«, to 
Dele, 1746-49, og i »Hafnia hodierna« (»Kbhvn. i
vore Dage«), 1748. - Vaabner, Slægtregistre og andre
Oplysninger til Adelens Historie samledes af TERKEL
KLEVE (1710-77), adlet under Navnet KLEVENFELD; som
Skribent har han derimod kun liden Betydning,
og da han i et Sørgedigt vilde snerte Holberg,
kvitterede denne for hans gode Villie i Ep. 289 med
den Bemærkning, at »hans Sørgevise synes heller at
indeholde en Satire end en Lovsang over den Afdøde,
saa man af Materien saavelsom Stilen seer, at han haver
gjort et Ligvers over sin egen Reputation og derfor
fortjener heller at ynkes end at igjennemhegles«. Det
kgl. Bibliothek skylder Klevenfeld nogle sjeldne
Pergaments-Codices, men en langt betydeligere Gave
modtog det af den under Navnet HJELMSTJERNE adlede
Bogelsker og Litteraturkjender HENRIK HENRIKSEN
(1715-80), Søn af en rig Kjøbmand i Kjøbenhavn 
og saaledes allerede fra Ungdommen af
istand til at følge sin Lyst til at samle Bøger
og Manuskripter, fornemmelig hørende til den
danske Litteratur, af hvis ældste og sjeldneste
Frembringelser han endog lod nogle optrykke,
for at redde dem fra Undergang. Det betydelige
Bibliothek, han paa denne Maade samlede, aabnede
han med stor Velvillie for enhver Videnskabsmand,
der tyede til dets Skatte, og han bestemte, at det
efter hans Død skulde oprettes som et Fideikommis
for Familien med Adgang for Offentligheden,
en Katalog trykkes og en bestemt Sum anvendes til
dets aarlige Forøgelse. 1807 overdrog Hjelmstjernes
Svigersøn Grev ROSENCRONE med Kongens Tilladelse
Samlingen til det St. kgl. Bibliothek, af hvilket
den nu udgjør en særlig Afdeling under Navn af »den
Hjelmstjerne-Rosencroneske Bogsamling«. - Endnu større
Bogsamler var dog Grev OTTO THOTT til Gaunø (1703-85), 
hvis Bibliothek naaede op til 120,000 Bind,
altsaa i Størrelse overgik det kongelige paa hin
Tid. Var det end ikke lige stærkt besat i alle Fag,
ejede det til Gjengjæld store Sjeldenheder i dem alle,
indkjøbte paa Auktioner i Indlandet og Udlandet. I
Palaiet paa Kongensnytorv var der opført en egen
Bygning til det, og her besaa Rejsende disse Skatte
som en af Hovedstadens ypperste Mærkværdigheder, her
vakte Ejerens udstrakte Bogkundskab og ualmindelige
Hukommelse for litteraire Sager de besøgende
Videnskabsmænds Beundring. Ved Testamente
OTTO Grev THOTT,

Herre til Gaunø, Lindesvold, Strandegaard, Ridder af Elefanten,
Hs. Maj. Kongen af Danmarks og Norges Statsminister etc.

Stukket af J. M. Preisler efter P. Krafts Maleri paa det St. kgl. Bibliothek.
overdrog Otto Thott den vigtigste Del af denne
kostbare Samling, nemlig dens Haandskrifter og
Palæotyper, til det kgl. Bibliothek, der saaledes
efter Testators Død forøgedes med mere end 4000
Manuskripter, hvoraf 400 paa Pergament, og en
Samling af over 6000 før Aaret 1530 trykte Bøger. En
Katalog over de Thottske Samlinger besørgedes senere
udarbejdet af R. NYERUP.

Universitetsbibliotheket berigedes med den lærde
Arni Magnusens (ARNAS MAGNÆUS') oldnordiske
Haandskriftsamling. Denne berømte Videnskabsmand
førte det med Ole Worm begyndte Oldstudium et mægtigt
Skridt videre og lagde Grunden til vor Tids Viden om
den islandske Litteratur. Han var selv Islænder, født
1663 i Middale i Dalesyssel paa Vestlandet. Henved
en Snes Aar gammel kom han til Kjøbenhavn og blev
Amanuensis hos den kgL Antikvar Thomas Bartholin,
for hvem han allerede indsamlede Oldsager. Under
sin Fraværelse paa en Rejse i Tydskland blev Arni
Magnusen designeret til Ansættelse ved Universitetet
og tiltraadte nogle Aar efter Pladsen som Professor
i Filosofi og dansk Oldkyndighed - den første
Islænder, der besteg et akademisk Katheder. 1702
sendtes han af Regeringen til Island som Medlem af
en Kommission til Udarbejdelse af en Matrikelbog over
Landet. Med Afbrydelse af nogle Kjøbenhavnsrejser og
de dertil knyttede Besøg hos Torfæus i Norge opholdt
Magnusen sig ti Aar paa Island og kom paa Grund af
sit offentlige Hverv i Berøring med Befolkningen
hele Øen over, hvorved der gaves den ivrige Samler
Lejlighed til at sætte sig i Besiddelse omtrent
af alle de Bøger og Haandskrifter, som syntes ham
af historisk Betydning. Til Kjøbenhavn nedbragte
han saaledes efter endt Arbejde ikke blot det af
Matrikelkommissionen samlede Materiale til Jordebogen
i femten Foliobind, men ogsaa en kostbar Samling af
islandske Manuskripter,
deriblandt Levningerne af Biskop Brynjulf Svendsens
Haandskriftarkiv; en Del maatte efterlades
paa Island, men blev nogle Aar efter hentet ned
af en kongelig Fregat. Ogsaa sine egne Samlinger
forøgede Arni Magnusen med utrættelig Iver, kjøbte
paa Auktioner, laante til Afskrivning - og skikkede
vel ikke altid det Laante tilbage, thi Samlermanien
har sin egen bekvemme Samvittighed. Professorgaarden
i Kannikestræde, ved Siden af Ehlers' Kollegium,
rummede en enestaaende Samling af sjeldne Bøger,
islandske Haandskrifter, gamle danske og norske
Breve og andre Dokumenter i Original eller Kopi. Fra
Ildsluerne 1728 reddedes vel - i sidste Øjeblik -
det Meste af Haandskriftsamlingen, men de trykte
Bøger og en Mængde af hans egne Optegnelser gik
tabt. Dette var et forfærdeligt Slag for den gamle
Videnskabsmand. »Jeg har mist min Glæde, og den kan
intet Menneske give mig«, skrev han; »dette Tab har
udbredt ligesom en Døsighed over mine Sandser«. Ved
Juletid 1729 blev han syg, og den 7. Januar 1730
døde han, efterat han i et Udkast til et Testamente
havde bestemt, at hans litteraire Ejendele skulde
overdrages til Universitetsbibliotheket, som han
havde forestaaet i en Del Aar: det er den i dette
Værk oftere nævnte »arnamagnæanske Samling«. Ogsaa
det arnamagnæanske Legat, som han oprettede for
sin Formue, har baaret hans Navn og Virksomhed
til vore Dage og vil bære det videre frem i Tiden:
dets Renter anvendes til Udgivelse af Oldskrifter
og til Stipendier for islandske Studerende, der
lægge sig efter det nordiske Oldstudium og som
Stipendiater arbejde i Stiftelsens Tjeneste. Hele
den nyere nordiske Oldkyndighed er saaledes udgaaet
fra Arni Magnusens Samlerarbejde og ført frem for
hans Midler, ligesom han ogsaa - uden egenlig at
optræde som Forfatter - var den Første, der anvendte
historisk Kritik overfor det Materiale, Videnskaben
fik tilført fra den islandske Litteratur. - 1894 udgav
Haandskriftsamlingens Bibliothekar KR. KÅLUND »Katalog
over den Arnamagnæanske Haandskriftsamling, 2. Bind.«

Paa Sprogets Renhed have vi seet Holberg og Eilschov,
ja endog Pontoppidan have deres Opmærksomhed
henvendt, og Flere fulgte i deres Spor med Hensyn
til Udskillelsen af de fremmede Bestanddele og dets
Tilbageførelse mod dets historiske Udspring; ja der
udspandt sig endog en puristisk Fejde, af hvilken
man seer, hvor mangelfuld Forstaaelsen var
paa begge Sider, baade hos Ivrerne for de nye
Principer for Sprogrigtigheden og hos Forsvarerne
af de gamle. En mærkelig medfødt Indsigt i Sprogets 
Natur fandtes dog hos JENS HØYSGAARD, 
Universitetspedel og Klokker ved
Trinitatis Kirke (1698-1773). Hans første to anonyme
Smaaskrifter vare Indlæg i en Retskrivningsstrid og
aabenbarede en forbausende Indsigt i Sprogets Natur
og Væsen. Senere udgav han, ligeledes anonymt, en
accentueret Grammatik (1747) og en Syntax (1752),
samt 1769 under Forfattermærket J. H. et Anhang til
den accentuerede Grammatik.

Særlig Høysgaards Opfattelse af det danske Sprogs
fonetiske Fænomener er fintmærkende og original. Han
skjelner mellem de forskjellige Accentuationer og
opfinder Benævnelser for dem (Skarptone, Stødetone,
Vringeltone, Drægetone). Hvad Retskrivningen angaaer,
mener han, at »man bør skrive, ligesom man taler,
naar man taler ret; og derimod, hvad som er ret
skrevet, bør og læses, som det er skrevet. Eller paa
en anden Maade: dersom man er forsikkret om, at man
taler ret, behøver man ikke at bekymre sig stort om
nogen anden Regel end at skrive, som man taler.«
Men hvem taler ret - eller rettest? Herom dømmer
Høysgaard saaledes: »Den bedste Dialekt er efter de
lærdeste og omhyggeligste Ortographisters Skjønnende
først den i Roskilde og dernæst den kjøbenhavnske. Den
fynske i Odense og den lollandske i Nakskov ere ogsaa
ypperlige, men den sidste har en slettere Accent end
den første, hvilket Lolliker og Fynboer ikke saa vel
kan dømme om som den, hvis Dialekt viger længst fra
dem begge.« Først i vort Aarhundrede kom Høysgaards
reformatoriske Ideer til Ære og Værdighed ved at
optages og føres videre af fremragende Sprogforskere.

Ogsaa paa det sproglige Omraade møder der 
os et Navn, der har spillet en betydelig Rolle
ved en stor Del af Tidens litteraire Foretagender:
Sprogelskeren, Litteraturvennen, den gavmilde Mæcen
Frederik Rostgaard. Hans Fader, den kjække Hans
Rostgaard, havde faaet Herregaarden Krogerup ved
Humlebæk til Gave af Frederik III. som Løn for den
udmærkede Tjeneste, han havde ydet i Svenskekrigen,
og her blev Sønnen født den 30. Aug. 1671 og opkaldt
efter den Aaret iforvejen afdøde Konge. Sexten Aar
gammel blev han privat indskreven som Student og kom
som den velhavende Mands Søn i Huset hos Hofpræsten
Dr. theol. Masius, hvor der levede en hel Koloni
af unge Mennesker, »fornemme Adelsmænd eller andre
ærlige Folks Børn, som tildels havde skikkelige og
velberejste Hovmestre hos sig, tildels sejlede deres
egen Sø«; til Maaltiderne var det et talrigt Selskab,
der samledes, og for at Kostgængerne kunde øve sig
i forskjellige Sprog, vexlede Konversationen Ugen
igjennem mellem Dansk, Latin, Tydsk og Fransk. Efter
den filosofiske Examen kastede den unge Rostgaard sig
over de frie Studier, botaniserede med Ole Borch,
bivaanede Casper Bartholins berømte Dissektioner,
studerede Fysik og Kemi, læste Filosofi og Theologi,
satte sig flittigt ind i den 1683 udkomne Danske
Lov og overværede de forefaldende Disputatser. Helst
dvælede han dog paa Bibliothekerne, hvor han under
sine historiske, genealogiske og heraldiske Studier
lagde Grunden til sin udstrakte Bogkyndighed og selv
fik Lyst til at anlægge en Bogsamling. Denne Lyst
tilfredsstillede Rostgaard med en Rigmands Ubundethed
paa den store Udenlandsrejse, han tiltraadte,
kort forinden han fyldte sit nittende Aar, og som
holdt ham borte fra Fædrelandet i ni Aar - en Rejse,
der som et talende Tidsbillede viser os, hvorledes
en fornem, med betydelige Pengemidler og de bedste
Anbefalinger udstyret Yngling i hine Dage forenede
Opfattelsen af Livet med Studiet af Bøger. Fra Kiel,
hvor den berømte Polyhistor Prof. Morhof forfattede et
latinsk Æredigt til ham i Anledning af hans Kjærlighed
til Poesien, drog Rostgaard over Hamborg, Hannover
og Kassel til Giessen, ved hvis Universitet han i
halvandet Aar studerede Jura, Mathematik, Historie
og Arabisk samt tog Undervisning i at »opsætte
adskillige publique Instrumenter, som i Kancellierne
og i Negotiationer ved fremmede Hoffer eller ved
Fredstraktater pleje at bruges«; i det nærliggende
Frankfurt, endnu et betydeligt Samlingspunkt for den
tydske Boghandel, gjordes der store Indkjøb af Bøger,
som sendtes hjem. Over Mainz og Køln gik Rejsen
saa til Holland: en Maaned i Amsterdam og henved
halvandet Aar i Universitetsbyen Leyden, tilbragte
med Bibliotheksstudier og med at høre Forelæsninger
over Lovkyndighed, Statsvidenskab og de gamle Sprog;
her lagdes desuden sidste Haand paa et Arbejde, som
Rostgaard havde syslet med i længere Tid, nemlig
en Samling latinske Digte af danske Forfattere,
nu udgivne
i to Bind under Titlen ^Deliciæ quorundam Poetarum
Danorum« og vel egnede til at vise det lærde Udland, 
at ogsaa Danmark havde et Bidrag at yde til denne 
internationale Poesi; Anmelderne i de udenlandske 
litteraire Tidsskrifter fremhævede især VITUS BERINGS 
Digte for deres Klassicitet. Fra Holland tog
Rostgaard til England, hvor tre Fjerdingaar tilbragtes
i Oxford, mest med filologiske Studier, ogsaa af det
danske Sprog, til hvis Etymologi han indsamlede,
hvad han kunde overkomme, med Tanken henvendt paa
Tilvejebringelsen af en dansk Ordbog; efter at have
overstaaet en alvorlig Sygdom oversatte Rostgaard
Georg Neumarks Psalme »Wer nur den lieben Gott lässt
walten« paa Dansk og lod den trykke i begge Sprog;
Oversættelsen blev senere optagen i den autoriserede
Psalmebog og findes der den Dag idag (»Hvo ikkun
lader Herren raade«). Nytaarsdag 1695 ankom Rostgaard
til Paris, hvor han opholdt sig ikke mindre end tre
Aar, hurtigt indført i Verdensbyens selskabelige
som i dens litteraire og kunstneriske Liv; de mest
fremragende Videnskabsmænd hørte til hans Omgang, og
de store Bibliotheker stilledes saa liberalt til hans
Raadighed, at han endog fik Lov til at tage sjeldne
Haandskrifter med sig hjem til Afskrivning, saaledes
det overordenlig vigtige Haandskrift fra Slutningen
af det 13. Aarh., som indeholder den største kjendte
Samling af de tydske Minnesangeres Digte; ikke alene
af denne litteraire Skat tilvejebragte Rostgaard
en fuldstændig Afskrift, i lang Tid den eneste
existerende, men et endnu sjeldnere Klenodie opdagede
han i den oldtydske Oversættelse af Isidors .»Historia
nativitatis, passionis et resurrectionis Christi«
(»Chr. Fødsels-, Lidelses- og Opstandelseshistorie«),
af hvilken Kodex han tog en omhyggelig Afskrift. Ogsaa
hidtil uudgivne Stykker af græske Forfattere afskrev
han og tilvejebragte navnlig et stort Materiale
til en Udgave af Libanius, hvilken senere paa
dette Grundlag besørgedes af den lærde J.C. Wolf i
Hamborg. Med stor Interesse satte han sig desuden ind
i den vanskelige Opgave, som den hensigtsmæssigste
Affattelse af en Bibliothekskatalog frembyder,
og udarbejdede paa Fransk en ny Plan, som han lod
trykke. Meget heldigt løste han fremdeles det ham
hjemmefra overdragne Hverv, at opdage, hvor Tyge
Brahes Manuskripter, som i sin Tid vare blevne sendte
til Paris for at udgives af Mathematikeren Picard,
vare blevne af og faae dem tilbagegivne til Danmark. I
Foraaret 1698 forlod Rostgaard omsider Paris og rejste
gjennem Sydfrankrig til Italien: Milano, hvor det
ambrosianske Bibliothek fængslede ham i tre Maaneder,
Florens, hvor han fik Tilladelse til at studere i den
mediceiske Bogsamling og hvor der indkjøbtes Bøger
efter en stor Maalestok, ligesom i Venedig og Rom,
i hvilken sidste By
holdet strakte sig over syv Maaneder, udfyldte
af Studier i tydsk Oldlitteratur og romerske
Antikviteter. En Udflugt til Neapel, Sicilien og Malta
afsluttede de italienske Dage; over Tydskland skulde
Rejsen gaa til Wien og Ungarn, men Efterretningen om
Kong Christian V.s Død ledsagedes af hans Venners
Opfordring til at komme hjem hurtigst muligt, og i
de sidste Dage af Oktbr. 1699 betraadte Rostgaard
atter Fædrelandets Jord efter saa lang en Fraværelse.

Frederik IV. udnævnte den endnu ikke niogtyveaarige
Videnskabsmand til Gehejmearkivar, og i denne
Egenskab bar han ved Salvings- og Kronings-Akten
den i kosteligt Gyldenstykke indbundne Kongelov
paa en rød Fløjlshynde, indtil den af Storkansleren
blev overgiven til Bispen og af denne henlagt paa
Altret. Ikke to Maaneder efter kom Rostgaard i en
intimere Forbindelse med den samme Storkansler,
Rigets fornemste Embedsmand Conrad Reventlow, idet
han blev forlovet med hans udenfor Ægteskab fødte,
men sammen med hans ægte Børn opdragne og af Kongen
adlede Datter, den trettenaarige Conradine Revenfeldt,
hvem han ægtede tre Aar senere. Ved dette Ægteskab
blev Rostgaard beslægtet med nogle af Landets bedste
Familier, ikke at tale om, at Fyrstinden af Slesvig,
den senere Dronning Anna Sophia, jo var hans Hustrus
Halvsøster. Fra hendes Side vistes der ham dog aldrig
megen Protektion; Anna Sophia kunde ikke lide ham og
vilde ikke »have hans store Næse til at komme sig for
nær«. Men Kongen var ham bevaagen og viste ham sin
Naade ved forskjellige Udmærkelser, sin Paaskjønnelse
af hans Dygtighed ved Overdragelsen af en Mængde
Embedshverv, der kun undte Rostgaard liden Tid til
litterair Syssel. Allerede 1702 var han bleven optagen
i Adelsstanden og udnævnt til Justitsraad, hvorfra
han senere steg til Etats- og Konferensraad; han blev
Assessor og noget efter Justitiarius i Højesteret,
Direkteur i det vestindiske og guineiske Kompagni,
Medlem af en uendelig Mængde Kommissioner og tilsidst
Oversekretair i det danske Kancelli. Fra denne
betydelige Stilling i Statens øverste Administration
styrtedes Rostgaard brat som Følge af en Undersøgelse,
der indtager en uhyggelig Plads i vor Retshistorie
under Navn af »den gehejme Commission«, en i et særligt 
Øjemed oprettet og under skrækindjagende Former
arbejdende hemmelig Ret, der skulde undersøge og
paadømme visse paaankede
Embedsmisligheder. I denne Kommission havde nogle
af Rostgaards udprægede Avindsmænd Plads; deres
Forhør, hvis Resultater forelagdes Kongen gjennem
Protokoller, som de Anklagede ikke fik at se, og som
senere ere blevne tilintetgjorte, fældede blandt andre
højtstillede Statsembedsmænd ogsaa Rostgaard. Ikke
ganske uden Skyld paa hans Side, thi han havde i
nogle Tilfælde taget imod Skjænk og Gave, ikke som
forud betinget Løn, men som senere ydet Tak for visse
Embedsexpeditioner; ejheller uden eget Misgreb,
thi i sin første Befippelse over Anklagen vidste
Rostgaard ingen bedre Udvej end at flygte til Sverig
og gav saaledes Mistanken større Omfang. Men seer man
hen til Tidens gængse Moral i Embedsforhold og det
almindelig udbredte, af Staten godkjendte Sportelvæsen
med dets let noget flydende Grændser; seer man hen til
Undersøgelsens summariske, af personlig Forfølgelse
prægede Fremgangsmaade og til Dybden af det Fald, der
styrtede Stormanden fra Samfundets højeste Værdigheder
ned i en Slags Forviisningsstand og endog tvang ham
til at sælge Størstedelen af hans kjære Bibliothek
for at kunne tilbagegive det urettelig Oppebaarne -
saa kan man, efter Alt, hvad der er oplyst, ikke
bortvise en Følelse af, at Rostgaards Straf var
større end hans Brøde. At denne Fornemmelse ogsaa var
de nærmest paafølgende Aars, viser sig formentlig
deraf, at Rostgaard ikke saa længe efter fik nye
Embeder betroet, først som Amtmand og derefter som
Translateur ved Øresunds Toldkammer, samt at der
atter tilstedtes ham Adgang til Hove. Katastrofen
indtraf 1725. Vi skulle nu i Korthed kaste et Blik
paa, hvad Rostgaard, uden selv at være synderlig
litterairt ydende, har virket for Litteraturen før
og navnlig efter det omtalte Tidspunkt indtil sin Død
1745. Saavel hans Optræden mod »Peder Paars« som hans
Virksomhed for den danske Skueplads, der aabnedes af
Thalia med hans Prolog, er tidligere berørt. Ligeledes
er det paa sit Sted omtalt, at det var Rostgaard,
som samlede og udgav BORDINGS Digte, en Opgave, som
sysselsatte ham i mange Aar og som maatte forberedes
ved Udsendelsen af et Par Smaaskrifter, indeholdende
»Fortegnelse paa en good hob af Sl. Magister Anders
Bordings Danske Vers« til Vejledning for dem, der
muligt maatte sidde inde med et eller andet ukjendt
Stykke af Digterens vidtspredte Produktion; omsider
lykkedes det 1736 at faae denne den første samlede
Udgave af en dansk Digters Arbejde frem. Et
andet Udgiverarbejde tilfaldt Rostgaard, da Kongen
overdrog ham at besørge Kongeloven trykt i en
Udstyrelse, der kunde svare til det haandskrevne
Pergament-Exemplars Zirlighed og i Kobberstik gjengive
dettes kunstneriske Ornamenter; den pragtfulde Udgave
af 1709 viser, at Rostgaard fuldt var dette Hverv
voxen. Endelig udførtes der af Rostgaard selv og ved
hans Hjælp et meget betydeligt Ordbogsarbejde. 
Som ovenfor nævnt havde herhenhørende Studier
beskjæftiget ham allerede paa hans Udenlandsrejse;
ved Auktionen over Peder Syvs Efterladenskaber
var blandt andre Haandskrifter ogsaa dennes danske
Ordbog kommen ham ihænde, og paa Grundlag af den
satte Rostgaard sit Værk igang, idet han udsendte
de enkelte Bogstaver til sprogkyndige Venners
Gjennemsyn. Senere blev Langebek hans Medarbejder;
men helt færdig blev Arbejdet aldrig; dets 21
Foliobind, der naa ind i Bogstavet N, opbevares
nu i det St. kgl. Bibliothek. - Den historiske
Videnskab skylder Rostgaard Tak paa forskjellig Vis,
dels fordi han ved Gehejmearkivets Flytning bragte
dets Indhold i en ny og bedre Orden, dels fordi
han bestemte en Del af sin Formue til Oprettelsen
af et Legat, af hvis Renter der - naar Kapitalen
var voxet til en vis Størrelse - skulde lønnes en
Professor i Historie og nordiske Antikviteter ved
Kjøbenhavns Universitet; det traadte i Kraft 1833, da
VELSCHOW blev den første »Professor Rostgardianus«,
senere efterfulgt af ALLEN, C. PALUDAN-MÜLLER og
JOH. STEENSTRUP. Et andet Legat kom de Studerende
tilgode; sine Haandskrifter og sin Bogsamling
skjænkede Rostgaard til Universitetsbibliotheket.

Ogsaa til Digtekunsten forholdt Rostgaard
sig mere beskyttende og vejledende end
selvfrembringende. Ligesom Holberg udsatte han Præmier
for gode danske Vers; men i Modsætning til Holberg
var han en afsagt Fjende af den satiriske Digtning,
som det klart fremgaaer af det Raad, han et Par Aar
før »Peder Paars«'s Fremkomst gav en ung Digter:
»Omendskjøndt det kunde kildre noget i visse Folks
Ørne, saa er det dog den farligste Caracteer, et ungt
Menneske kan tillægges, at ansees for en Satyricus,
saasom alle ærlige Gemytter bære en indvortes Afsky
for saadan et Menneske, om de end udvortes vise ham et
mildt Ansigt«. Af Rostgaards egne Vers ere kun nogle
Psalme-Oversættelser bevarede i vor Tids Erindring
(Psalmebogens Nr. 38, 216, 390, 484).
Opfattelsen af Rostgaard har i dette Aarhundrede,
efterat A. HOJERS Frederik IV.s Historie var udkommen,
været meget paavirket af denne hans Antagonists hvasse
Udtalelser om ham; de give Gjenklang i C. MOLBECHS
Dom over hans Ordbogsarbejder (»Nye Danske Magazin« V,
1827), og N.M. PETERSENS skarpe Skyggerids i 4. Del
af Litteraturhistorien har faaet sin Farve derfra. Til
Berigtigelse af denne uretfærdige Opfattelse skrev
CHR. BRUUN 1870-71 sin udførlige Biografi »Frederik
Rostgaard og hans Samtid« i to Dele, af hvilke
den anden helt optages af Aktstykker og Breve til
Belysning af Emnet.

Vii staa nu ved Indgangen til Poesien i Aarhundredets
første Halvdel. Dens Omraade er snart gjennemvandret,
efterat vi have Holberg bag os. Baade i aandelig og
i verdslig Digtning er der kun ganske enkelte Navne
at fremhæve midt i den Vrimmel, som med god Villie,
men med svigtende Evne og forvendt Smag færdes op ad
Parnassets Skraaninger, uden nogensinde at naa Tinden
eller blot Nærheden af den.

Psalmedigteren Hans Adolph Brorson er en af de faa 
Udvalgte, det 18. Aarhundredes Sidestykke til Kingo,
om end med blødere og svagere Linier. Han blev
født den 20. Juli 1694 i Randrup imellem Ribe
og Tønder og nedstammede fra en der bosat gammel
Præsteslægt. Atten Aar gammel blev han dimitteret
fra Ribe Kathedralskole, men maatte paa Grund af
Sygdom afbryde sine Studeringer og tog først 1721
theologisk Examen, efterat der allerede var blevet
ham tilbudt et ønskeligt Kald, nemlig selve Randrup,
hvor han paany kom til at leve i Barndomshjemmet og
i Nærheden af sine to ældre Brødre, Niels Brorson
i Bedsted og Broder Brorson i Medolden - »det
rare Kløverblad fra Randrup«, som de almindelig
kaldtes. I otte Aar virkede han her, til han 1729
valgtes til Præst i Tønder, hvorfra han efter andre
otte Aars Forløb kaldtes til Ribe som Stiftsprovst
og Sognepræst ved Domkirken. Da Bispestolen 1741 blev
ledig, blev det Brorson, der kom til at beklæde den,
hvad han - ifølge et Familiesagn - skal have faaet
Løfte paa af Christian VI, fordi han havde forfattet
Psalmen »Op, al den Ting, som Gud har gjort«. I Ribe
beboede Brorson
HANS ADOLPH BRORSON,

Biskop i Ribe, født i Randrup 1694.

Titelkobber til »Troens Rare Klenodie«,  1752.

Verset (af Niels Brorson) synes at antyde, at Ligheden
lader endel tilbage at ønske.
indtil sin Død den 3. Juni 1764 Anders Vedels gamle
Gaard Liliebjerget.

Som saamange af de slesvigske Præster hyldede
ogsaa Brorson'erne den pietistiske Retning, og
hos Hans Adolph fandt dens Bortskuen fra Verden,
dens Ringeagt for de jordiske Ting, en saameget
frugtbarere Jordbund, som hans Helbred altid var svag,
hans Sindsstemning ofte tung og trykket. Biskop Peder
Hersleb, der ikke yndede Pietismen, kaldte ham i en
til Frederik V. indgiven Klage over Kirkekollegiet
»en god, men enfoldig, ved Svaghed og Hypokondri fast
uduelig Mand«; denne Dom tager sig alt paa Forhaand,
naar man tænker paa Brorsons Digtergjerning, højst
uretfærdig ud, og senere Undersøgelser have ogsaa
tilfulde godtgjort, at han var nidkjær og utrættelig
i sin Embedsgjerning (I.B. DAUGAARD: »Biskop
H.A. Br. som Embedsmand«, »Theologisk Tidsskrift«
1838. 2. Bd.). Hans alvorlige Natur, hans legemlige
Svaghed og de store Sorger, der overgik ham - han
mistede Hustru og ti Børn i Løbet af kort Tid - havde
tilsammen givet ham en mild, sagtmodig og stilfærdig
Fremtræden, der nu og da kunde antage Karakteren af
Tungsindighed og maatte faae yderligere Næring af den
Form for Religieusiteten, han følte sig mest tiltalt
af; men paa den anden Side havde han i Hjemmet de
lyse og lykkelige Timer, da Sang og Musik friskede
ham, og i sin Embedsdont de Øjeblikke, da han maatte
møde Overgreb eller Forsømmelse med en Kraft, som
sagtens har havt en Del af den pietistiske Ivren ved
sig. I hans Psalmedigtning gjenfinde vi alle disse
Elementer.

Den begyndte allerede i Randrup, hvor rimeligvis
den ovenfor nævnte herlige Psalme er bleven til,
bekjendt navnlig for de i deres ædle Enfold saa
gribende skjønne Linier:

Gik alle Konger frem i Rad               l          de
magted ej det mindste Blad
i deres Magt og Vælde,
at sætte paa en Nælde -

der saa desværre strax efterfølges af Billedets
Forfladelse ved den mattere Gjentagelse:

Ja, alle Englers store Kraft, 
som Himle-Scepter føre,
har ingen Tid den Evne havt 
det mindste Støv at gjøre.

Psalmerne udkom først enkeltvis i Smaahefter,
ligesom andre Viser, senere i mindre Samlinger
af Advents-, Jule-, Paaske- og 
Pintsepsalmer, indtil de 1739 forenedes i »Troens Rare 
Klenodie«, hvis følgende Udgaver jevnlig forøgedes med nye
Psalmer, som bleve i høj Grad folkeyndede i Danmark
og Norge. Det er tilvisse ogsaa i en folkelig og jevn
Tone, det dybe, alvorlige Indhold udsynges i Brorsons
Psalmer, baade hans egne og de omtrent tohundrede,
han har oversat, mest fra Tydsk og fortrinsvis fra
den pietistiske Psalmelitteratur (Paul Gerhard):
han havde sat sig til Maal - og han naaede det -
»at Psalmerne kan klinge i hver Mands Hus og Bo«,
som RUDELBACH siger. Den barnlige, blide Tone,
f. Ex. i Julepsalmerne bærer maaske ikke saa højt
som Kingos kraftige Vingeslag, men ad stille Veje, som 
Kilderne i Jorden, bringe de Læskelse til den fortørrede
Sjæl. Vel ere de ikke fri for trættende Vidtløftighed
og svækkende Gjentagelser; Citatet her ovenfor er
i saa Henseende paradigmatisk for Brorsons som for
Tidens øvrige Digtning, i hvilken en fortrinlig
Enkelthed saa ofte taber sin Kraft paa Grund af
Udmalingens Bredde; ogsaa dvæler Fantasien stundom
for længe i de særlig pietistiske Forestillingers
overspændte Kreds - men med Alt dette er der nok
tilbage af en ægte Fromheds sande og ædle Udtryk. Vi
nævne af »Troens rare Klenodie« de originale Psalmer
»I denne søde Juletid«, »Den yndigste Rose er funden«,
»Kom, Hjerte, tag dit Regne-Bræt«, »Ak, vidste Du,
som gaaer i Syndsens Lænke«, »Jeg er rede til at
bede«, »Jeg gaar i Fare, hvor jeg gaaer« med den
fortræffelige Stigning i Strofernes Begyndelseslinier;
af Oversættelserne:
»Idag er Naadens Tid«, »Nu Gud ske Lov, at Stunden
er sød og blid oprunden«, o. fl.

En anden Samling gudelige Sange udkom Aaret efter
Brorsons Død under Navnet »Svanesangen«, udgiven af
hans Søn, Stiftsprovst i Ribe BRODER BRORSON. De
ere forfattede i Digterens sidste Levetid og vare
nærmest bestemte til hans egen og hans Families
indbyrdes Opbyggelse i Lidelsens Timer. Adskillige af
disse Sange staa end højere end »Klenodiets« Psalmer,
f. Ex. »Hvad er det godt at lande i Himlens søde Havn«
og fremfor Alt den sublime Lyrik i Digtet:

Her vil ties,
her vil bies,
her vil bies, o svage Sind!
Vist skal Du hente, kun ved at vente,
kun ved at vente, vor Sommer ind.
Her vil ties, her vil bies,
her vil bies, o svage Sind!

Trange Tider
langsomt skrider,
langsomt skrider; det har den Art.
Dagene længes, Vinteren strenges,
Vinteren strenges, og det er svart.
Trange Tider langsomt skrider,
langsomt skrider; det har den Art.

Turteldue,
kom at skue,
kom at skue! Bag Gjærdet hist
der skal Du finde Forsommers Minde,
Forsommers Minde, alt grøn paa Kvist.
Turteldue, kom at skue,
kom at skue bag Gjærdet hist.

Eja, søde
Førstegrøde,
Førstegrøde af bliden Vaar.
Lad det nu fryse, lad mig nu gyse,
lad mig nu gyse. Det snart forgaaer.
Eja, søde Førstegrøde,
Førstegrøde af bliden Vaar.

Due, kunde
Du begrunde,
Du begrunde, hvad der nu skeer.
Kulden den svækkes, Blomsterne dækkes,
Blomsterne dækkes, jo mer det sneer.
Due, kunde Du begrunde,
Du begrunde, hvad der nu skeer.

Kom, min Due,
lad Dig skue,
lad Dig skue med Olieblad!
Se, nu er Stunden næsten oprunden,
næsten oprunden, som gjør Dig glad.
Kom, min Due, lad Dig skue,
lad Dig skue med Olieblad!

I »Psalmebog til Kirke- og Hus-Andagt« er der
optaget 30 af Brorsons originale og omtrent ligesaa
mange af hans oversatte Psalmer, tildels meget
forandrede og betydelig forkortede. J.A.L. HOLM
har udgivet de mange Gange oplagte »Psalmer og
aandelige Sange«. Brorsons »Egne Psalmer og aandelige
Sange« udgaves 1865 af L.R. TUXEN, ordnede efter
Tidsfølgen og indledede med en Levnetsskildring og
Forfatterkarakteristik. En ny Udgave af »Psalmer og
aandelige Sange« besørgedes 1867 af P.A. ARLAUD.
»H.A. Brorsons Levnet« blev 1887 skrevet af
A.D. JØRGENSEN. Se ogsaa JOHN HANSEN: »Hans Adolf
Brorson og hans Brødre«, 1893.

Af Tidens mange Rimere - at kalde dem Digtere vilde
være for ædel en Betegnelse - skulle nogle nævnes 
og i al Korthed karakteriseres. Konferensraad 
VILHELM HELT, Deputeret for Finanserne og Assessor
i Kammerkollegiet, beundredes som Oversætter og
Lejlighedsdigter, saa der efter hans Død kunde udgives
en 246 Sider stor Samling af hans »curieuse poetiske
Skrifter«, fremkaldt »efter hans Venners som efter
andre Liebhaberes Forlængsel« 1732. J.H. SCHLEGEL
betegner ham og dermed de fleste af Tidens øvrige
Poeter træffende med de Ord: »Denne Digter maa have
havt en overordenlig Lethed i at gjøre Vers, men den
Kunst at slette ud, som er saa vigtig for hvo der
vil skrive for Evigheden, synes han rigtignok ikke
at have forstaaet«. De mest yndede Digte i Samlingen
vare »Konemarkedet«, hvis Emne er taget fra Herodots
Beretning om, at de smukke Piger, naar de skulde
giftes, sattes til Auktion, de grimme til Licitation;
»Rhodopes Giftermaal«, en lang Fortælling om en fattig
Pige, hvis Dejlighed skaffede hende mange Bejlere af
alle Stænder, indtil hun tilsidst blev gift med en
Konge; endelig Satiren »Aut insanit, aut versus facit«
(»Enten er han gal, eller han gjør Vers«), en bred og
paa sine Steder meget plump Behandling af forskjellige
Samfundstyper, f. Ex. den Gjerrige:

Den gamle Stakkel der, som i en fedtet Trøje
og revne Buxer gaaer, tænk dog, med hvad for Møje
han op paa Børsen gaaer, den arme gamle Mand,
at han med Kjøbmandsskab en Skilling vinde kan.

Han til sin Middagsmad slet intet Andet æder 
end som en røget Sild, sit Brød dertil han væder
i Klaumands Skillingsøl; til Aftensmaaltid han
Tobak at tygge har, hvortil han drikker Vand.

Saamænd, han Aarsag har at spare og at spente! 
Den Stakkel dog kun har tre Tønder Guld paa Rente
og ingen Børn dertil, han aldrig Kone tog,
fordi hans Armod til Husholdning ej forslog.

En kraftig, sund og dygtig Natur var THØGER
REENBERG, født i Viborg 1656, Ejer af Ristrupgaard, 
som han drev i fyrretyve Aar med Kyndighed og Iver, 
Landsdommer i Jylland, Fader til
tolv Børn og endnu i sit sexogfirsindstyvende Aar
ikke mere svækket af Alderen, end at han bevarede
aandelig Modtagelighed indtil faa Dage før sin Død
den 24. Juni 1742. Midt under hans mange praktiske
Forretninger vedblev Poesien at have hans levende
Interesse, og en Mængde Lejlighedsdigte, fremkaldte af
Begivenheder i hans egen Families og i hans talrige
Venners Kreds, flød i Aarenes Løb fra hans smidige,
letløbende Pen. Bording var hans danske, Horats,
Juvenal og Boileau hans fremmede Forbilleder; Emnerne
og Behandlingsmaaden valgte han efter de fremmede
Mønstre, i Versform og Stil stræbte han at naa sin
beundrede Forgænger. Langt fra Hovedstaden fulgte
han opmærksomt den poetiske Litteraturs Gang, dens
Fænomener stededes til Dom i hans klare Hoved, og
»Forsamlingen paa Parnasso«, et af hans første større
Digte, blev en kritisk Mønstring over Tidens Poeter,
indledet med den bekjendte Hyldest til Mesteren:

Siig, gode Bording! siig mig dog: 
hvo lærte Dig at skrive?
at spænde hvert et Ord i Aag, 
til Rim det skulde blive?
Naar jeg Dig seer saa mesterlig 
din Digt at sammenbinde,
jeg slutte skal, at Rimet 
Dig vil ret med Forsæt finde.
Det Dig saa vel fra Pennen gaaer, 
Du digter ej saa fage,
jo Dig et Ord tilrede staaer 
og tage vil sin Mage.
Digtets Indhold er en Drøm: efter Arrebos Død er
der blevet en Plads ledig paa Parnasset; den skal
bortgives til den, som overfor Apollo og Minerva kan
dokumentere at være den habileste Poet. Aspiranterne
melde sig nu en for en med deres Værker, men Ingen
bestaaer Prøven. Den Karakteristik, der saaledes
bliver Skribenterne tildel, ville vi se en Prøve paa
i Dommen over Dorothea Engelbrektsdatter :

Med dette Svar gik han sin Vej. -
Strax efter kom en Kvinde 
for Retten frem: hun uden Nej
vil Plads og Sæde vinde. 
Og som hun var af dette Slags,
der artig kunde snakke, 
hun tog til Ord og sagde strax:
Hr. Phøbus! tag tiltakke 
med disse Vers! Jeg mener vel,
Du, som en billig Dommer, 
skal kjende, jeg med Ret og Skjel
iblandt Poeter kommer. 
En Times Tid jeg skrive kan
et hundred Vers tillige, 
trods Kingo selv! Nej, ingen Mand
jeg kjender, jeg maa vige. 
Mit Rygte saa hos Alle staaer:
omskjønt jeg er en Kvinde, 
dog siges om mig: Hisset gaaer
den danske Poetinde. - 
Holdt! svarte Phøbus, holdt! Hvorhen?
Lad Verset for sig tale.
Det sige skal, om Du est den,
som Du vil Dig afmale. 
Det læstes op: endel hanfandt,
hvorfor han hende roser, 
men laster, at der var iblandt
selvgjorte danske Gloser. 
Og, sagde han, med Billighed
Du est en Poetinde, 
dog naaer Du ikke denne Sted,
som Arboe lod herinde. 
Hun nejede. Men Phøbus bad,
hun ikke skulde glemme 
at vare Kvindekjønnet ad:
omskjønt de havde Nemme, 
dog skulde de vel vogte sig
fra Rim og Vers at skrive, 
at Verden ikke latterlig
skal Spot med dennem drive. 
At skrive Vers, at ride Hest,
i Krigen modig være, 
det stedse sømmer Manden bedst,
er Kvinder ingen Ære.

»Forsamlingen paa Parnasso« kom mod Reenbergs
Ønske ud i Verden i Manuskript og bragte en Del
Bevægelse i litteraire Kredse, men ogsaa Opfordringer
til Forfatteren om at blive ved, som han havde
begyndt. Han lod da et andet færdigt Manuskript vandre
ud blandt Venner: »Ars poetica« (»Digtekunsten«) med
Anvisninger for Digtere, baade i rent ydre Henseende:

Sæt ikke tvende Stavelser 
af samme Lyd tilhobe,
men nok, at de, hvor Rimet er, 
en Ekko kunne raabe.
Og hvis Du samler uden Val
enslydende Vokaler, 
dit eget Øre sige skal,
at Verset ilde taler. 
Trochæus bør ej sættes der,
Iämbus sig tilskriver; 
Poetens Sjæl Accenten er,
der Liv til Verset giver  o. s. v.
og med Hensyn til en mere indre Ensartethed og
Samstemning, som hvor Kunstlæreren med æsthetisk
Frisind imødegaaer den Indvending, der var bleven
fremsat mod den antike Mythologis Benyttelse som
forargelig endog i verdslig Poesi:

Endel, jeg veed, er af det Sind,
de strengelig forbyde 
at føre Juno, Pallas, ind,
med dennem Verset pryde. 
Men jeg er ikke saa bigot,
jeg skulde mig indbilde 
min Daab dermed at gjøre Spot,
min Kristendom at spilde. 
Med lige Ret man ikke bør
et Skib Neptunum kalde, 
og den, som i sit Vaaben føer
Fortunam, vil affalde; 
sit Navn ej burde nogen Dag
af Thor og Odin bære, 
var det Religionens Sag
og Hinder i Guds Ære. 
Blandt Lilier og Tuliper
Blaamynte sees i Haven, 
forlyster Øjet, skjøndt hun er
kun skadelig for Maven.
Jeg som Poet beskrive kan
Charontis Færge-Skøjte, 
Neptuni Fork, en laadden Pan
at lege paa sin Fløjte, 
at Mnemosyne Moder er
til Bogens ni Gudinder, 
Saturnus Time-Glasset bær,
og Clotho Livet tvinder. 
Men - er min Sang om Gud og Mand,
bort Jupiter og Venus! 
Guds Ark og Dagon ikke kan
i eet Kapel forenes. 
Da bør vor Sjæl, Guds Contrafej,
sin store Skaber mindes; 
Poeters Hjerne-Guder ej
i Zion skulle findes. 
Vi bør som Kristne vise Gud
vor Daabes Pagt og Stempel 
og disse Hunde drives ud
af Helligdommens Tempel.

Beslægtede Emner har Reenberg behandlet i
Digtene »Poesiens Opmuntring« og »Poesiens
Vanskeligheder«. Han har endvidere givet poetiske
Oversættelser af Phædri Fabler, omtrent hundrede
i Tallet, samt af de tolv Fabler i Boursault's
Skuespil »Ésope à la Ville«, efter en engelsk
Oversættelse. Hans originale Smaaarbejder ere,
som allerede sagt, næsten alle Lejlighedsdigte,
let versificerede Bagateller med den Frihed i Tonen,
deres personlige Bestemmelse tilsteder. Endnu lever
vel i Nutidens Erindring Reenbergs

I et Vinhus jeg skal sige 
mit Farvel og sættes ned,

og maaske i ældre Visebøger ogsaa hans anden
Oversættelse af en Drikkevise, Urtypen for den
filosofiske Begrundelse af Symposiet, senere fortsat
af L. SAGENS »Diogenes vranten og stolt« og af
CHR. RICHARDTS »Da Hegel engang laved Puns«;
Kommer, I Philosophister!
Smager denne klare Vin! 
En Fantast, der Bacchus mister
for al Ciceros Latin! 
Er og sandt: 
Ingen fandt
stor Behag i Vand at drikke. 
Aristoteles og ikke
var saa stor og slem Pedant.

Grækernes de store Vise
toge sig hver Morgenstund 
udaf denne søde Spise.
Lærdom flød af deres Mund. 
Plato med, 
som man veed,
der han længe sig betænkte, 
fandt i Glasset, han iskjænkte, 
al sin Visdoms Hemlighed.

»Justitzraad og Landsdommer Tøger Reenbergs
Poetiske Skrifter« udkom 1769 i to smukt udstyrede
Bind med Fortale af P. KOFOD-ANCHER, Forfatterens
Levnetsskildring samt Anmærkninger af LUXDORPH.

Det Meste af JØRGEN SORTERUPS Digtning er af samme
Tønde som Tidens øvrige Poeteri; kun eengang hæver
han sig op over den flade Almindelighed og stiger
da saa forunderlig højt, at hans Øjne skue ind i den
sande Digtningens Sol, og dens Straaler falde endnu
paa hans Vinger. Han blev født 1662 i en Landsby ved
Slagelse og blev tredive Aar gammel Præst i Lyderslev
ved Storeheddinge, ikke langt fra Hellested,
i hvis Præstegaard gamle Peder Syv sad og syslede
med sine danske Folkeviser og Sprogstudier. Sorterup
havde de samme Interesser - han skrev en Afhandling
om Guldhornene - og de to Præstemænd havde mange
gode Timer sammen. Som Lejlighedsdigter kjende vi
Sorterup fra hans Samling »Poetiske Smaa-Sager«,
lutter Bagateller, Personalia uden almen Værdi i Form
af Nytaarsønsker, Bindebreve, Æredigte o. s. v.,
ja endog saa ideforladte Emner som en Beskrivelse
af alle de Egenskaber, der bør findes hos en i alle
Maader fuldkommen og veldannet - Hest. Som Satiriker
har han i et Par ikke stort heldigere Skrifter taget
sin Samtids litteraire Forhold under Behandling: 
»Cacoëthes Carminificum eller disse Tiders Rim-gjerrighed 
satiriskvis afmalt«, der nu idethøjeste kun har 
Betydning ved de Forfatternavne, det fremfører
og giver en og anden oplysende Karakteristik af;
det Bedste turde være den kortsluttede og ret sikre
Betegnelse af tre Digtere i disse Linier:

Med saa stort et Lys forlente 
os vor danske Arrebo,
at hans Lampe billig tjente 
til vor mavre Pen at to.
Kingo skjænker os at drikke 
af sit krydred Digtevæld,
saa at vi kan noksom ikke
undre paa hans Sanges Held.

Bordings lette Skrivemaade 
sætter Fjedre paa vor Pen,
saa vi lader Gejsten raade,
hvor hun end vil hid og hen.

Den »Poetiske Skantze-Kurv«, 1709, er et polemisk
Rimskrift, fremkaldt af en Kaldsfælles uheldige
poetiske Forsøg og med den Opgave, at vise det danske
Sprogs Skikkethed for Poesien; Sorterup udfolder
en ikke ringe Virtuositet i Sprogdannelser og deres
metriske Benyttelse, men det Hele er mere Kunstleri
end Kunst.

Grundforskjellig fra den fade Lejlighedsdigter 
og den uvittige Polemiker er den Sorterup, der 
1716 træder frem med de »Ny Heltesange om vores
allernaadigste Herres og Konges Konning Friderich
IVdes lykkelige Sejervindinger til Lands og Vands
ved Guds Bistand erholdte Anno 1715«. Sorterup
har her skiftet Stil, ikke blot i Forhold til sin
egen tidligere Digtning, men ogsaa i Forhold til
Heltedigtets sædvanlige Genre. I den versificerede
Tilegnelse til de besungne Søhelte forudsætter han,
at der vil møde ham Indsigelser for hans Afvigelse
fra Traditionen:

Du skulde sjunget om, hvor den treforked Herre
Neptunus har begyndt som Sprudehval at glo,
da han sin Bølgebov ej maatte mægtig være,
nu Mars den gjorde til sin Magtes Færgebro o. s. v.,

men han vil intet have at gjøre med det hedenske
Gudeapparat: »til Herren Zebaoth mit Offer vil jeg
føre«. Ikkedesmindre er der Rokoko nok tilbage i
Sorterups Heltedigtning; den minder endnu i mange Træk
om de bekjendte Billedfremstillinger af Krigsførere:
en vældig Paryk paa det knejsende Hoved, den ene
Skulder skjult under en bølgende, folderig Kaabe,
den pantsrede højre Arm udstrakt med Feltherrestaven
i Haanden og i Baggrunden Røgen fra de tordnende
Kartover. Men paa den anden Side har Sorterup ved
at gribe Folkevisetonen dæmpet hele denne Pomp,
omsat den i ædlere, jevnere Udtryk og bragt den
Folkets Øre nærmere end nogen anden pathetisk verdslig
Digtning fra denne Tidsalder. Man vil ikke andetsteds
i Paryktiden træffe paa en samtidig saa majestætisk
og folkelig Klang som i disse Strofer om Landgangen
paa Rygen:
Herr Sehsted har avlet en Søn under Ø,
de Svenske til Sorrig og Kvide; 
han haver den Skjæbne, han aldrig skal dø
og aldrig sin Klædning opslide. 
Af Herren er Sejren alene.

Hans Fødsel var blodig, hans Moder var Mand,
hans Amme var gloende Lue, 
hans Vugge var vinget og gungred paa Vand,
al Verden det Foster skal skue. 
Af Herren er Sejren alene.

Tre Konger stod Fadder, der Barnet kom frem,
ej alle med lige god Villie, 
det flakked om Havet, dog landede hjem,
paa Rygen og Ruden at spille. 
Af Herren er Sejren alene.

Den Sejer, Herr Sehsted for Rygen erholdt,
af Rygtet tog snelleste Vinger, 
ej Fjeld er at finde saa stejl og saa stolt,
at den jo derover sig svinger. 
Af Herren er Sejren alene.

Heltesangene ere fem i Tallet: om Flaadens Udrustning,
om Gabels Sejrvindinger, om Rabes Sejr, om Landgangen
paa Rygen og om Stralsunds Erobring. Versformen er i
dem alle den samme. 1889 bleve de, med en Indledning,
udgivne af P. RØNNING.

FREDERIK HORN (1708-81) var i sin første Ungdom en ret
kvik Poet, som han senere blev en af Kjøbenhavns
navnkundigste Højesteretsadvokater. Paavirket
af Holberg udgav den kun toogtyveaarige Yngling
under Navnet Frands Hansen, Drejer i Helsingør, et
Par satiriske Skrifter: »Somnium poeticum eller en
poetisk Drøm« og »Poesiens Misbrug« sammen med nogle
andre Smaastykker. Heldigst er han, hvor hans Satire
har et litterairt Objekt, som naar den raillerer med
olddansk Stilfarve i moderne Poesi eller med sproglig
Svulst og Unatur, f. Ex.:

En mener,  han har gjort guldherligt Mesterstykke,
naar han et Vers med Ord, kunstdannede, kan smykke, 
naar han grundtænkende et Ord kan kline ind, 
som selvdigtdannes i hans Hovedhjernespind. 
Ordsamlingskyndig Kløgt og pandebrydend' Tale 
paa Sprogfordærver-Skik han penselnet kan male;
eller med den ubehjælpsomme poetiske Sprogform,
der maa tage sin Tilflugt til Nødord og Omstillinger:

Jeg mon tilspørge Dig, som mon til Bryllup komme
med Skovox udi een og Vers i anden Lomme,
for hvad Du monne Dig i Verden give ud,
hvad Du i Lærdom mon tilbede for en Gud?
Du ej er for at gaa, men meget for at gange;
Du Roes vil ikke faae, men Du den monne fange.
Du sammenflikke mon en Slump Epitheta,
som sjelden sættes for, men gjerne bagest fra.
Som for Exempel: naar Du mon af En begjære,
han Dig ret som Poet skal Noget nu forære,
da skriver Du: o Mand, saa faver, gjæv og fin!
Lidt af Jer Godhed stor giv mig for Umag min!

Horn var en stor Beundrer af Holberg og har hyldet
ham i en Apostrofe, hvoraf een Linie er naaet op til
vore Dage - det er allerede store Ting:

Se med Forundring an den store danske Skriver,
den danske Pufendorf, den danske Grotius, 
den anden Huitfeldt i vort Dannemarks Arkiver, 
en dansk Ovidius, en dansk Virgilius.

Din Ligemand, om ej din Mester, Molière! 
Mod Juvenalis en honnet Satyricus, 
de Nordmænds største Zir, det danske Folkes Ære, 
i Levnet og i Skrift en rar Philosophus.

Kort: det, som Cicero om Varro kunde sige, 
at han latinske Sprog fik sat istand i Rom, 
om denne siges kan: i dansk og norske Rige 
det danske Sprog ved ham igjen paa Fode kom.

En snurrig Patron af en Poet have vi for os i CHRISTIAN 
FREDERIK WADSKIÆR (1712-79). Hans Versemageri gjør et 
forfløjent, halvt forsorent Indtryk med sine skruede 
Indfald, sine gruopvækkende Ordspil, sine Flauser og 
Tvetydigheder, Alt præsenteret i en letglidende Form og 
med betydelig metrisk Færdighed. Af Person var Wadskiær 
derimod, efter hvad han selv bekjender, undertiden »saa 
trist og gnaven som Nogen«, »ligesaa alvorlig og stille 
i en fremmed Stue som snaksom og skjemtsom i min egen
eller dog i fortrolige Venners Kreds«; og af hans
Skrifters mange lærde Anmærkninger sees, at han var
en paa en Mængde Omraader
velbevandret Mand, hjemme i forskjellige Videnskaber
og Sprog. Længe varede det dog, inden han kunde
blive befordret; han fik 100 Rdl. af Regeringen
for at gaa Mønt- og Medaillekommissionen tilhaande
og maatte forresten ernære sig som Avisskriver og
Lejlighedsdigter. Paa Vers ansøgte han om forskjellige
Embeder, først om at blive Notarius publicus i
Kjøbenhavn:

Kingo Biskop, Bording Lektor,
Nordrup Præst og Falster Rektor, 
Kyhn tillige Præst og Degn;
Schandrup blev en Herredsfoged.
Hver Poet er bleven Noget. 
Ingen bleven er forlegn.

Wadskiær Himlens Hjælp anraaber
og til Kongens Naade haaber
allerunderdanigst, at 
han for sine Skjaldresange
allernaadigst maa erlange 
Kjøbenhavns Notariat.

Haabet glippede; han søgte da om at blive
Toldembedsmand eller Herredsfoged eller Professor i
Historie ved Sorø Akademi. Dette blev han 1747 paa
Holbergs Anbefaling og fem Aar senere Professor
i latinsk Filologi ved Kjøbenhavns Universitet,
hvormed han forbandt Posten som Censor. Det var
vel egenlig ikke Smagsdomme, han skulde afsige fra
dette sit Dommersæde; men løjerligt seer det dog
ud, og betegnende for Tiden er det, at just han,
hvis Talent netop i saa paafaldende en Grad savnede
Smagens Støtte, blev sat til Vogter over den danske
Litteratur.

Hans udførligste poetiske Værk har en Titel, der
ganske karakteriserer hans Skrivemaade og tillige
er af en saadan Udførlighed, at den sparer os en
yderligere Redegjørelse for Skriftets Indhold. Det er:
»Poetisk Skueplads, aabnet paa det saa Kongelige som
kostelige Christiansborgs Slotsplads, forestillende
i trende Scenes de Kongelige danske Residence
Slotte, saa mange af Historien og Antikviteten
har været at opspore, med udførlige historiske
Anmærkninger, befattende iblandt Andet en god
Samling af forekommende højlovlige danske Kongers
af den oldenborgske Stamme deres Elogues og korte
Panegyriques hos fremmede og udlændiske Skribentere,
og tillige en Forestilling af det danske Scepters
Arveret for Souverainiteten, det itzige Højkongelige
Huses Nedstigelse fra den gamle tapre og berømte
sachsiske Konge Witekind den Store og Forvantskab med
de gamle danske Konger, de danske Kongers Fortrin og
Præeminence for alle andre i Europa, de gamle nordiske
Kongers Rang indbyrdes og det danske Riges og Nations
fordums Anseelse for de andre i Norden« etc. Skriftets
rimede Linier ere som en Slags Grundtext for
en Uendelighed af lærde Noter og Digressioner,
Parentheser i Parentheser og de mest heterogene
Anekdoter; af samme Art er det senere Opus,
fremkaldt af Grev Moltkes Nybygning paa Amalienborg:
»Forandrings Skueplads paa Amalienborgs Lueplads eller
den kjøbenhavnske Friederichstad i sin Opvæxt«. Bedst
lærer man Wadskiær at kjende af det vidtløftige Kvad,
han forfattede i Sorø i Anledning af Salvingen
1747 og gav Navnet »Poetiske Reflexioner fra
den berømte Philosophiske Gang«. Et Par Strofer af
dette sære Poem ville tilstrækkelig oplyse Arten af
Wadskiærs Smagløshed saavelsom hans virkelige metriske
Talent. Han skildrer altsaa Naturens Deltagelse i
den forestaaende Højtid:

Solen har iført sin blankeste Kappe 
og har bestiget sin prægtigste Vogn; 
Hestenes Guld-Sko paa Skyerne klappe, 
saa at det ryster i Stjernerop-Sogn;
Løberen, Phosphorus, forrest udi
sit gallonnerede Stats-Liveri 
løber, saa Tungen ham hænger af Munden, 
Dagen er kommen og Natten forsvunden.

Sørge-Aars-Natten for Salvingens Morgen 
viger, den vaade, den Wolkenbruchs Nat, 
da vi af Taarernes Støvregn i Sorgen 
blødtes igjennem, ja svømmede plat,
for vor Indhimlede Dyre Monark, 
Markmand i den af Dan nævnede Mark, 
Salomon, ikke Salmoneus*) i Norden,
thi han lod Jupiter have sin Torden.

Regnen opholder, som strømmede ganske 
Natten igjennem paa Krave og Kind, 
thi var vel Nogen blandt Norske og Danske 
saa Dovrefjeldisk og klippig af Sind,
at Sorgens Skyer for ham i hans Egn 
ikke vemodigst udbraste i Regn? 
Parcernes Anfald paa slige Monarker
Øjne omdanner til Kilder og Parker.-------

Prindsen, jeg spaaede, blev en Prindsesse, 
men mig blev Spaadommen forud betalt; 
Expedit Vates in Dania esse**), 
Lønnen gaaer rigtig, gaaer Spaadommen galt,
Jeg for Prindsesser har største Respekt, 
men mod en Kronprinds de ej holde Vægt. 
Jeg paa Prindsessen har intet at sige, 
gid vi kun havde en Kronprinds tillige!

*) Salmoneus, Konge i Elis, efterlignede med 
Metalbækner og Brande Zeus' Torden og Lynild 
og gjorde Fordring paa de Guden tilkommende
Ofre, indtil Zeus dræbte ham med en Lynstraale.
**) Det betaler sig at være Spaamand i Danmark.

En Legion af mindre Digtere forbigaa vi, for til
Slutning at dvæle ved to Navne, der hævde sig en
anselig Plads, den ene som Satiriker trods Holbergs
Nærhed, den anden som Lyriker trods hans aandelige
Sanges Sammenligning med Brorsons: CHRISTIAN FALSTER
og AMBROSIUS STUB.

Christian Falster kom til Verden den 1. Januar 1690 i 
Branderslev Præstegaard paa Laaland. Hans Fader, der 
tidligere havde

været Rektor paa Bornholm, døde fra ham i hans
spæde Barndom, men Moderen sørgede med Omhu for
hans Opdragelse, og atten Aar gammel blev han fra
Latinskolen i Nykjøbing paa Falster dimitteret til
Universitetet og bestod Examen med opsigtvækkende
Dygtighed. Allerede Aaret efter blev han Hører ved den 
Skole, han var udgaaet fra, og efter at have virket i
denne Stilling i tre Aar, kaldtes han som Konrektor
til Ribe, hvis Latinskole han kom til at staa i
Spidsen for som Rektor i en Alder af toogtredive Aar,
efterat han flere Gange havde afslaaet de ham i Udsigt
stillede Professorpladser ved Universitetet. Han døde
i sit Embede 1752 efter fyrretyve Aars Virksomhed
ved Ribe Skole.
Falster var en fortrinlig Skolemand, under hvis
Medvirkning og senere Styrelse Ribe Latinskole hævede
sig fra en forsømt Tilstand til en af de ypperste i
Landet, og med denne Evne til at lede og organisere
forbandt han en sjelden Grad af humant Sindelag i
Forholdet til sine Disciple, en alt Andet end hyppigt
forekommende Skolemester-Egenskab i hine Tider;
at en af hans Disciple blev hans første Biograf,
vidner tydeligt nok om det Minde, han efterlod
sig (JOH. HANSEN: »De vita et rebus Chr. Falsteri
commentariolus I-III.«, 1769-70). Falster var desuden
en af sin Tidsalders mest fremragende Filologer,
højt anseet baade i Hjemmet og i Udlandet; hans
Brevvexling med de navnkundigste Lærde opbevares
som Haandskrift i Universitetsbibliotheket. I en
Aarrække arbejdede han paa en Kommentar til den
romerske Forfatter Aulus Gellius' »Attiske Nætter«,
og en udgiven Prøve vandt stort Bifald i den lærde
Verden ude og hjemme og spændte Forventningerne om
Fortsættelsen; men denne kom aldrig, thi da Værket
var færdigt, kunde Falster ingen Forlægger finde,
skjøndt han ikke forlangte andet Honorar end tyve
indbundne Friexemplarer. Derimod udkom i Amsterdam 
i tre Bind hans »Amoenitates philologicæ sive 
discursus varii« (»Filologiske Behageligheder 
el. forskjellige Afhandlinger«), 1729-32, et 
aandfuldt, i et fortrinligt Sprog affattet
Arbejde, hvis mangeartede Betragtninger yde en
Mængde gode, ikke noksom paaagtede Bidrag til Tidens
Historie og vise os deres Forfatter som en med Holberg
nærbeslægtet Aand: den samme Paavisning af den blotte
Lærdoms Ufrugtbarhed, naar den ikke anvendes i og paa
Livet, den samme Hævden af Modersmaalets Betydning
for Folk og Litteratur, det samme Frisind overfor
Orthodoxiens Magtpaastande, men tillige den samme
Underordnelse under de kristelige Grundanskuelser og
den samme Bevidsthed om, at det ikke er ved kritisk
Granskning, Troens Liv skal vindes; »hellere vil jeg
vide for lidt«, siger Falster, »end være nyfigen,
hellere være for tilbageholden end for paatrængende
og ubesindig«. Emnerne, Betragtningsmaaden og Dommen
falde nogenlunde sammen hos de to Moralister.

Her er det imidlertid fortrinsvis som dansk
Digter, Falster skal omtales, som den samtidig med
Holberg fremstaaende Satiriker, hvis danske Pen,
ligesom Holbergs, synes først at have øvet sig
paa Gjengivelsen af den romerske Samfundstegning,
inden den
En Strofe af den versificerede Supplik, han 1723
henvendte til Generallieutenant PALLE KRAG og Frue om
Hjælp til Udbedring af den forfaldne Skolebygning (som
1727 afløstes af en ny). Originalmanuskriptet i
den Rostgaardske Samling paa Universitetsbibliotheket
Nr. 148 fol.
prøvede paa en Fremstilling af de nærmest liggende
Fænomener. Ialtfald udkommer Falsters Oversættelse af
Juvenals fjortende Satire, udført i samme Versform
som hans egne originale Satirer, omtrent paa samme
Tidspunkt som den første af disse, nemlig 1719, »Peder
Paarses« Fødselsaar. Upaavirkede af hinanden sidde de
to lærde Mænd, den ene i Rigets østligste, den anden
i den fjerne vestlige By, og lade deres Samtids
Forvendtheder drage forbi deres Blik; og ganske
rigtigt! trods al Forskjel i Behandlingsmaaden er det
de samme Emner, de Begge faae Øje paa: Tidernes »onde
Optugtelse« i Almindelighed, Daarernes »alamodiske
Leveregler«, »den daarlige udenlandske Rejse«, »den
utidige Rangsyge«, for at nævne nogle af Titlerne
paa den halve Snes af Falsters danske Satirer.

Hvad der savnes hos Falster, er Holbergs komiske
Fylde, hans Rigdom paa kaade Indfald, hvis Latter
skyller formildende hen over Indignationen. Hos
Falster er det denne, der er Satirens Kilde, og den
er ikke, som hos Holberg, forenet med en Opfattelsens
Lystighed, der gjør selve Afstraffelsen til en festlig
Moro for den Straffende som for Tilskuerne. Medens
Holberg snart blev dramatisk Satiriker og fandt sit
Forbillede i Plautus' frie Komik, bliver Falster
staaende ved Juvenal og bevarer dennes didaktiske
Methode i en alle Enkeltheder paavisende, noget
skolemesteragtig tør satirisk Moraliseren med en dyb
sædelig Forargelse som Baggrund. Saaledes f. Ex. i
Anvisningerne for en Modedame:

Om I vil derfor være en 
af dem, der er paa Moden, 
da værer, som I havde Meen 
paa Haanden og paa Foden. 
Men synes Eder, at I gad 
ej være dog saa mag'lig, 
velan, da vil jeg sige, hvad 
I skal bestille daglig.

Det Allerførste er, at I
om Formiddagen sover
til Klokken den er slagen ti
og tre Kvarteer derover.
Saa skal I smukt staa op igjen,
hvor højt I end kan trænge
til Søvn, for I om Aftenen
tilforen sad saa længe.

Fra Sengen skal I gaa til The, 
for at betage Smagen 
af Dampen og af Dunsterne 
endnu fra anden Dagen,
for at fordrive Hidsighed 
fra Mave, Mund og Lunge
og Dandsestøvet slukke ned 
fra Eders tørre Tunge.

Hvad da? Saa skal der kaldes paa
Kathrine eller Mette,
til Eders Natbord ind at gaa,
paa Hovedet at sætte;
at tumle Spejlet hid og did,
at pudre og at snøre,
hvormed hun et Par Timers Tid
skal have nok at giøre
Holla ! jeg glemte Morgenbøn ;
den burde I erindre,
(I kunde en ret meget kjøn,
den Tid at I var mindre);
men kommer selv herom ihu
at spørge Eders Lige;
thi om de bruger Sligt endnu,
det skal jeg ikke sige.

Hvad mer? Om Eftermiddag skal
I bruge Kudsk og Tjener,
den hele Tid maa være fal
for Eders gode Venner,
Til Leg og Spil, til Tidsfordriv
er Aftenen bekvemmest,
den er som Dagens Sjæl og Liv
og allerangenemmest.

Flere Prøver ere unødvendige, thi Satirerne ere let
tilgængelige; de udgaves 1840 af CHRISTEN THAARUP:
»Christian Falsters Satirer med en Afhandling om
Digterens Levnet og Skrifter«. Tidligere havde
P.N. THORUP beskrevet Skolemandens Liv i »Blandede
Efterr. om Ribe Kathedralskole« 1828.

En anakreontisk Lyriker midt i Paryktiden, en
vagabonderende Digterskikkelse i Embedsfilisteriets
Dage - dette Særsyn frembyder sig for os i Ambrosius
Stub, Landsbyskrædderens Søn fra Gummerup 
ved Assens, født den 17. Maj 1705. Han
kom i Odense Latinskole og sendtes derfra til
Universitetet 1725. Det er kun Lidet, hvad vi vide
om hans Ungdomstid. Han tog hverken Baccalaurgraden
eller nogen Embedsexamen og har rimeligvis i større og
mindre Tidsafsnit konditioneret som Huslærer, blandt
Andet paa Fyn, hvor han 1735 blev gift, men begyndte
sit omflakkende Liv, da han efter et Par Aars Ægteskab
var bleven Enkemand; vi finde hans Spor i Ærøskjøbing,
paa Langeland, paa nogle fynske Herregaarde og endelig
paa Taasinge, hvor Oberstlieutenant og Kammerherre
Niels Juel, en dygtig og begavet, men haard og brutal
Jorddrot, der havde omgivet sig med et lille Hof af
Sangere og Musikanter, Malere og Komedianter, førte
et lystigt Liv paa Valdemarsslot. Her som andetsteds
har Stub rimeligvis maattet gjøre Gavn for Føden
som Skriver, Bibliothekar eller Musiklærer, men har
tillige ved sit gode Hoved og sit Digtertalent gjort
sig søgt som Deltager i Selskabeligheden. Paa en noget
brat Maade skal, ifølge Traditionen, den taasingske
Episode i Stubs Liv have taget Ende, efterat have
varet i omtrent fire Aar, idet han paa Kammerherrens
Bud blev af to haandfaste Karle kastet i en Baad og
expederet over Sundet til Fyn. Hvorledes han herfra
er naaet til Ribe, melder Krøniken intet om, men i
den nævnte By tilbragte Stub sine sex sidste
Leveaar, ernærende sig kummerligt som Skoleholder
til sin Død den 15. Juli 1758.

Hvad der stiller Stubs lyriske Digtning saa højt
over hele hans Samtids, er den ejendommelige
Individualitet, der taler igjennem den, og den
paafaldende Naturlighed, den skjønne Enfold og
Ukunstlethed, hvormed den giver sig Røst. Næsten
upaavirket af den klassiske Smag og dens Fordringer
gaaer Stub sine egne Veje - bort fra Boghyldens
Impulser og Anvisninger, ud i Mark og Skov,
hvis stille Skjønhed griber ham med glad-vemodig
Stemning og lægger ham det jevne naturbeskrivende
Udtryk paa Tungen eller hæver ham op til Hymnens
ædle, lovprisende Sprog; eller hjem til det
muntre Symposium, hvor Vinens gode Gave besynges
af et fornøjet Sind, med en i al sin Fattigdom
sorgløst nydende Epikuræers Glæde over Livet,
eller hvor det vingede Epigram svinger sig let
og klingende fra Læbens Bue. Vi mindes aldrig om
møjsomt studerede Mønstre, Alt kommer oprindeligt
fra en oprindelig Digternatur; derfor har Sproget
ejheller Efterligningens Usandhed i sig, men er
i sit naturlige Valg af de nærmestliggende, ikke
kunstfærdigt omskrivende, men ligefrem betegnende Ord
og Udtryk paa eengang sandt og jevnt - Forløber for
vor bedste lyriske Stil i langt senere Tider. Og den
i al sin Fejlen og Farten elskværdige Personlighed,
der viser sig bag Digtningen, adles ydermere derved,
at den har elsket Sang og Musik, eftersom mange af
Ambrosius Stubs Sange umiskjendelig ere blevne til
som Melodi-Texter.

Naar vi tage Stubs spredte Liv og hele sorgløse Færd
i Betragtning, er det højst rimeligt, at det kun er
en Del af hans let henkastede Digtning, der er bleven
reddet for os. Af hvad der er tilbage, kan omtrent
Trediedelen henregnes til den religieuse Poesi -
»gudelige Arier«, som de dengang kaldtes. Hertil høre
Digtene om Kristi syv Ord paa Korset, »Jesu Samtale
med Sjælen«, Arien:

Vore Dage 
løbe fage
som en Pil i Luften frem; 
Angest, Klage, 
Nød og Plage
næsten altid følger dem. 
En om Morgenen kan vandre
stærk og kraftig som en Eg, 
Aftenen kan ham forandre
til at ligge død og bleg.
Intet Mægtigt, 
Stort og Prægtigt 
kan formilde Dødens Had; 
naar den kalder, 
Skjønhed falder
og forvisner som et Blad. 
Den ej laer sig underkjøbe
af det gule Støv og Ler, 
Arm og Rig maa begge løbe,
naar de Dødens Ansigt seer;

samt endelig den fortræffelige Sang om »Livet
som en Sejlads« med Begyndelsen:

Hvad vindes ved Verdens vidtløftige Hav? 
O, tusinde Farer i skummende Trav!
Man veed kun to Havne,
bekjendte af Navne: 
den ene vor Vugge, den anden vor Grav -

og Slutningsstrofen:

Dit Forsyn, o Fader, det fører os hjem, 
det styrer saa sikkert, hvor Søen er slem;
vor Gisning kan fejle,
hvor vi end vil sejle, 
selv stævner vi mere tilbage end frem.

I de verdslige Digte møder os hyppigst en filosofisk
Livsbetragtning, der skuer Verdens underlige Færd
med Ro fra den Nøjsomhedens Hytte, der ligger lavt
i Læ for Stormene. Digteren »lever jevnt fornøjet
foruden store Ting«; han har ingen Ærgjerrighed
efter udvortes Hæder:

Andre maa ret gjerne være 
mer end jeg i Agt og Ære.
O, hvad hjælper Stand og Rang! 
Hjelm og Skjold vil intet sige, 
thi vi bliver alle lige,
naar vi gaaer al Verdens Gang.

Derfor tilraaber han de travlt higende Mennesker:

Hvad render I Verdens olympiske Gjække 
paa Banen, da Kronen er intet bevendt?
Navnkundigheds Boble kan Tiden jo brække,
I vinder kuns Støvet, naar Løbet er endt -

og han finder et sikrere Palladium for
Livslykken i sin tilbagetrukne Tarvelighed:
O Nøjsomhed, min Ære,
hvis Magt er din vel lig? 
Ved Dig kan Ringhed være
ret agtet, glad og rig. 
Forbliv min Vandrestav,
skriv siden paa min Grav: 
her hviler en Lyksalig,
trods Lykkens Laan og Krav.

Hans Sind elsker de stille Dyder: Oprigtighed,
Bestandighed, hvad han kalder »Dyden« overhovedet,
det Varige i Modsætning til Skjønhedens svindende
Pragt. Uden at vende sig fra Verden i selvgod
Menneskeforagt, finder dette Sind dog sin bedste Glæde
i Betragtningen af Naturen. Digteren kan fordybe sig
i Beskuelsen af den »dejlig Rosenknop« og have sin
stille Glæde af at se, hvorlunde

de Blade gjør saamange 
smaa Labyrinthers Gange.

Naar »den kjedsom Vinter gik sin Gang« og der er
Vaarfornemmelser i Luften, vandrer han ud og frydes
over det vaagnende Liv:

Ak se, hvor pyntet Solen gaaer, 
med lange Straaler i sit Haar;
den varme Krands
er rette Kands (o: er just tilpas) 
for alle Ting, som nu  maa gry
paany.
Det klare lyse Himmelblaa 
er værd at kaste Øje paa;
se Fuglene i Flokketal,
i Luftens vide Sommersal 
de holde snart hvert Øjeblik
Musik;
de kappes daglig to og to 
at bygge, hvor de bedst kan bo:
her flyver en
jo med en Gren, 
en anden sanker Haar og Straa
saa smaa.

Er Vandringen endt, vender Digterens Tanke sig
fortrøstningsfuldt mod hele dette vaagnende Livs
Ophav og betroer sin Skjæbne til det vise Forsyn,
der holder ogsaa den i sin Haand:

Saa er da Himmel, Jord og Vand 
opmuntret ved min Skabermand;
jeg gik omkring
blandt tusind Ting, 
Guds Forsyn spores ved enhver
især.
Bekymret Sjæl, saa seer Du dog, 
at Alting staaer i Herrens Bog! 
Ihvor det gaaer, saa veed jeg grant,
mit Navn staaer tegnet deriblandt; 
Gud kommer vist min Tarv ihu
endnu;
han rammer nok den rette Tid, 
da Himlen den skal blive blid;
jeg tør maaske
vel faae at se 
min Vinter blive til en Vaar
iaar.
Stubs Lejlighedsviser og Smaavers føre atter Tanken
hen paa de selskabelige Samkvem, han inddroges
i, saaledes hans senere af Andre efterlignede
Krambambuli-Vise »Lad Krig fornøje Potentater«,
hans Improvisation til General Neuberg:

Vor Neubergs Bryst
har Mod og Lyst
at aabne Ærens Porte;
hans kloge Tinding blive graa, 
hans hvide Orden blive blaa, 
hans Fjender blive sorte!

hans i alle Datidens selskabelige Sammenkomster
begejstret eftersungne Toast for Kongen:

Kongen opnaa snehvid Alder! 
Tronen staa, til Verden falder! 
Kronen blive Sønne-Arv!

Sværdet hvile! Pennen stride! 
Ploven gaa og Kjølen glide!
O, saa fremmes hver Mands Tarv.

og hans (vistnok fra Tydsk oversatte) Vers ved et
Aftenselskab i Ribe, altsaa fra Slutningen af hans
Liv:

Veli født er vel en Trøst, 
men bedre vel opdragen;
vel gift er Livets Lyst, 
vel død er hele Sagen.

Stubs Sange vare i Alles Munde og vandrede fra Haand
til Haand i Afskrifter; nogen fuldstændig Samling af
dem besad han vel neppe engang selv, ialtfald har
han i sin Beskedenhed aldrig tænkt paa nogen trykt
Udgave af dem. Først tretten Aar efter hans Død udkom
der en dog langtfra fuldstændig Samling, der endel
Aar efter fulgtes af en ny, noget righoldigere, men
ligesaa fejlfuld Udgave, besørget af A. Stubs Søn,
som var Skoleholder i Fuglsbølle paa Langeland. Først
i vore Dage tog »Samf. til d. danske Litt.s Fremme«
Initiativet til en samlet kritisk Udgave af alle
de Digte, der endnu med Rette kunde tillægges Stub;
den fuldendtes 1851, indledet med en af Udgiveren,
FR. BARFOD, med stor Flid samlet Biografi af Digteren;
at denne Udgave senere er bleven oplagt et Par Gange,
skyldes fornemmelig den uventede Interesse for den
gamle Sanger, CHR. K.F. MOLBECHS Skuespil »Ambrosius«
kaldte tillive.

Naar Holberg paa sine gamle Dage kastede Blikket
omkring sig og betragtede det Samfund, i hvis Midte
han havde levet saa længe, kunde han vel have Grund
til at undres over den Forandring, der var foregaaet
rned det. Han giver da ogsaa denne Forbauselse
Holberg og hans Samtid.

Luft, blandt Andet i Ep. 72, hvori han fremhæver,
at den Periode, da man kunde rose det danske Folk
for Bestandighed, maa betragtes som tilbagelagt og
afløst af en anden, da Folkekarakteren bliver mere
og mere engelsk, ja »erke-engelsk«, i sine paradoxe
Omslag, idet den »hvert Aar ikke alene haver nye
Tilbøjeligheder, men Lysterne og Inklinationerne gaa
indtil Exces«. Som et af Exemplerne herpaa anfører
Holberg, at de Danske »for kort Tid siden hørte ilde
formedelst Efterladenhed i at skrive Bøger; nu derimod
skjemter man med deres umaadelige Skrivesyge«.

Vilde Holberg efterspore Grunden til denne Forandring
i Nationens Temperament, maatte han først og fremmest
søge den hos sig selv. Det var ham, der havde givet
Folket Smag for dansk Læsning, det var ham, der
havde tilført den sygnende Litteratur nye Strømninger
udenlandsfra og sat den offentlige Diskussion igang
om Emner, der tidligere havde ligget den fjernt,
trods deres store Betydning for det personlige
Aandsliv. Han havde derved kaldt andre Penne frem
til Forsøg paa litterair Gjerning og samtidig
med at hævde Modersmaalet som det eneste naturlige
Meddelelsesmiddel vendt Læseverdenens Blikke udefter
mod de store Kulturbevægelser, hvilke den nu sluttede
sig til med en ikke tidligere følt Interesse.

Særlig var det engelsk Litteratur og litteraire
Institutioner, der paavirkede Tidsrummet henimod 
dets Slutning. Da Romanen brød igjennem herhjemme 
og - ligesom i vore Dage - for en Tidlang
blev den mest yndede Digtform, var det et engelsk
Exemplar, som gik i Spidsen: Richardson's »Pamela
eller den belønnede Dyd«, oversat af LODDE 1743-46;
thi vel var FÉNELONS *Télémaque« allerede sexten
Aar tidligere bleven indlemmet i vor Litteratur
som »Stats-Roman, hvilken under det eftertænkelige
Levnets-Beskrivelse om Telemacho Ulyssis Søn
forestiller, hvorledes Kongelige og Fyrstelige
Prindser paa den artigste Maade til den retskafne
Stats-Kunst og Sæders Lærdom ere at anføre og
ledsage«; men da dette Værk har et snevrere pædagogisk
Formaal, kunde det endnu ikke erobre saa almindeligt
Terrain som den generelle, i Livsskildring formede
Moraliseren i Richardson's Roman. Her som alle andre
Steder tog den Samfundet med Storm og bragte selv
de Modstræbende i Bevægelse, delende Publikum i lige
ivrige Pamelister og Anti-Pamelister. Holberg og de,
der med ham holdt paa
Naturlighed og sund Sands, indrømmede vel, at »Pamela« 
var fuld af gode Sentiments og viste Exempel paa Dyd og
Ærlighed, men tog forøvrigt deres Forbehold. »Det
Portrait, som gives paa et Fruentimmers Dejlighed,«
hedder det i Fortalen til »Moralske Tanker«, »hendes
Bryste, Taille, ja de mange Kysse og Karesser,
som omtales, ere ikke saadanne Materialier,
hvoraf man kan tage Texter til Prædikener« (i
England var »Pamela« nemlig bleven anbefalet fra
Prædikestolen). »Det Samme kan siges om de andre
moralske Romaner; Karaktererne ere gemenligen saa
outrerede, at de passe sig heller paa Engle end paa
Mennesker; Alting er saa kvintessentieret og saa
abstrakt, at Læseren istedenfor bon sens erhverver
en urimelig Affektation. Man kan derfor ikke raade
meget til Saadanne Bøgers Læsning; thi det er Noget,
som kan ikke alene gjøre En og Anden udi sær, men
endog en hel Nation grimacieuse.« Anderledes lød
Dommen fra Tilbedernes Skare, som det vil sees af
et Par Brudstykker af samtidige Anmeldelser: »Dens
Forfattere har gjort sig al den Umage, han har kundt,
at vise os Mennesket eller snarere det menneskelige
Hjerte paa alle Kanter, ja det synes og saa, som at
han virkeligen har kigget ind i alle dets lønlige
Tilbøjeligheder; thi han afmaler os Passionerne paa
saa livagtig en Maade, at vi nødes til ogsaa engang
at tænke paa os selv.« (Intet Nyt under Solen! Det
lyder næsten som en Anmeldelse af en af vore Tiders
»psykologiske« Romaner; til Gjengjæld er Themaet i
det følgende Citat forskjelligt fra det, den nyeste
Tid lægger Vægten paa). »Dyden er det Elskværdigste
og Fortræffeligste iblandt alle Ting i Verden. Den
er ogsaa det Bestandigste; alle andre Ting forgaa
og opædes af Tidens Ælde, men Dydens Gjerninger
blive ved; den Lampe, som er tændt ved Dydens Ild,
udslukkes aldrig. O, hvad ere de kloge, som antænde
den derved og følge dette Lys, saalænge de skal vandre
paa denne Verdens mørke og vildsomme Stier. O, hvad
ere især de Unge lyksalige, som da de i Begyndelsen af
deres Pilgrimsfærd staa med Herkule paa en Korsvej,
hvor Vellystens og Dydens Vej løber af, lade hin
fare, som fører til Fordærvelse, og følge denne, som
bringer dem lige ind i Ærens og Evighedens Tempel, ja
tage denne vor dydige Pamela til Model i Gudsfrygt,
Lydighed og Kjærlighed imod Øvrighed og Forældre,
Kydskhed og andre kristelige Dyder, og derfor ved
hendes Eventyrs flittige Læsning og Betragtning heller
gjøre sig bekjendt
med hende end med Romanisternes og Poeternes
forelskede Phillis, enten hun taler eller synger
Dansk, Tydsk, Fransk, Spansk, Italiensk, Hollandsk,
Engelsk, eller hvad for et Sprog det maatte være«
- et Hib til den forudgaaede Tidsalders Smag for
Hyrdepoesien. Det er Høg over Høg i Litteraturens
som i enhver anden Verden.

Ligeledes fra England kom den første Impuls til den 
ROBINON-Litteratur, der snart brød sig Vej i alle
Lande og ogsaa fandt et Hjem i Danmark, til hvilket
den hyppigst tog Vejen over Tydskland. Robinsonaderne
vandt i den Grad almindelig Yndest, at driftige
Forlæggere lod denne tillokkende Betegnelse trykke paa
Titelbladet til Oversættelser af Bøger, som ikke havde
det mindste med robinsonske Farter at gjøre eller
endog vare skrevne længe forinden Defoe benyttede
Alexander Selkirks Oplevelser til sin verdensberømte
Roman; da der saaledes 1749 udgaves en Oversættelse
af Le Sage's »Gil Blas«, introduceredes den med
Tillægstiden »den saakaldede spanske Robinson«. Et
lignende fromt Bedrag er f. Ex. den af ElLSCHOV
saa skarpt kritiserede »Tyrkiske Robinson eller
Prinds Eberhards af Westphalen, Eleonoras og
Zulimas Kjærligheds- og Levnetsbeskrivelse«, til
hvilken Forlæggeren, Boghandler F.C. Pelt, har
knyttet følgende frimodige Forord: »Det hedder,
at vi Forlæggere formedelst slette Bøgers Oplag
fordærve den almindelige Smag. Men udentvivl er
Livet mere værd end en god Smag. Synd at forlange,
at vi skulde være saadanne Martyrer af god Smag,
at vi derover gav Næringen op og gjorde Bekostning
paa Skrifter, som Ingen uden et lidet Antal af
Skjønsomme læste«. Paa dansk Forlag udkom desuden »den
saakaldede svenske Robinson eller Gustav Landkrons,
en svensk Herremands, forunderlige Livs- og sælsomme
Levnetsbeskrivelse«, oversat af C.P. ROTHE,
»Engellænder Berthold, den vidt berømte Robinson
Crusoes nær Beslægtede, hans Liv og Levnet«, et
Brudstykke af »den persiske Robinson«, »der nordische
Robinson oder wunderbare Reise eines gebohrnen Normans
Waldimar Ferdinand«, »der dänische Robinson oder die
Reisen Niels Bygaard, eines gebohrnen Jütlanders«,
»der isländische Robinson« og »der färöische
Robinson«; fremdeles i Begyndelsen af det følgende
Tidsrum »Adskillige Søfareres underlige Skjæbner,
især Alberti Julii, en født Sachser, som i sit 18de
Aar ved Skibbrud, selv 4de, blev kastet ind paa en
gruelig Klippe og efter sammes Overstigelse
fandt det allerskjønneste Land« o. s. v. -
L. SCHNABELS under den kortere Titel »Die Insel
Felsenburg« bekjendte Roman, som et Aarhundrede   
senere blev udgivet af L. TIECK og omskreves af 
OEHLENSCHLÄGER som »Øen i Sydhavet«. Selve 
Forbilledet for
alle disse Efterligninger, DANIEL DEFOE'S Robinson,
blev »for sin Ypperligheds Skyld« oversat paa Dansk
1741 som »Den Navnkundige Engellænder Robinson Crusoe
Levnet og meget selsomme Skiebne«, udstyret med
Illustrationer og tilegnet Kronprindsesse Lovise,
der »som en engelsk Prindsesse har fremfor Andre
Pretention paa bemeldte engelske Robinson, saavidt
han er en Engellænder, og som en dansk Kronprindsesse,
saavidt han nu har taget Borgerskab i Danmark«.

Endelig forplantedes, skjøndt ogsaa ad Omveje, den 
engelske Spectator-Litteratur til Danmark og trivedes
saa livligt, at det vel nærmest er dette Fænomen,
der har fremkaldt Holbergs i den ovennævnte Epistel
udtalte Forundring over Tidernes Foranderlighed. »En
Tid lang vare vore studerende Personer befængede med
en særdeles sælsom Sygdom, som bestod i at skrive
Registere over Loven. Jeg kalder det en Sygdom og kand
ikke andet end anse det som en Virkning af Luften,
saasom Ingen kan begribe, hvad Motif man kunde have
til at skrive saadan Mængde af Registere paa eengang,
da man havde rnere end nok udi et af dem. Efterat
denne Svaghed havde udraset, begyndte Staden at vrimle
af Spectatores, og det udi saadan Mængde, at Folk
ikke kunde anse det uden største Forundring; og saasom
denne Affekt fulgte strax paa den sidste store Comete,
bildte Mange sig ind, at det var en Virkning af samme
Himmeltegn: thi istedenfor at udenlands ethvert Rige
eller Land kunde vise een Spectator, saa oprejsede
sig deraf her een udi hvert Stadens Kvarteer, saa at
man omsider regnede fast lige saa mange Spectatores
som Vægtere. Til Lykke for det menneskelige Kjøn,
som paa eengang af saamange blev anfægtet, geraadede
disse Spectatores udi indbyrdes Krig med hinanden,
hvilket svækkede deres Magt og gav Anledning til en
almindelig Fred,«

Vil man danne sig en Forestilling om Emnerne og
Behandlingsmaaden i de danske »Spectatores«, ligger
ingen Sammenligning nærmere end den med Holbergs
just samtidige »Moralske Tanker« eller de udførligste
blandt »Epistlerne«; førstnævnte Værk blev da ogsaa
udgivet i Holland som »de deensche Spectator«. Hvert
Numer af et saadant periodisk Skrift indeholder
et afsluttet eller til Gjenoptagelse forbeholdt
Raisonnement over et og andet af Dagens Spørgsmaal,
et religieust, videnskabeligt eller socialt Emne
(om Deismen, om Kjærlighed til Dyden, om
Børneopdragelse, om den Wolf'ske Filosofi, om
Modersmaalets Fortrinlighed, om lærd Pedanteri,
om Videnskabsmænd og Haandværkere, om en Afgift af
Laster, Bedragerier og Moder o. s. fr.). I Stilens
beundringsværdige Forening af Lethed og Fynd naa de
danske Spectatorer ikke deres engelske Forgængere,
men staa til Gjengjæld betydeligt over den tunge
og tørre Fremstilling hos de tydske Forbilleder,
de nærmest havde for Øje.

Den egenlige Spectator-Litteratur begynder med
Oversættelser, idet OLOF DALINS berømte »Swänska
Argus« i Løbet af 1740 blev oversat Numer for Numer,
medens der kort efter udkom en samlet Oversættelse i
to Bind af ADDISONS -»Spectator«. Den betydeligste
danske Spectator grundedes af JØRGEN RIES, født 1717
i Helsingør, dimitteret 1736 fra Latinskolen
i Nykjøbing paa Falster, theologisk Kandidat 1741,
senere juridisk Kandidat og Højesteretsadvokat,
men død allerede 1749, kun toogtredive Aar
gammel. Som allerede hans akademiske Bane røber en
ikke almindelig Begavelse, saaledes tillægges der
ham ogsaa Forfatterskabet til et Par Komedier og
adskillige Digte; af hans journalistiske Arbejder
fremlyser der et afgjort stilistisk Talent, stillet
i en klar Tankegangs og et usædvanligt personligt
Mods Tjeneste. Og dog var det, efter hans Samtidiges
Udsagn, kun for at tjene Brødet, at Ries slog ind paa
Journalistiken. I Aarene 1744-45 udgav han i ugenlige
Numre en Aargang af »Den Danske Spectator, samt Sande-
og Gransknings-Mand«, udelukkende forfattet af ham
selv, og paa samme Tid et versificeret Modskrift
imod sit eget Blad: »Den Danske Anti-Spectator
eller Een for Alle imod den Danske Sande-Mand«,
45 Numre paa to Kvartblade, det Halve af »Danske
Spectators« Størrelse. Denne hele Opfindelse med
Skrift og Modskrift fra en og samme Pen vidner jo om
et livligt journalistisk Greb paa Tingene, og de nye
Blade vakte da ogsaa megen Opsigt, især i Begyndelsen,
saalænge Forfatteren kunde holde sig skjult og ægge
den almindelige Nysgjerrighed; da man kom paa det Rene
med, at denne kjække Tale og disse selvsikre Domme
hidrørte fra en syvogtyveaarig ung Mand, forargedes
man over den Fripostighed, hvormed han allerede i sit
første Numer havde »udstedt sit Manifest og erklæret
Krig imod sit Fædrenelands Laster«, ja endog truet
med - om end kun undtagelsesvis -
at ville sigte til bestemte Personer, dog uden at
nævne dem ved Navn, »saa at Ingen skal mærke, hvor
Pilen træffer, uden Den, der bliver saaret; vil han ej
prostituere sig selv og vise Sandheden i mit Morale,
tier han stille og ændrer sine Fejl«.

I religieus Henseende staaer Ries omtrent paa
samme Standpunkt som Holberg, maaske en Smule
yderligere. Fritænker er han ikke; tvertimod angriber
han jevnlig de »spirituelle Frigejster«, som ønske
Religion og Gudsdyrkelse afskaffet. »I min Religion
tager jeg intet Parti, men lader den dependere af
de aabenbarede Sandheder, intet bekymrende mig om
Navn af noget Menneske, men om Religionens egenlige
og sande Essentialiteter, hvilket viser, at jeg er
ingen Indifferentist.« Men disse »Essentialiteter«,
mener han, bør ikke unddrages Fornuftens Prøvelse:
»saa vist som vi ikke ere nogle døde Machiner, men
fornuftige Skabninger, saa vist bliver det ogsaa vor
Skyldighed at gjøre os overbeviste om Sandheden i
det, som vi bekjende os at tro.« Paa dette Omraade
falder Moralfilosofens Virksomhed; hans verdslige
Moraliseren drejer sig for en Del om de samme Emner
som Præstens Moraliseren paa Prædikestolen; kun
Behandlingsmaaden er en anden, men den fører ikke
bort fra Gud. En Moralfilosof »har ej saa høje Tanker
om sit Arbejde, at han skulde agte det istand til at
forbedre det Indvortes i Mennesket tilgrunde, hvortil
han selv tilstaaer, naar han er en Kristen, behøves
en højere Kraft; han søger med sit Værk at gjøre de
fornuftige Indbyggere i Verden ikke til Kristne,
men til Mennesker og Borgere; det er ej hans Sag,
direkte jat vise dem Vejen til et Gode efter dette
Liv, men alene at anføre dem til rettelig at betjene
sig af Naturens Lys.«

Ries skimter alt her det kommende Tidsrums
Idealer. Ligeledes i Betragtningen af den sociale
Tilstand er han forud for sin Tid, gjennemtrængt
af den humane Aand, der først senere brød alment
igjennem. Han staaer paa den ringe Mands Side,
paataler Undertrykkelse og Uretfærdighed, hentyder
til Misbrug, som burde afskaffes, hævder Ligheden
mellem Menneskene til Trods for Fødselsvilkaarenes
Forskjellighed, ja giver sig endog ikast med
Censuren. At »Spectator« ved en saadan Optræden maatte
saare til mange Sider, er forstaaeligt, og Ries fandt
vel mere end eengang under sin Forfattervirksomhed
Føje til at udbryde i de bittert-vittige Ord, han
har ladet sin »Antispectator sige:
Hvad har at gjøre vel i vores Land Fornuft? 
Den inficerer kun den rene danske Luft.

Som Prøve paa Tonen  i  »Spectators« satiriske
Stykker hidsættes her et lille Uddrag af

Den Danske Spectator. / No. 4. / Udgivet den 5. Junii 1744. 
/Sælges udi E.H. Berlings Bogtrykkerie for 2 Skilling.

. . . Jeg veed vel, at Mange anse Fruentimmeret
som blotte Zirater for en Nation og dømme dem
ubekvemme til at opvarte publique Betjeninger,
men at jeg ej skal tale om, at Naturen har ej
mere nægtet dem en sund Fornuft end Mandkjønnet,
og der muligt findes mange Hustruer, som med større
Klogskab kunde beklæde et Embede end deres Mænd,
saa findes dog mange Ting, i hvilke Fruentimmer bør
vise sig active og ikke lidet kan gjøre til et Riges
Velgaaende. Jeg vil alene nævne en fornuftig og vel
indrettet Økonomi, der til største Del beroer paa
Fruentimmerets Direction, og Enhver veed, hvad Fordel
et Land kan have, hvor man kan finde mange og gode
Husholdere, saa at den Kunst, vel at forestaa et Hus,
bør efter Dyd og Piété være en Hoved-Lektion for et
Fruentimmer. Men lader os besøge de fleste Huse her
i Staden, lader os tage med os en klog Dame, der vel
er øvet i Kunsten; skulde Jomfruerne gjøre Regnskab
for deres Fremgang i denne Science, frygter jeg, at
de fleste vilde blive rejicerede. Sempronia er en
Dotter af Fulvia, der overalt er renommeret som
en Dame af høje Qualiteter og især med Berømmelse
omtales af de Fleste for sin ugemene Lykke i at
opdrage sine Børn. Hun havde havt den Skjæbne, at
hendes Mand efterlod hende med mange Børn, og da hun
ved at gjøre dem alle yndige og forbedre ved Kunst,
hvad Naturen havde været skjødesløs i at danne,
havde sat sin Mand i en temmelig Debit, maatte hun
efter hans Død lade Kreditorerne tage tiltakke med
hans Navn, der stod antegnet i deres Bøger, for en
Summa, der ej kunde betales. Nu er hun en reputerlig
Enke og bør gjøre sig Flid for at se Sempronia, sin
ældste Dotter, forsynet med en god Mand; hun stræber
derfor at give hende en god Optugtelse, hun holder
hende hver Dag i Exercitie, hun munstrer hendes Ben,
hendes Ansigt, Hænder og Gebærder; hun viser hende,
hvorledes hun skal føre sine Fødder, naar hun vil have
Ord for at gaa vel. Hun tager hende ofte ved Haanden,
for at gjøre en Promenade i Haugen, hvor en Mængde
af begge Kjøn plejer at samles; der har hun sit ene
Observatorium, der skal hun examinere, hvo der fører
sin Person bedst, hvad Façon af de laante Haar er den
kjønneste, hvorledes en dejlig Jomfru komporterer
sig, naar hun gaaer imellem tvende Cavalliers, om det
ogsaa er efter Bienséance at gaa med oprakte Halse og
gjøre korte Skridt, om de andre Distinctions Jomfruer
anseer Personerne af det andet Kjøn med en fier Mine,
om hun og kan imitere saa tvungen en Koldsindighed
og give de unge
Messieurs en Ide om en priselig Kydskhed; om det ikke
er Moden at vende Øjet fra en Jean de France og kaste
det paa et nøgen Postament. Det andet Observatorium,
hvor Sempronia ogsaa skal lære at leve og blive en
vel optugtet Jomfru, er Kirken; den søger hun idelig,
og der bliver det hendes Sag at tage alle Ting med
muligste Akkuratesse i Øjesyn, for at aflægge rigtig
Regnskab ved Bordet, naar hendes Mama examinerer,
hvad hun har lært; hun maa da færdig kunne sige, i
hvad Habit den eller den Dame saaes, hvad Forandringer
man nu bruger paa Kaaber og Skjørter, om og de andre
Stands Jomfruer ere lokkede eller de betjene sig af
et simple Sæt, i hvormange Sløjfer de lægge deres
Baand, om de paa Hovedet præsentere tvende Horn,
som et slet Omen for den tilkommende Bejlere,
eller de forestille en Rose etc. I disse og andre
Fruentimmer Qvaliteter maa Sempronia øve sig, og
har hun ved idelig Exercitie bragt sin Kunst til den
Fuldkommenhed, at hun passerer overalt i Staden for en
Jomfru af det dydige Slags. Hendes Nabo-Jomfru lægger
Vind paa samme Kunst og i offentlige Samlinger ansees
som Dyden selv; men naar disse tvende Søstre finde sig
alene, undse de sig ikke at aabne for hinanden deres
Hjerte; de beklage, at de hidindtil forgjæves have
gjort sig Umage for at drage de Forsigtige i Snaren,
ja de overlægge deres Raad, hvorledes de skulle give
de Passioner Satisfaktion, som deres Mødre aldrig have
formanet dem at bestride; de røbe altsaa, at de vel
have lært at føre et efter Tidernes Gout kjønt Væsen
og have studeret den Kunst, ved en yndig Comportement
at indtage, om muligt er, deres Hjerter, der gaa i
Blinde og antage Skygger for Legemer, men give ogsaa
tilkjende, at de veed paa ingen Maade at faae Sejer
over de opstigende Lyster og ej ere underviste i de
Ting, der kan forbedre Sindet, at jeg ej skal tale om
det, der angaaer en god Husholdning. Jeg for min Part
misunder vel ikke det dejlige Kjøn deres Færdighed i
at forstille sig, jeg tilstaaer, at man maa ej være
altfor filosofisk i sine Raisonnements over deres
Opførsel, jeg accorderer dem gjerne en Frihed til at
pynte og kunstle paa deres Skabning; jeg siger alene,
at disse Meteora eller Vejr-Lys ikke ere mægtige
ved alle Ophævelser og Lydighed imod det Parisiske
Mode-Fakultet at sætte mig eller Nogen i Brand, der
ikke lader sig bedrage af Apparence, og omendskjøndt
jeg er ingen Hadere af Kjønnet i Almindelighed, saa
troer jeg dog, at Danmark skulde blive meget fattig
paa Piger, førend jeg resolverede at indgaa nogen
Alliance med det Fruentimmer, der kunde være fød
og opdragen i Hovedstaden; thi om jeg maa tilstaa,
at iblandt saa stor Mængde kan findes Nogle, der ej
alene have en skjøn, men og god Opdragelse, saa vilde
det dog blive vanskeligt at finde saa rare Fugle,
og jeg maatte muligt lede saalænge efter Den, der
kunde gjøre mit Liv fornøjeligt, at hun tilsidst, om
hun fandtes, ikke kunde være fornøjet med mig . . .

Som en Slags filosofisk Kommentar til Ries's »Spectator«
udgav Mag. ANDR. LUNDHOFF »Den danske Spectators 
Philosophiske Spectator«. Lundhoff var en begejstret
Tilhænger af Wolfs Filosofi og den Første, der
behandlede den herhjemme. Han efterlignede sin
store Lærers »demonstrative Methode« og agtede,
overensstemmende med den, at gjennemgaa »Spectator«
Numer for Numer, veje dens fra Erfaringen udgaaende
Raisonnementer paa Tænkningens Vægtskaal og behandle
filosofisk, hvad
»Spectator« behandlede satirisk. Meningen var god,
men Methoden lidet praktisk; Publikum vilde ikke
drøfte om igjen i en tør og tung Demonstration, hvad
det nys havde tilegnet sig i en let og tiltalende
Fremstilling; det gav »Antispectator« Ret i dens
Bemærkning:

Med det, som sinderigt skal skrives, kan man ej
gaa frem paa nogen streng og mathematisk Vej,

og Bladet slumrede ind efter sit ottende Numer, i
hvilket det kun var naaet til »Spectator« Nr. 4. 
»Antispectator« hoverede over dets Bortgang og
havde overhovedet - som det humoristiske Supplement
til »Spectator« - gjort sig lystig over det hele
Foretagende, skjøndt dette ikke var udgaaet fra
noget fjendtligt Sindelag. Den hæderlige Lundhoffs
Tilhængere harmedes over denne overmodige Behandling,
og nogle af dem traadte i Skranken for ham,
saaledes den unge Student og Digter JACOB GRAAH i
»Lærde Tidender«. En vægtigere og tillige smidigere
Modstander fandt Ries i Normanden GERHARD TRESCHOV,
Præst i Birkerød, der med Finhed gjorde ham opmærksom
paa, at vel er Autoritetstroen ikke at anbefale,
men at der dog gives en endnu farligere Tro, nemlig
den overdrevne Tro paa sig selv, i hvilken han
finder den rette Aarsag til de separate Meninger,
hvoraf Deisme og Fritænkeri udspringe. Adskillige
andre periodiske Skrifter havde en saa stakket
Levetid, at det kan være tilstrækkeligt at nævne de
to vigtigste af dem: RIES'S »Politiske Tilskuer«
og F.C. ElLSCHOVS »Philosophiske, Historiske og
Oeconomiske Skrifter«. Derimod maa som mærkelige
journalistiske Fænomener nævnes to i Kjøbenhavn
udkommende Ugeblade, der skreves paa fremmede
Sprog og af Udlændinge. Det ene er »Der Fremde«, hvis
anonyme Udgiver var den femogtyveaarige, som dramatisk
Forfatter allerede fordelagtigt bekjendte Tydsker
JOHANN ELIAS SCHLEGEL, der var kommen til
Kjøbenhavn som Privatsekretair hos den sachsiske
Minister, et lyst Hoved, der med livlig Interesse
satte sig ind i danske Forhold, vandt Holbergs
Yndest og af ham anbefaledes til Professor i nyere
Historie og Statsret i Sorø, hvor han døde allerede
1749, kun enogtredive Aar gammel. »Der Fremde« viser
Schlegel fra en højst elskværdig Side, fri for alt
det anmassende Væsen, der saa ofte klæbede ved de
indvandrede Tydskere, og som Schlegel
baade havde Øje for og Billighedsfølelse nok til
at dadle. Med fin Forstaaelse af sin allerede i
Ugebladets Titel betegnede Stilling i Samfundet
afholder Schlegel sig fra at komme ind paa de
indgribende sociale Spørgsmaal eller de mere
fremtrædende Lyder, der kunde skæmme Nationen; han
veed, at man kun nødig seer en Fremmed indblande
sig i saadanne væsenlige Afgjørelser, og holder
sig derfor med sikker Takt til Smaatrækkene,
de mere ligegyldige Egenheder, hvilke han, i god
Overensstemmelse med Emnet, behandler i en let
spøgende Tone, med Vid og Selvironi, altid med
Verdensmandens høflige Indrømmelse af den mulige
Ensidighed eller mangelfulde Opfattelse, der kan
præge Dommen. De pikante og elegante Raillerier i
»Der Fremde« ere højst forskjellige fra »Spectators«
spartanske Moraliseren; Holberg havde sin Glæde af
at se Alvorsmændenes Indignation behændig blottet i
dens stundom forlorne Barskhed, og Mange vilde vide,
at han havde en Finger med i Spillet, da Ugebladet
bragte en meget vellykket persiflerende Fremstilling
af Gangen i den Langebek-Pontoppidanske Sag (S. 130),
en Artikel, som vakte almindelig Opsigt og antages at
have været medvirkende til Ugeskriftets Ophør efter
et Aars Tilværelse.

Ikke saa yndet som Publicist var L.A. de la BEAUMELLE,
der 1748-50 udgav »La Spectatrice Danoise ou l'Aspasie
moderne«. Ogsaa han var en ganske ung Mand, der kun
i nogle faa Aar opholdt sig i Danmark som Huslærer
i en fornem Familie; efter sin Tilbagekomst til
Frankrig blev han bekjendt som Offer for Voltaires
bitre Had, der to Gange skaffede ham i Bastillen; han
døde 1773, syvogfyrretyve Aar gammel. I Modsætning
til Schlegel anlægger Beaumelle den overlegne
Udlændings store Maalestok paa det Land, han gjæster,
og finder det Meste pygmæisk smaat, abderitisk
taabeligt. »Ingen kunde begribe,« siger Holberg i
Ep. 478, »hvorledes Den, der kun en kort Tid havde
været udi Danmark og intet forstod af Landets Sprog,
turde understaa sig at censurere Fejl blandt alle
vore Stænder, saavel høje som lave.« Hvad der stødte
Holberg, maatte end mere forarge det almindelige
Publikum, og det hvad enten »Spectatricens« Satire med
fuld Føje valgte sig saadanne Emner som Rangsygen og
Lakaj-Avancementet, eller den temmelig haanende gik
ud over den videnskabelige, overhovedet den aandelige
Tilstand i Danmark, der betegnedes som saare
gunstigt stillet i Henseende til at erhverve sig
Udmærkelse - eftersom det endnu ikke havde udmærket
sig i Noget. Beaumelle roser vel Sproget, som han
dog neppe havde synderlig Indsigt i, men »Kunsten at
skrive er ikke mere almindelig iblandt os end Kunsten
at kritisere«. I mange Bemærkninger havde han Ret, men
Tonen i dem stødte fra; dertil kom hans hensynsløse
Levnet, de lascive Fortællinger, han krydrede
Ugebladet med, og den demokratiske Ensidighed, hvormed
han - en Forløber for den kommende Tids Tendenser -
vilde hævde Ligheden mellem Samfundsklasserne ved at
drage de øvre Lag ned og forherlige de lavere.

Spectator-Litteraturen er udførlig behandlet i
P.M. STOLPES »Dagspressen i Danmark« IV., hvortil
her henvises.

Det Foregaaende har givet os et Par flygtige Exempler
paa, at Forretningsforholdene i Boghandelen just
ikke vare de mest glimrende: Falster kunde trods
sine saare beskedne Honorarfordringer ikke finde
nogen Forlægger til sin Gellius, og Boghandler Pelt
erklærede i Fortalen til »den tyrkiske Robinson«
meget praktisk, at Livet er mere værd end en god
Smag, og at Ingen kan forlange, man skal gjøre sig
til Martyr, for at have gode Bøger paa Forlag. Disse
to Kjendsgjerninger belyse ganske godt Forholdene
i Boghandlerverdenen. Efterat den danske Adels Magt
var bleven knækket, havde de lærde Forfattere slettere
Vilkaar at virke under end nogensinde før: der fandtes
ikke længer rige Mæcener, der i Følelsen af, at Adel
forpligter, lod Litteraturens Fremme ligge sig paa
Sinde og modtog Forfatternes Tak herfor i veltalende
Tilegnelser. Paa den anden Side var Læselysten i stærk
Tiltagen; et Vidnesbyrd herom er Oprettelsen af det
første Lejebibliothek i Kjøbenhavn, WENNIGHAUSENS,
der daglig udlejede et meget betydeligt Antal Bind
mod et Vederlag af en Skilling om Dagen. Som det ikke
var den bedste Litteratur, han fyldte sit Bibliothek
med, saaledes var det ejheller de bedste Bøger, som
Forlæggerne sikrest saae deres Regning ved at udgive;
Arianke Bogtrykkers taler som det kyndige Fagmenneske,
hvor hun giver
den Bemærkning tilbedste i Barselstuen: »Naar vi
kan sælge 4000 Viser, kan vi ikke sælge 200 gode
Bøger«. Det var, foruden de mest yndede, hyppigt
oplagte gudelige Skrifter, Eventyr, Smaahistorier og
Romanoversættelser, som dannede det bedst afsættelige
Forlag. Hermed stemmer det imidlertid meget godt,
at Holberg samlede Formue ved sine Skrifter; han var
saa omtrent den eneste blandt de gode Forfattere,
der forstod at vinde det store Publikum ved en let
læselig, paa eengang belærende og underholdende
Fremstilling, og hans Værkers betydelige Afsætning
vidner saaledes om, at Læseverdenen ingenlunde vragede
sund og nærende Føde, naar den kunde komme over
den. Om Indtægterne af sine Skrifter taler Holberg
med den forsigtige Tilbageholdenhed, som gjerne
er egen for virkelige Rigmænd. »Jeg nægter ikke,
at jeg ved mine Skrifter jo Noget haver vundet, men
det er ikke nær saa Meget, som Folk forestiller sig,«
siger han i Ep. 447 og tilføjer: »Ja, jeg tør sige,
at en eneste liden Bog, kaldet den Bedendes Kjæde, og
Müllers Postil have givet flere Renter end alle mine
Skrifter.« »Dog haver jeg ingen Aarsag at besværge
mig,« hedder det fremdeles i de »Moralske Tanker«,
»thi Mange have skrevet med større Kapacitet, men
havt mindre Lykke.«

Holberg var jo selv en af sin Tids ret betydelige
Forlæggere, forsaavidt som han udgav en stor Del af
sine Skrifter paa egen Bekostning og selv besørgede
deres Forhandling. Han havde sin Kommissionair i
Norge, og han er efter eget Sigende Den, der har
»givet Anledning til Prænumerationens Indførsel her
udi Landet«, en følgerig Foranstaltning, der meget
lettede Udgivelsen af adskillige Skrifter ved at
skaffe Omkostningerne ved deres Trykning tilveje
allerede forinden dennes Paabegyndelse eller i
Løbet af den; »hvad som haver tilvejebragt den
store Mængde Skribenter i vor Tid«, siger Holberg
i »Moralske Tanker« endel Aar senere, »er den
Invention med Prænumerationer, hvilke have taget
saadan Overhaand, at lærde Societeter have faaet
Anseelse af Vexel Banker og Kjøbmænds-Contors,
hvor Lagie betales forud«. Prænumerations-Systemet
tabte imidlertid Publikums Tillid i Aarenes Løb
paa Grund af Forlæggernes Mangel paa Ordholdenhed;
det forekom endog, at Værker, paa hvilke der var
indbetalt Prænumeration, aldrig saae Dagens Lys,
ikke at tale om det
meget  Almindelige,   at Udstyrelsen  langtfra svarede
til,  hvad de var lovet.

For nogle af sine senere Skrifters Vedkommende traadte
Holberg i Forbindelse med det unge og driftige Firma
JACOB PREUSS, hvis Forretning var saare betydelig
efter den Tids Vilkaar, eftersom Bogladens Indhold
og Bogtrykkeriets Inventarium ansloges til over
fyrretyvetusind Rigsdalers Værdi. Hos Preuss udkom
anden Udgave af Kirkehistorien, og da han fik Nys
om, at Holberg havde Manuskriptet til »Niels Klim«
liggende i sin Pult, helmede han ikke, før Forfatteren
overlod ham det til Udgivelse. Den latinske Original
udkom da paa Jacob Preuss' Forlag i »Kjøbenhavn
og Leipzig«; han bekostede endvidere en tydsk og
en fransk Udgave og stod just i Begreb med at lade
Skriftet fremkomme ogsaa paa Dansk, da hans Forretning
- for stort anlagt efter vore Forhold - maatte standse
og han selv rømme af Landet.

Som større Boghandlerfirmaer - bestaaende
paa et noget senere Tidspunkt, men adskillige af
dem forekommende som Forlagsnavne ogsaa i den her
behandlede Periode - nævner C. NYROP (»Bogh. Hist.«
I.): paa Børsen MUMME, PELT, J.G. ROTHE, Mdm. ROTHE
& PROFT; paa St. Kjøbmagergade J.B. ACKERMANN; paa
Kongensnytorv PIERRE STEINMANN og CLAUDE PHILIBERT,
Byens største, men ogsaa dyreste Boglade, samt
Vaisenhusets Boghandel paa Nytorv. Forsyningen med
fremmed Litteratur fandt udelukkende Sted over
Leipzig, men det var nu ej længer de fremmede
Boghandlere, som gjæstede Kjøbenhavn for at søge
deres Forlag afsat - det var de større kjøbenhavnske
Firmaer, som besøgte Leipziger-Messen, for at gjøre
deres Udvalg.

En herostratisk Udødelighed har Holberg skaffet
Bogtrykkeren og »Forlæggeren« POUL PHØNIXBERG, der
havde arbejdet for Holberg, men snart fandt det mere
indbringende at lade Holberg arbejde for sig, idet han
eftertrykte de to første Bind af Komedierne. Deres
Forfatter tilegnede ham derfor ironisk tredie Bind
af sin egen Udgave, »for at lade se den Estime,
jeg derudover har fattet for hans Person«. - »Vel er
sandt, Højtærede Seign. Phønixberg! at jeg ved denne
hans Assistance og Tjenstfærdighed befinder mig ikke
synderlig vel, helst saasom jeg har til 800 Exemplarer
af bemeldte 2 Tomer paa Halsen, hvoraf jeg fast ingen
har kunnet sælge mere, siden hans Eftertrykning er
skeet, saa jeg derudover,
hvor liden Erfaring jeg har udi Arithmetica, dog
strax har kunnet udregne mig en Banqueroute paa
3 til 400 Slettedaler, Vel er ogsaa sandt, at der
findes mange onde Mennesker, der lægger ham saadant
til Last, raisonnerende saaledes: Autor har undet
ham Arbejde og betalt ham rigtig derfor; Autor har
aldeles Intet for sit store Arbejde og mange Aars
Sved end den liden Fordel, Debiten paa hans Bøger
kan give; Seign. Phønixberg har selv, saavel ved
Eder som ved skrevne Reverser, forbundet sig ikke
at eftertrykke hans Skrifter, og andet saadant
Sliddersladder, som jeg haaber han, som en fornuftig
og velstuderet Mand (der har ladet se sin Dygtighed
i at komponere selv adskillige smukke Vers og lærde
Viser, som daglig sjunges af smukke gamle Matroner
udi de smaa Gader med stor Andagt) ikke lægger paa
Hjerte. Det er ikke Umagen værd at svare til saadan
Snak.« Langtfra at ønske ham noget Ondt, vil Holberg
heller berømme ham for hans Hurtighed og ønske,
»at ligesom den Fugl Phønix (som han har den Ære at
være opkaldt efter) lever paa eet Sted udi tusinde
Aar, indtil den mæt udaf Livet opbrænder sig selv,
saa og disse eftertrykte Skrifter maa leve og blive
liggende ubeskaarne i hans Boglade, indtil de mætte
af Livet maa Vulcano vorde opofret«. En Efterskrift
tilføjer ganske tørt: »Ifald Sr. Phønixberg skulde
finde for godt at eftertrykke oftere mine Skrifter,
saa vil jeg venligst bede, at han har selv et Øje med
Korrekturen; thi de tvende Tomer ere vel akkurate nok,
men der er dog mesten en Vildelse i hver Linie.«

Vilde Holberg ikke afse de Penge, som et - tidt
ogsaa utilstrækkeligt - Beskyttelses-Privilegium
kostede, havde han ikke andet Værge til at bekæmpe
Eftertrykkerne med end det moralske, som han her
benytter med saamegen Vittighed. Først Forordningen af
7. Januar 1741 skred ind til Fordel for Forfatternes
Rettigheder, sikrende dem og deres retmæssige
Forlæggere mod Eftertryk under Straf af Mulkt og
de eftertrykte Exemplarers Konfiskation. Foruden de
forordnede Kirkepsalmebøger, Luthers Katekismus og A B
C Bøger undtoges fra dette Forbud kun Saadanne »forhen
trykte Bøger, som enten de rette Ejere ere døde fra,
og hvorpaa deres Arvinger intet specielt Privilegium
have, eller og som Autor eller første Forlægger,
om han end var ilive, dog lod
henligge og ikke inden en vis Tid, saasom idethøjeste
inden et helt, 1/2 eller 1/4 Aars Forløb, ligesom
Skriftet var stort eller kostbart til, efterat samme
var aldeles bortsolgt, begyndte igjen at oplægge
det«. Forordningen betegner et stort Fremskridt
henimod lovordnede litteraire Tilstande, om end den
Frist, efter hvis Forløb et Skrift var hjemfaldet
til Offentligheden, er paafaldende kort efter vor
Tids Begreber om litterair Ejendomsret.

Som kongelig og Universitets-Bogtrykker træffe vi ved
Aarhundredets Begyndelse Assessor JOHAN LAURENTSEN,
en litterairt dannet Mand, der stod i Venskabsforhold
til Rostgaard og Gram og en Tidlang interesserede sig
for at faae en Oversættelse af Saxo tilvejebragt. En
større Rolle i Samtidens Litteratur spillede dog hans
Efterfølger Kancelliraad JOACHIM WIELANDT. Han var en
vel studeret og dertil driftig Mand, rig paa Ideer og
litteraire Impulser. Navnlig er Tidens journalistiske
Liv paa forskjellig Vis præget af hans kraftige
Personlighed. Han stiftede saaledes Danmarks første
kritiske Blad »Kjøbenhavnske ny lærde Tidender«, han
udgav politiske Tidender og fra 1725 af endvidere en
Adresseavis, med hvilken Aaret efter et Adressekontor
sattes i Forbindelse, en Institution, der skulde
tjene Publikum til Oplysning og Hjælp i mange
forskjellige Retninger. Forbindelsen mellem Avisen
og Kontoret var afvexlende løsere eller fastere;
til Tider henviste Avertissementerne til Wielandts
Bogtrykkeri angaaende de nærmere Oplysninger, og
Adressebladet ledsagede hans politiske Avis som et
Tillæg; i denne Skikkelse lever det endnu den Dag idag
som Berlingske Tidendes Morgenavis. Wielandts Enke
overdrog nemlig sit Avisprivilegium til Hofbogtrykker
ERNST HEINR. BERLING, som var indvandret hertil
fra Tydskland; som Direkteur for det kongelige og
Universitets-Bogtrykkeriet efterfulgtes Wielandt
af den ligeledes fra Tydskland indkomne JOH. JØRGEN
HØPFFNER, bekjendt bl. A. for sine Udgaver af Holbergs
Komedier.

Med Hensyn til Censuren var der indtraadt nogle
Lempelser. Dels lettedes Forretningsgangen for de i
Provindserne levende Forfatteres Vedkommende derved,
at de henvistes til lokale Censur-Autoriteter og
saaledes ikke behøvede at sende deres Skrifter til
Kjøbenhavn; dels blev der efter Ansøgning tilstaaet
enkelte mere ansete Forfattere Censurfrihed ikke blot
for et bestemt angivet
Skrift, men endog for paatænkte Arbejder og
overhovedet for Alt, hvad de agtede at udgive. Den
fuldstændige Ophævelse af Censuren i det følgende
Tidsrum var saaledes ikke en absolut Overgang til
noget hidtil ganske Ukjendt.
OPLYSNINGENS TIDSALDER.

1750-1800.

===========================

Aarhundredets Udvikling skred videre i det indslagne
Spor. Det var England, der først havde betraadt dette,
men det blev Frankrig, som yderligere uddybede det og
fulgte det til Enden af Løbet, igjennem en Katastrofe,
der fik Landet til at knage i Fugerne og rystede
Europa. Men Englands Betydning for Fremskridtet
paa Fastlandet maa heller ikke i denne Periode
undervurderes: ved sit frie Statsliv stod det som det
levende og livskraftige Exempel, de politiske Tænkere
kunde pege hen paa som Forbillede og nævne som Bevis
for Muligheden af deres Ideers Virkeliggjørelse.

En saadan Rolle spiller Englands Forfatning og
Folkeliv for MONTESQUIEU (S. 8) i hans epokegørende
Værk fra 1748: »L'esprit des lois«, som han
offentliggjorde i Genf, efterat han havde gjort
forberedende Studier til det paa Rejser i England,
Holland, Tydskland og Italien. »Prolem sine matre
creatam« - »et Afkom, bragt til Verden uden Moder«,
satte Forfatteren med stolt Selvbevidsthed som
Motto paa Titelbladet, for at betone sit Værks
Oprindelighed. Det vakte en uhyre Opsigt, udkom i
halvandet Aar i toogtyve Oplag og fremkaldte en Mængde
Modskrifter. Dets Ideer danne Grundlaget for hele den
følgende Menneskealders politiske Debat ikke blot i
Frankrig, men i alle civiliserede Lande. Ogsaa i
Danmark studeres og drøftes det ivrigt; allerede 
Holberg indlader sig med det, og alle de 
betydeligere politiske Forfattere - P. Kofod-Ancher,
J.S. Sneedorff, Tyge Rothe og Andre - vende
atter og atter tilbage til dets Tanker, dels for
at slutte sig til dem, dels for at imødegaa dem,
forsaavidt det kunde antages, at den i Skriftet ikke
nævnte dansk-norske Stat ifølge Forfatterens System
vilde være at henregne til de despotisk regerede
Riger, mod hvilken Rubricering de frisindede, men
ligesaa patriotiske Forfattere protestere paa det
Bestemteste.

»L'esprit des lois« opstiller nemlig tre Arter af
Statsforfatning: den republikanske, den monarkiske
og den despotiske, og forudsætter for hver af dem
et bestemt styrende Princip: for Republiken Dyden,
det vil sige Dyden i politisk Forstand, hvilket
nærmere bestemmes som Kjærlighed til Fædrelandet,
hvad der er det Samme som Kjærlighed til Ligheden;
for Monarkiet Æren, for Despotiet Frygten. Ud
fra disse Principer paaviser Montesquieu saa de
Forskjelligheder i Lovgivningen, som de betinge,
for at hver af de nævnte Statsforfatninger kan faae
sit Opdragelsesvæsen, sin Retspleje, sit Forsvar
o. s. v. ordnet overensstemmende med Statens
Ide. Efter denne Redegjørelse for de politiske
Former i Almindelighed gjør Montesquieu Overgangen
til Fremstillingen af den Forfatning, der for ham
staaer som den ideale, og til sin Begrundelse af denne
dens Forrang. Idet han forudskikker den Bemærkning,
at enhver Stat plejer at have sit særlige Maal,
saaledes som Rom havde det at udvide sig, Sparta at
føre Krig o. s. v., siger han, at der er eet Folk
i Verden, der har den politiske Frihed som Maalet
for sin Forfatning, nemlig det engelske. Denne
Forfatnings »skjønne System«: det konstitutionelle
Kongedømme med et arveligt Overhus og et af Folkets
Valg udgaaet Repræsentanternes Hus har i England
viist sig at sikre den ligelig fordelte Frihed
og derved at fremme Samfundets Velvære paa bedste
Maade. Paavisningen heraf fører Montesquieu ind paa
Fremstillingen af Forholdet mellem Borgerne indbyrdes
og giver ham Anledning til at udvikle sine Theorier om
Strafferetten, fremstille Skatte- og Afgiftsvæsenet,
Jordbundsforholdenes Indflydelse paa Lovgivningen,
Lovene for Handelsomsætningen og Møntvæsenet samt
Befolkningsforholdene, Religionens Stilling til
Statssamfundet o. s. fr. Trediedelen af et Aarhundrede
før Revolutionen erobrer »Menneskerettighederne«,
erobrer Montesquieu saaledes den politiske
Friheds Ide for sit Land, ja for hele
Kontinentet. »Menneskeslægten havde tabt sin
Retsadkomst; Montesquieu har fundet den og givet
den tilbage,« sagde Voltaire, for at betegne det
Epokegjørende ved »Esprit des lois«, hvis Dristighed
ikke alene laa i den uforbeholdne Fremhævelse
af det konstitutionelle Monarki som den moderne
Tids bedste Statsform, men nok saa meget i det
bidende Vid, hvormed Forf. i sine Skildringer af
den orientalske Despotisme persiflerede Frankrigs
Statsform. (Om Montesquieus Indflydelse paa den
politiske Dannelse i Danmark se Prof. EDV. HOLMS
Universitetsprogram for April 1883: »Om det Syn paa
Kongemagt, Folk og borgerlig Frihed, der udviklede sig
i den dansk-norske Stat i Midten af det 18. Aarh.«,
en historisk Afhandling, hvortil Behandlingen af de
statsvidenskabelige Skribenter i det Følgende meget
vil støtte sig).

Næstefter Montesquieu's er det Rousseau's Ideer,
der gjenfindes i dansk Statsfilosofi i forrige
Aarhundredes sidste Halvdel. JEAN-JACQUES
ROUSSEAU (1712-78) repræsenterer i Materialismens
Tidsalder en ideal Verdensopfattelse og taler dens
Sag med en betagende Varme og Inderlighed. Efter
et forvirret og forvildet Ungdomsliv, begyndte han
sin Forfatterbane i Paris 1750 med et af Akademiet
i Dijon prisbelønnet Skrift, en Besvarelse af det
Spørgsmaal: om Fremskridtene i Videnskab og Kunst
havde bidraget til at fordærve eller forbedre
Sæderne? Midt i den al videnskabelig og folkelig
Oplysning forgudende Tidsalder besvarede Rousseau
dette Spørgsmaal med en aaben, skarp og af allehaande
Paradoxer støttet Paavisning af, at Videnskaben
og Kunsten havde tilintetgjort Menneskeslægtens
naturlige Jevnhed og Godhed og frembragt sociale
Forhold, for hvilke Naturtilstandens Uvidenhed
var langt at foretrække. Allerede Rousseaus første
Skrift indeholdt saaledes den radikale Opposition
mod de gængse Anskuelser, som er ejendommelig for
hele hans Forfatterskab. Hans næste Skrift er ikke
mindre paradoxalt, baade i og for sig og i Forhold
til sin Forfatters Personlighed; thi Rousseau, der i
sit eget Liv ikke kjender anden Lov end sine Lyster
og sine Luner, tager i den for Encyklopædien skrevne
»Discours sur l'économie politique« Ordet for Statens
ubetingede Almagt overfor Individet, udgaaende fra
Sofismen: Loven er altid retfærdig. Idet han billiger
Statens Indblanding i alle Borgernes Anliggender,
selv de mest personlige,
saasom Klædedragt og Næringsmidler, etablerer han et
Statsbegreb, der ligger nær ved, hvad der i vore Dage
kaldes den socialistiske Stat, tilstræbende den videst
mulige politiske og økonomiske Lighed, Afskaffelse
af al Stands- og Formuesforskjellighed o. s. v. Selv
et socialistisk Stikord som Proudhons »Ejendom er
Tyveri« kan føres tilbage til en Betragtning af
Rousseau i hans næste Skrift: »Discours sur l'origine
de l'inégalité parmi les hommes«, hvor det hedder:
»Den Første, som indhegnede et Stykke Jord og havde
den Fripostighed at sige: det tilhører mig! samt
fandt Mennesker, der vare enfoldige nok til at tro
ham - han var den sande Grundlægger af det borgerlige
Samfund. Hvormange Forbrydelser, hvormange Krige,
hvormange Mord, hvormegen Elendighed og Jammer vilde
Menneskeslægten ikke være bleven sparet for, hvis En
havde revet Pælene op eller fyldt Grøften og raabt
til sine Fæller: Tro ham ikke! Han er en Bedrager, og
I ere fortabte, hvis I glemme, at Afgrøden tilhører
Alle, men Jorden Ingen!« Som Modsætning til den
ved hint første Overgreb skabte Ulighedstilstand
udkaster Rousseau saa Billedet af Menneskehedens
idylliske Arkadien, hvor Ligheden endnu hersker paa
Naturtilværelsens første Trin, og Sammenligningen
mellem denne Tilstand og Civilisationens Verden
tilspidses til det paradoxe Udsagn: »Det tænkende
Menneske er et vanslægtet Dyr«. Voltaire sagde
ironisk, at han efter Læsningen af denne Skildring
uvilkaarlig følte Lyst til at krybe paa alle Fire. Med
ganske kort Mellemrum udkom 1761 og 1762 Rousseaus
to betydeligste Arbejder: »Émile ou de l'éducation«
og »Le contrat social« med deres positive Forslag til
en Omdannelse af det sociale og politiske Liv. For
førstnævnte Bog som for næsten alle det 18. Aarh.s
banebrydende Værker gjorde Pariserparlamentet Reklame
ved at dømme den til Baal og Brand. »Émile« fortæller,
hvorledes en Mønsterdreng bliver opdragen af en
Mønsterlærer, er altsaa en pædagogisk Vejledning,
som Rousseau vel ingenlunde vilde fordre efterkommen i
alle enkelte Tilfælde - hvad den af en Misforstaaelse
ofte er bleven, skjøndt den jo fremstiller baade Lærer
og Elev som Undtagelser - men hvis almindelige Tendens
i flere Henseender har brudt Opdragelseskunsten nye
Baner. Skriftets store Fortjeneste er i Korthed den,
at det hævder Barnets Ret overfor de Voxnes Ufornuft
og opstiller en med Naturen stemmende Opdragelse som
Forudsætning for al sund menneskelig Udvikling. Mod
den fra
Middelalderen arvede golde, skematiske Undervisning,
mod den ensidige Uddannelse af Hukommelsen føres der
i »Émile« en djærv Kamp, fra hvilken den moderne
Pædagogik har taget sit Udgangspunkt. Baade Emnet
og Tendensen har ganske naturligt tvunget Rousseau
til her at indrømme det Individuelle mere Ret,
end han ellers ynder at tillægge det; han tager
da ogsaa sin Reservation, idet han kun giver dette
Hensyn Lov til at røre sig, saalænge Opdragelsen
staaer paa; er den fuldendt og Barnet uddannet til
Statsborger, skal det saaledes udviklede Individ
stilles ind i sit Numer i Samfundet og underordne
sig dets altbestemmende Myndighed. - I »Émile«
forekommer den berømte -»Profession de foi du vicaire
savoyard«, som oplyser os om Rousseaus religieuse
Standpunkt. Han staaer omtrent paa samme deistiske
Stade som Voltaire, men er meget forskjellig fra
denne ved den varme Inderlighed, hvormed han omtaler
de guddommelige Ting. Han bekæmper Materialismen,
hævder Sjælens Tilværelse og Udødelighed, Villiens
Frihed og den medfødte Samvittigheds Magt; men paa
den anden Side fører han aaben Fejde mod Præstevælde
og Dogmelære, mod at forvandle Hjertets Religion til
et kirkeligt System. Rousseau skaffede sig paa denne
Maade Fjender til alle Sider: Atheisterne bekæmpede
ham som en Forsvarer af det forhadte og spottede
»grand Être«, Encyklopædisterne tog Afstand fra ham,
og Gejstligheden med Erkebispen af Paris i Spidsen
forkjætrede ham.

I det omfangsrige politiske Skrift »Du contrat social
ou principes du droit politique« har Rousseau
videre udført de Tanker, der først kom tilorde i
Afhandlingen om den politiske Økonomi. Han omstyrter
den hidtil gjældende Anskuelse om Regeringernes
Udspring fra den guddommelige Ret og betragter i
Modsætning hertil Folkesouveraineteten som Ophav
til al Statsmyndighed. Idet han gaaer ud fra den
Sætning: Mennesket er født frit, og allevegne er
det lagt i Lænker, undersøger han først Grundene til
den Trældom, der findes i Verden, og kommer til det
Resultat, at Ufriheden hidrører fra den grundfalske
Forudsætning, at et Menneske overhovedet nogensinde
har Lov til at sælge sin Frihed. For at undgaa et
saadant Salg, skal Statslivet ordnes paa Grundlag af
en »Samfunds-Overenskomst« - deraf Skriftets Titel -
ved hvilken Folket opgiver visse Frihedsrettigheder
til Fordel for den af frit Valg fremgaaede, hele
Folket repræsenterende Regering, imod at det saaledes
sikrer sig andre Fordele til Gjengjæld. Til denne
Regering, denne Statsmyndighed, som omfatter
alle Borgere tilhobe, overdrager Rousseau nu de
videstgaaende Rettigheder: hvad »Staten« dekreterer,
er ubetinget Ret, og enhver anden Mening straffes
med Døden; Individet - som det ikke var tilladt at
sælge sin Frihed - staaer pludselig plyndret for sin
Frihed overfor den almægtige Statsmagt, som det ganske
vist selv har været med til at vælge som En blandt
Millionerne - eller maaske ved sin Stemmegivning
efter Evne har stræbt at undgaa, men nu maa bøje sig
for i ubetinget Underkastelse, thi, som det hedder i
den Paradox, hvori denne Udvikling udmunder: Hvo som
modsætter sig den almindelige Villie, skal med Magt
nødes til at anerkjende den, hvilket ikke vil sige
Andet, end at han skal tvinges til at være fri. At
Rousseau til Virkeliggjørelsen af sit Statsideal maa
have tænkt sig Verden befolket af Filosofer eller
af Engle, ukjendte med Ærgjerrighed og Magtsyge
saavelsom med de politiske Midler, ved hvilke man
baner Vej for disse Lidenskabers Tilfredsstillelse,
er aabenbart; han levede ikke længe nok til at se
Personligheder af en hel anden Kaliber end hans ideale
Statsborgere gribe hans Tanker og føre dem ud i Livet
med en gruopvækkende Konsekvens. Thi har »Contrat
social« ikke havt den væsenligste Del i Revolutionens
Hidførelse, saa har Skriftet til Gjengjæld havt
den fordærveligste Indflydelse paa dens Gang: det
var paa dets Tanker om Folkevilliens absolute Ret,
at Jacobinismen støttede sig, og hos Konventets
Talere vil man idelig træffe paa Parallelsteder
til Ytringer hos Rousseau. Han tilintetgjorde den
fra Gud udrundne Kongemagt, men indsatte istedetfor
den Hobens guddommelige Ret, hvilken i Praxis antog
Form af et larmende Demagogis Optræden som Udøver af
»Folkets Villie«, med Døden som kategorisk Straf for
enhver Afvigelse fra det, denne Villie erklærede for
»salut public«. - Den politiske Tænkning i Frankrig
svinger mellem Saadanne Extremer som Montesquieu's
konstitutionelle Magtfordeling, for hvis Levedygtighed
England ydede Beviset, og Rousseaus demokratiske
Absolutisme, der virkeliggjort fremtraadte som
Terrorisme. I Praxis afløstes Spekulationen og dens
Udslag af et Militairvælde og en derefter følgende
Reaktion henimod de gamle Tilstande med nødtvungne og
knappe Indrømmelser til de moderne politiske Former.
Faa sin Samtids æsthetiske Smag og hele
Følelsesliv overhovedet kom Rousseau til at udøve
en gjennemgribende Indflydelse ved sin »Julie ou
la nouvelle Héloïise«, en Roman i Breve, skildrende
to hypersentimentale Menneskers Kjærlighed. Ved sit
Sprog er denne Bog et af det 18. Aarh.s skjønneste
franske Prosaværker, ved sin Ide en frigjørende
Protest mod det Konventionelle til Fordel for
de naturlige Følelser, en begejstret Hævden af
en ædel Lidenskabs guddommelige Ret overfor alle
Hindringer fra Samfundets Side. Sammenvævet med dens
drømmebaarne Idealisme, som ikke er af denne Verden,
er en halvdulgt Sandselighed, glødende i sit Inderste,
ikke mindst hvor den tilslører sig bag platoniske,
Talemaader om »Dyden«. Aanden i »La nouvelle Héloïse«
vil gjenfindes i mangfoldige af Tidens litteraire
Frembringelser baade i og udenfor Frankrig; den
tiltalte maaske de germaniske Naturer nok saameget som
de romanske og har hos os f. Ex. præget en stor Del af
Baggesens Produktion. I sine »Confessions«, udgivne
efter hans Død, har Rousseau endelig givet Verden en
i sit Slags enestaaende Selvskildring, forbausende
ved den Uforbeholdenhed, hvormed Forfatteren indvier
Almenheden i sit Sjælelivs lønligste og betænkeligste
Forvildelser - et intimt Skriftemaal, aflagt for
Offentligheden.

VOLTAIRE (S. 10) tog efter det saa uheldigt 
endte Besøg ved Berlinerhoffet Ophold paa en
lille Ejendom ved Genf, men byttede faa Aar efter
denne Residens med det nærliggende Gods Ferney, som
laa paa fransk Grund. Fra denne rolige Plet iagttog
og for en Del tillige styrede han Udviklingens Gang,
besøgt af sin Samtids betydeligste Personligheder og
opmærksomt fulgt af hele det intellektuelle Europas
Opmærksomhed som dets aandelige Stormagt. Herfra
førte han en uhyre Korrespondance, herfra ledede han
Gjenundersøgelsen af den Calas'ske Sag og fik den
sejrrigt paavist som Justitsmord, og herfra udsendte
han en Række forskjelligartede Skrifter, filosofiske,
historiske og poetiske: »La Bible commentée«, »Sur
la tolerance«, »Examen de Bolingbroke^, Tragedien
»Tancrède«, Dramaet »L'orphelin de la Chine«,
Fortællingen »Candide«. o. fl. Hvilken Form Voltaire
end valgte, blev den ham altid et Vehikel for hans
aldrig hvilende Agitation mod Autoriteten, hans Ivren
for Tankens Eneret til Undersøgelse paa alle Omraader;
og hvilke litteraire Vaabenarter han end sendte i
Ilden under disse Felttog, havde han altid til sine
sikre Allierede et for Modstandernes svageste
Sider opladt Skarpblik, et rammende og snertende Vid,
der altid bragte ham Latterens Sejr, en uovertruffen
sproglig Virtuositet, der blev dobbelt smidig under
polemisk Benyttelse, og ved Siden af de Kundskaber,
han besad, den størst tænkelige Ugenerthed i deres
tendentieuse Anvendelse ved Hjælp af hensigtsmæssig
Gruppering, Fremhævelse og Fortielse. Offentlig ved
sine Skrifter og privat ved sine Breve animerede han
det radikale Fremskridt og betragtedes af hele den
yngre Slægt som Bevægelsens rette Centrum. Da han som
en fireogfirsindstyveaarig Olding atter gjensaa Paris,
som Regeringen ikke vovede at spærre ham Adgangen
til, hyldedes Voltaire som Personifikationen af den
moderne Tanke; men under Vægten af denne Hyldest, paa
sit Livs Triumfpunkt, sank han sammen og døde 1778.

Neppe mindre end Voltaire, men med langt mindre Larm
omkring sit Navn, har DENIS DIDEROT (1713-84)
som Aarhundredets mest negative Aand bidraget til dets
aandelige Revolution. Hans Erkjendelse er skarpere end
Voltaires, hans Dialektik mere øvet, hans Fornægtelse
mere konsekvent, hans Udtryk for den mere drastiske -
det er ham, der har versificeret J. Mesliers berygtede
Ønske om den sidste Konges Ophængning i den sidste
Præsts Tarme. Voltaire bliver staaende i Deismen -
Diderot naaer forholdsvis tidlig ind i den afgjorte
Atheisme; Voltaire bevarer trods al sin Spot en vis
Grad af moralsk Idealisme - Diderot lægger ikke Skjul
paa sin fuldt ud materialistiske Verdensanskuelse;
Voltaire forholder sig skeptisk til Troeslærdommene
- Diderot erklærer Vantroen for det første Skridt
til filosofisk Tænkning. Og medens Diderot ikke
vil anerkjende nogen Sandhed som absolut og derfor
med særlig Forkjærlighed søger at rokke ved alle de
Grundlag for det politiske, religieuse og moralske
Liv, som forudsætte Tilstedeværelsen af en saadan
absolut Sandhed, har hans personlige Liv ingen af de
Pletter at opvise, som skæmme Voltaires og Rousseaus;
han er som Menneske den mest tiltalende Skikkelse i
denne filosofiske Treenighed.

Efter nogle Skrifter, der betegne Diderots
Udviklingsgang fra Katholicismen gjennem Deismen til
Atheismen - af hvilke kan nævnes den med dramatisk
Livlighed, i et elskværdigt konverserende Sprog
skrevne »Entretien d'un philosophe avec la Maréchale
***« - træder han 1749 op som afgjort Atheist i Værket
»Lettres sur
les aveugles«, hvori han, udgaaende fra en Blindfødts
sjælelige Tilstand, vil bevise, at de moralske og
religieuse Anskuelser væsenlig paavirkes af de
naturlige Livsvilkaar, saa at der ikke kan gives
nogen almengyldig Moral og Religion; for en Blind
vilde f. Ex. de Argumenter for Guds Tilværelse,
som kunne hentes fra Naturens Skjønhed og vise
Indretning, ikke have nogen bevisende Kraft. Et
Sidestykke til dette Skrift - som paadrog Diderot
flere Maaneders Fængselsstraf - er »Supplément
au voyage de Bougainville«, en Undersøgelse om
Moralfølelsen hos de Vilde i Sydhavet. Herefter
følge bl. A. »Pensées sur l'interpréetation de
la nature«, »Entretien entre Diderot et d'Alembert«
og det ved sin glimrende Stil udmærkede, modneste af
Diderots filosofiske Skrifter: »Le rêve de d'Alembert«
1770.

Samtidig med Udgivelsen af disse Arbejder anlagde og 
fuldførte Diderot imidlertid sit Livs mest omfattende 
Gjerning: Encyklopædien, Hovedhjørnestenen for det 
filosofiske Aarhundredes videnskabelige Bygning, 
Arsenalet for de revolutionaire Ideer. Planen hertil 
havde Diderot udklækket i Forening med d'Alembert og
erhvervet kongeligt Privilegium paa Udgivelsen
af en »Ordbog over den samlede menneskelige
Viden«; 1751 begyndte den at udkomme under Titlen
»Encyclopédie ou Dictionnaire raisonné des sciences,
des arts et des métiers, par une société de gens de
lettres«. Fortalen var af d'Alembert, der tillige
skrev de mathematiske Artikler, men Sjælen i det
Hele var Diderot, som ofrede tyve arbejdsfyldte
Aar paa dette Værk. Det blev i Begyndelsen modtaget
med almindelig Velvilje, endog fra Hoffets Side, men
efterhaanden som Tendensen traadte mere uforbeholdent
og samlet frem, blev Myndighedernes Modstand større,
der udstedtes Forbud imod Fortsættelsen, og først
1771 kunde sidste Bind udsendes; 1777 sluttedes Værket
med de fem Supplementbind og udgjorde da treogtredive
Bind.

Encyklopædien vilde altsaa saa at sige optage
Inventarium over Alt, hvad Menneskeheden vidste
og evnede, fremstille sine Redegjørelser i et
almenfatteligt Sprog og - saavidt muligt farve
Meddelelserne efter Hovedredakteurens filosofiske
Recept. Hvad de faktiske Oplysninger angaaer, har
Værket naturligvis forlængst overlevet sig selv;
det rigelige Aarhundrede, som er forløbet siden dets
Afslutning, har gjort saa kolossale Fremskridt paa
alle Videnskabens og Haandfærdighedens Omraader,
at Encyklopædiens Artikler herom forekomme os som
rene Rudimenter. Men allerede ved sin
Fremkomst var Værket i væsenlige Henseender 
mislykket; det rette Forhold mellem de forskjellige
Artikler kunde end ikke den mest omskuende
og alkyndige Redaktion tilvejebringe; enkelte
ejendommelig udprægede Stykker drukne i et Hav
af Middelmaadighed, og neppe nogen eneste Gruppe
kan betegnes som vel gjennemført. Tilbage for os
bliver Værkets historiske Interesse som Udtryk for
Tidsanskuelsen om de abstrakte Forhold. Heller ikke
her er der nogen strengt gjennemført Enhed tilstede;
adskillige af Artiklerne om Religion repræsentere den
theologiske Overlevering, og de politiske Stykker
ere ikke i nogen overdreven Grad revolutionaire;
Encyklopædien maatte krydse sig frem i et til Tider
noget vanskeligt Farvand - Madame de Pompadours
Luner kunde give den Vind i Sejlene eller rejse
Stormen imod den. Derimod ere Artiklerne om Moral og
Kirkevæsen skjærende skarpe, og Diderots Bestræbelse
for at lede den atheistiske Understrøm hen selv paa
de mest uventede Steder er umiskjendelig. For at
faae den rationalistiske Forklaring til at glide
let ned, lagdes der Vægt paa en livlig, pikant
Fremstilling. Ved Tendensen som ved Formen tiltalte
disse Afhandlinger stedse voxende Kredse, saa at
den »Oplysning«, der førte til Revolutionen, kan
siges at have faaet sin videst rækkende Udbredelse
ved Hjælp af Encyklopædiens folkeligt forklarende
Artikler. Derfor er den et kulturhistorisk Mindesmærke
af saa stor Betydning. Som mere eller mindre knyttede
til dette Foretagende, ialtfald som virkende
i dets Aand, betegnes en Gruppe Forfattere med
Navnet »Encyklopædisterne«. Vi have allerede nævnet
d'Alembert som Medgrundlægger af Værket og som 
Forfatter af Fortalen, et af dets bedste Partier,
hvori der gives et samlet Overblik over Menneskets
Kundskabsforraad og en Paavisning af det almindelige
Fremskridt, særlig i det sidste halve Aarhundrede
- et filosofisk Billede af aldrig forhen kjendt
Udstrækning, stor Lærdom og klar Fattelighed. 
Helvetius førte i sine Skrifter »De l'esprit«, og
»De l'homme« alle menneskelige Handlinger tilbage til
Egennytten som eneste Drivfjeder; det Gode er hverken
en evig Fornuft-Ide eller noget blot Vilkaarligt,
thi Erfaringen lærer, at Enhver holder for godt,
hvad der er ham nyttigt; kun de Handlinger vilde da
i eminent Forstand være gode, som svarede til Alles
Interesse, men da saadanne Handlinger ikke gives,
maa man begrændse sig til en nærmere Periferi og
udøve Dyden ved at efterstræbe sin egen Nations Vel,
altsaa stille Dyd og Last under en politisk
Maalestok (»Borgervellet«). Baron HOLBACH,
»le Maître d'hôtel de la Philosophie«, var
Encyklopædisternes selskabelige Midtpunkt, samlende
Oplysningsvennerne i sit Hus to Gange om Ugen til
Selskabelighed og Bekæmpelse af Gud og andre Fordomme,
som »Patriarken« o: Voltaire desværre endnu var
hildet i. Foruden sine Artikler til Encyklopædien
skrev Holbach det atheistiske og materialistiske
»Système de la nature«, der benægter Tilværelsen
af alt Aandeligt og udleder alle saakaldte »indre«
Fænomener af Materien og dens Bevægelser, benægtende
Muligheden af almengyldige Forestillinger, eftersom
ingen Iagttagelse kan være ganske den samme
hos to forskjellige Individer. Tidligere havde
Lægen LA METTRIE udtalt lignende Anskuelser i en
mere cynisk Form i sit berygtede Skrift »L'homme
machine«, i hvilket den naturalistiske Forklaring
af Verden og de sandselige Nydelsers udelukkende
Berettigelse forfægtes med ligesaa stor Skamløshed
som Overfladiskhed. Mennesket bevæges efter hans
Fremstilling som et Uhrværk af Lidenskaberne, hvis
Impulser mekanisk frembringe, hvad man kalder Dyd og
Last. Hvis man vil overtyde sig om, hvor hurtigt man i
det »filosofiske Aarhundrede« affærdigede Fysiologiens
og Psykologiens vanskeligste Problemer, uden at trænge
ind til deres Kjærne, vil man finde et godt Materiale
i La Mettries Skrifter. Ogsaa den berømte Naturkyndige
BUFFON stod i en om end forbigaaende Forbindelse med
Encyklopædien, hvor hans majestætiske Stil imidlertid
stak af mod den sædvanlige Fremstillingsmaade. Af
andre Navne kunne fremhæves Abbé RAYNAL, CONDORCET,
CONDILLAC og CABANIS.

Skal der nu til Slutning kastes et Blik paa dem af
Tidsrummets franske Digtere, hvis Indflydelse
faaer en mere almen Karakter, kan Diderots Navn
danne Overgangen, thi adskillige af hans Digtninger
have ikke mindre Betydning end hans videnskabelige
Arbejder og hans kunstkritiske Afhandlinger. Han
har forsøgt sig paa mange Omraader, endog paa
det pornografiske i Crébillons Genre (»Bijoux
indiscrets«). Ogsaa Brevromanen »La Religieuse«
indeholder et enkelt saadant Element, men er, bortseet
herfra, en af det 18. Aarh.s bedste franske Romaner,
uovertruffen af nogen anden, hvad Sjæleskildringens
Sandhed angaaer. Til sit højeste Punkt som Stilist
hæver Diderot sig i Dialogen »Le Neveu de Rameau«;
hans Dramer »Le fils naturel« og »Le père de
famille« ere derimod svagere Arbejder, men mærkelige
derved, at de føre Destouches' borgerlige Drama et
Skridt videre i den larmoyante Retning og skabe
en Grædegenre, som fandt ivrige Dyrkere i Tydskerne
Iffland og Kotzebue, hvis Skuespildigtning i et langt
Tidsrum beherskede ogsaa vor Scene. Ogsaa BEAUMARCHAIS
ofrede i sine første dramatiske Arbejder til
denne Modesmag, men frigjorde sig snart paa det
Fuldstændigste for den, da han skabte sine to endnu
den Dag idag overalt kjendte, overalt beundrede, som
dramatiske Mesterværker over al Kritik hævede Lystspil
»Le Barbier de Séville« og »Le mariage de Figaro ou
la folle journée«, hvis Skikkelser: Figaro og Rosina,
Grev Almaviva og Cherubino, Bartholo og Bazile, ere
blevne den hele moderne Kulturs typiske Eje. Selv
var Beaumarchais' mærkelige, eventyrligt omtumlede,
fra Karaktersiden mislige, i Intelligens vidunderlig
udrustede Personlighed endnu mere alsidig end hans
Figaro: Uhrmager og Paskvillant, diplomatisk Agent
og Vaabenleverandeur, Udgiver af Voltaires Skrifter
og Grundlægger af Parises Brandvæsen, afvexlende
Millionair og Stodder, i Proces med Alverden, nu
og da arresteret, snart her, snart hist. Udaf dette
Kamplivs brogede Erfaringer, optagne i en polemisk
Aand og omsatte i levende Skikkelser og spillende
vittig, men tillige bidende hvas Dialog, skrev
Beaumarchais sine to Skuespil, kondenserende i dem
under spøgefuld Handling hele den Haan og Attraa fra
den tredie Stands Side, som faa Aar efter brød frem i
Revolutionen. Det er en historisk Situation af tragisk
Ironi, at Hoffet absolut vilde se »Figaros Bryllup«
opført i Trianon, og at den glimrende Forsamling -
Kongen lidt tilbageholden, men Marie Antoinette
og det højeste Aristokrati saameget des ivrigere
applauderede dette Forspil til deres egen Henrettelse,
tabende sig i Beundring af dets Aandrighed. - Til
den pointerede Stil i Beaumarchais' Komedier kan der
vel ikke tænkes nogen større Kontrast end den roligt
dvælende Fortællemaade i et andet af Tidens klassiske
Værker i BERNARDIN DE ST. PIERRE's
»Paul et Virginie«, et Udslag af det Rousseauske
Natursværmeri, en Afglands af dets Sentimentalitet,
men uden dens Glød. Ved sit blomsterrige Sprog, sin
rene Følelse og sine anskuelige Naturbilleder gjorde
denne i Revolutionsaaret 89 udkomne Bog overordenlig
Lykke og bevarede sin Yndest længe efter - Tidsalderen
stod i Begreb med at trække i Snoren til Guillotinens
Faldøxe, men sværmede samtidig for Idyllen; den
lavede sig til at løse det mest indviklede
Statsproblem til Ordning af et mangfoldig
sammensat Samfund og tyede om Raad til den af al
Kultur uberørte Naturtilstand, som ingen af dens
lovprisende Forfattere endog kun tilnærmelsesvis
kjendte af Erfaring eller kunde gjøre sig nogen med
Virkeligheden stemmende Forestilling om.

I Modsætning til Aarhundredets første Halvdel
faaer Tydsklands Poesi og Filosofi en ikke
liden Betydning for det danske Aandsliv i denne
Periode. For tydsk Digtning selv er den
en Gjennembrudstid, idet FR. GOTTLIEB KLOPSTOCK
(1724-1803) dels bringer den nationale Aand til
Gyldighed og afkaster det franske Aag, dels
hæver Digtekunsten op over Døgnets Fornødenhed
og gjør den til Udtryk for det religieuse og
folkelige Livs dybeste Tanker. I sidstnævnte
Henseende er især Klopstocks »Messias«
mærkelig, et Digt, han meget tidlig udkastede Planen
til, som han arbejdede paa i femogtyve Aar, men som
alt i Udarbejdelsens Tid gjorde Digteren til en af de
berømteste Personligheder i den germaniske Verden,
tilbedt næsten som en Guddom af sine varmeste
Tilhængere. De første fem Sange af »Messias«
udkom 1751 med en Tilegnelse til Kongen af Danmark,
»som havde skjænket Forfatteren af Messias, en
Tydsker, den Ro, han havde nødig for at fuldføre
sin Digtning«. Paa Bernstorfs Forestilling havde
Frederik V. nemlig indbudt Klopstock til Kjøbenhavn
og tilstaaet harn en aarlig Hædersløn af 400 Rdl.
Han boede hos Bernstorf som Medlem af Familien,
flyttede om Sommeren med Hoffet til Fredensborg,
var jevnlig Gjæst hos Kongen og dyrkedes af
den fornemme, mest tydsktalende Verden, særlig
dens Damer, som en serafisk Udsending fra en bedre
Verden. Hans »Messias« stilledes over selve Biblen i
opbyggende Kraft. Digtets Emne er Menneskehedens
Forløsning ved Kristus, og som det er skrevet paa
Hexametrets klassiske Versemaal, begynder det ogsaa
med en klassisk Paakaldelse:

Sing, unsterbliche Seele, der sündigen Menschen Erlösung, 
die der Messias auf Erden in seiner Menschheit vollendet!

Intimationen er episk, og Anlægget er ogsaa episk:
Digtet tager sin Udgang fra den Beslutning, de tre
Personer i Guddommen fatte om Frelserens Udsendelse,
og føres gjennem hele Kristi Liv til hans Opstandelse
og Himmelfart. Men episk Anskuelighed i Handling
og Persontegning fattes det næsten fuldstændigt;
Alt flyder ud i
Stemning, Klopstocks egenlige Sfære. »Hans Omraade
er Ideernes Rige,« har Schiller sagt om ham; »Alt,
hvad han giver sig af med, fører han over i det
Uendelige. Man kunde sige, at han drager
Legemet af Alt, hvad han behandler, for at gjøre
det til Aand, som andre Digtere iklæde alt det
Aandelige et Legeme.« Derfor er Klopstock
ulige bedre hjemme i Lyriken, hvor han især
i Odedigtningen ofte hæver sig til det Sublime og
vilde gjøre en endnu stærkere Virkning, hvis han ikke
havde valgt Oldtidens forskjellige lærde Versformer
til Metrum og erklæret Rimet Krig, »denne onde
Aand med det plumpe Ordbulder«. Grundtonen i
hans Oder er den religieuse Begejstring, hvad enten
han besynger Venskab eller Kjærlighed, Naturen
eller Fædrelandet. I hans Dramer maatte
Klopstocks Mangler træde endnu stærkere frem end
i hans Epos, men trods dette have hans saakaldte
»Bardieter« (»die Hermannsschlacht«, »Hermann und
die Fürsten«,  »Hermanns Tod«) ved deres nationale
Emner og fædrelandske Begejstring bidraget deres
ikke ringe Del til den tydske Ungdoms Vækkelse.
For Danmark har Klopstock faaet Betydning ved
sin Indflydelse paa Ewald, hvis varme Natur her
for første Gang kom i nær Berøring med en Digter,
der følte Poesien som sit Livskald og øste sine
Inspirationer af en levende Fantasi og en luende
Følelse; Ewald fulgte Klopstock paa de Omraader,
denne bevægede sig paa, og tilegnede sig
navnlig i sin Odedigtning sit Forbilledes Stil.
Det bredere Publikums Smag formaaede den tydske Digter
ikke at vinde, og imod det, man fandt klopstocksk
hos Ewald, rejste den norske Skole sin nationale
Opposition. Hos den tydskdannede Del af Samfundet
afløstes Klopstocktilbedelsen af Begejstringen for
SCHILLER, som ligeledes støttedes med Penge
fra Danmark. Forøvrigt var Smagen delt
mellem RABENERS Satirer, GESSNERS Idyller og
GELLERTS Fabler; hos Baggesen er Paavirkningen
af WlELANDS gratieuse Frivolitet kjendelig.
LESSINGS Kritiker læstes af Smagsdommerne, og de
af ham udgivne »Wolfenbüttelsche Fragmente«
toges til Indtægt af Fritænkerne. For HERDER
og GOETHE kom den rette  Forstaaelse først i
det næste Tidsrum. Vel vakte »Werthers Leiden«
megen Sensation og blev læst af mange Mennesker -
udenfor det theologiske Fakultet, der maatte sende
Bud i fire Boglader, for at opdrive et Exemplar,
da det 1776 skulde afgive Betænkning over
Tilraadeligheden af en dansk Oversættelse, som
det henstillede at
nægte Tilladelse til, fordi den nævnte Roman maatte
betragtes som et Skrift, »der bespotter Religionen,
besmykker Lasterne, kan fordærve Hjertet og gode
Sæder«; men dybere Rødder slog denne Digtning endnu
ikke, end at Baggesen 1784 kunde ridse en Trekant

»hvis Basis er fra en Werthers Bolig 
til Lottes Hjem, og hvis Toppunkt er 
i Maanen.«

Tydskland tog i denne Periode Styret paa Filosofiens
Omraade og beholdt det længe for de germaniske
Nationers Vedkommende. IMMANUEL KANT (1724-1804) gav
Videnskaben en ny Skikkelse og gjorde Front mod
mange af de tidligere herskende Systemer. Han er enig
med Locke i, at al vor Kundskab kommer af Erfaringen,
men hævder i Modsætning til ham, at Erfaringen
ikke kan tilegnes ved Hjælp af den blotte Sandsning:
Tilegnelsen forudsætter en apriorisk Erkjendelsesevne,
som intet har med Sandsningen at gjøre. Her tager
han sit Udgangspunkt, idet han i al Erkjendelse
skjelner imellem Stoffet og Formen, Matenen og
Ideen, den foreliggende Kjendsgjerning, der skal
erkjendes, og den Aanden tilhørende Evne, som gjør
Erkjendelsen mulig, og som til formalt Grundlag har
Forestillingen om Tiden og Rummet. De ved Sandsningen
indvundne Anskuelser indordnes af Forstanden under
Almenforestillinger og forbindes, saa der fremkaldes
Domme. Idet Kant henfører alle Domme under een af
de fire Klasser: Kvantitet, Kvalitet, Relation og
Modalitet, opstaaer der for hans Betragtning en Række
Kategorier - Enhed, Flerhed og Alhed - Mulighed,
Virkelighed og Nødvendighed o. s. fr. - om hvilke
han hævder, at de ere aprioriske Tankeformer, der
ikke skyldes Erfaringen, men ere Aandens evige Love,
Forstandens Former. Ligesom Forstanden bringer Enhed
i Fænomenerne, saaledes bringer Fornuften Enhed i
Forstandserkjendelserne; Forstanden er Evnen til at
fælde Domme, Fornuften Evnen til at drage Slutninger,
af hvilke Kant opstiller tre Arter, til hvilke der
svarer de tre Ideer: om Sjælen, om Verden og om
Guddommen. Efterat Erkjendelsens Omfang saaledes
er fastsat, henføres Villien under »den praktiske
Fornuft«, der har til Maal at dømme om Godt og Ondt,
og bestemmes som bestaaende af et materielt og et
formelt Element, idet den sandselige Naturs Drifter
mødes med de uegennyttige Grundsætninger, der opstaa
i Kraft af Villiens egen Magtfuldkommenhed. Den
praktiske Fornuft
udtaler den algyldige Morallov: Du skal altid
handle saaledes, at din Villies Grundsætning
tillige kan tjene som Grundlag for en almindelig
Lovgivning. Dersom Mennesket var et rent Fornuftvæsen,
vilde det altid handle efter denne af Fornuftens eget
Væsen, af dens Selvlovgivning udsprungne Lov; men
som Led af en Sandseverden er Mennesket underkastet
Drifternes Indflydelse, og derfor maa Moralloven
antage det kategoriske Imperativs ubetinget bydende
Form: Du skal. Drifternes Eneherredømme vilde være
ensbetydende med den menneskelige Friheds Ophævelse;
men for Kant er just Friheden en af Forudsætningerne
for hans Sædelære, ifølge hvilken Mennesket af frit
Pligtvalg stræber mod et Dydens Ideal, der ligger
højere end den i Endelighedens Tilværelse opnaaelige
Lyksalighed og forudsætter en stadig Udvikling,
altsaa Sjælens Udødelighed. Harmonien mellem Dyden
og Lyksaligheden har atter til Forudsætning en
af Naturen uafhængig, med Aand og Villie udrustet
Aarsag: Gud, hvis Tilværelse saaledes er grundet
i den højeste Morallov, hvorvel der ikke kan føres
Beviser for den. Moralen fører altsaa til Hævdelsen
af Guds Tilværelse, ikke som en Følge af Religionen,
idet netop omvendt denne er en Følge af Moralen,
hvis Autoritet hviler paa den praktiske Fornufts
Selvlovgivning.

Hvor lidet fyldestgjørende denne Paavisning af nogle
væsenlige Grundtræk i den kantiske Filosofi end
ifølge Sagens Natur maa være, vil den dog antyde,
hvilken Fornyelse af den filosofiske Tænkning Kants
Optræden betegner, og hvilken Gjenfødelse af Ideerne
den medførte. Havde Empirien i sin Tid frelst Tanken
fra at hungre ihjel ved Skolastikens golde Bryst,
saa var det nu ikke mindre fornødent at vikle den
ud af de Baand, i hvilke Erfaringsverdenen holdt den
fangen. Kants System staaer som et organisk udviklet
Tankelegeme ved Siden af den materialistiske Filosofis
tendentieuse Eklektisme; og dette Legeme har en Sjæl,
der skuer igjennem og bagved de Sandseindtryk, ved
hvilke Locke blev staaende, og hævder Menneskesjælens
naturlige Tilbøjelighed til at søge den metafysiske
Enhed, hvor Hume, benægtende al Kausalitet, maa ende
med ogsaa at benægte Metafysikens Mulighed. Man kan
derfor fatte, med hvilken Tilslutning Kants Lære
mødtes, da den henimod Aarhundredets Slutning kom
til almindelig Kjendskab; thi efterat han i en lang
Række af Aar havde holdt
Forelæsninger over alle Filosofiens Grene, nedlagde 
han først i en ældre Alder Frugterne af sine Studier 
i de tre Hovedværker: »Kritik der reinen Vernunft«
1781, »Kritik der praktischen Vernuft« 1790 og
»Kritik der Urtheilskraft« 1793. De sidste af
Aarhundredets Aar ere fyldte af en stærk filosofisk
Bevægelse i den lærde Verden herhjemme, fremkaldt af
Kantianismen. Rahbek siger, at »hvor man kom, og hvem
man fandt, saa var det Kant paa hver en Kant«, og den
enthousiastiske Baggesen antog Navnet »Immanuel« som
Hyldest til den beundrede Tænker, der havde skjænket
sin Samtid en Fornuftreligion, som havde Evne til
at forme Livet sædeligt i Kraft af sit Pligtbud
og sin Antagelse af Udødeligheden, uden at behøve
Kristendommens Mystik eller Fornuftmodsigelser, hvilke
»Oplysningen« ikke kunde forsone sig med. Dermed
vare de Bedste i Tiden tilfredsstillede. Mængden
og dens Ordførere forlangte langtfra Saameget. Den
blev staaende ved Fordringen om almen Lyksalighed,
rede til at erhverve denne ved Pligtopfyldelse i
borgerlige Forhold, ubekymret om hvad der kunde
ligge paa den anden Side af denne Tilværelse eller
sikker paa, at Livets Krone var en Borgerkrone for
ædel Daad. Yderlighedsmændene vilde derimod benytte
Situationen til at faae Kristendommen ud af Verden
eengang for alle og rettede deres stærke og idelige
Angreb mod den som en Lære, til hvilken Fornuften ikke
kunde forholde sig ligegyldig, eftersom dens Bestaaen
var en stedsevarende Haan mod al Fornuft; ikke uden
Snildhed tog de Kants Argumentation i deres Tjeneste
ved at dreje hans Benægtelse af Gudstilværelsens
udvortes Bevislighed hen til at betyde det Samme som
en Nægtelse af selve Guds Existens. Medens Ordet
Tolerance er et af Tidens Stikord, viser den sig
hos Fritænkerne i Forhold til Kristendommen som en
yderliggaaende Fanatisme, hos Oplysningsvennerne som
Indifferentisme. Det omskuende Hensyn til Oprettelsen
af Menneskehedens Lyksalighedstilstand skaber et
andet Stikord: Humaniteten, bag hvilket egoistiske
Bestræbelser ofte finde et velkomment Skjul, men
som ogsaa bliver Fanen for et alvorligt ment, af dyb
Overbevisning udgaaet og med redelig Villie fremmet
Arbejde i den menneskelige Udviklings Tjeneste,
om end hyppigt skadet af den utaalmodige Hast,
der er Kjendemærket for Reformlysten og mangen
Gang tilintetgjør Plantens Væxt i sin Ivrighed
for at undersøge, hvor vidt Frøet er naaet i sin
Spiren. Da Lyksalighedstilstanden skal realiseres i
denne Tilværelse, lægges
Vægten overvejende, for ikke at sige udelukkende,
paa det Nyttige. Medens denne Tendens, anvendt paa
de praktiske Omraader, i mange Henseender fører
til Fremskridt og Udvikling, sætter dette alt Andet
udelukkende Øjemed dog i det Hele taget Tidsalderen
et lavt Maal. Endnu mere iøjnefaldende bliver dette,
hvor Nyttekravet rettes til saadanne Virksomheder,
der ifølge deres Natur maa afvise en slig Maalestok
som inkommensurabel med deres Virkemaade og Hensigt:
til Videnskaben med Fordring om, at den direkte skal
stræbe efter nyttige Resultater; til Kunsten, der skal
prædike Pligtopfyldelsens og Dydens Skjønhed og derfor
væsenligst maa dyrkes som moralsk opbyggelig Allegori;
til Poesien, der ved sin indsmigrende Form skal lokke
Menneskene til at høre og eftertænke de moralske
Lærdomme, de ellers vilde være mindre tilgængelige
for, og derfor skal iklæde sig det til Borgerheld
sigtende Læredigts Form. I Samfundslivet henvendte
Nyttighedsfordringen sig til hver enkelt Borger med
Opfordring til at vise Borgeraand og Borgerværd ved
at udpønse Planer til Statens Bedste, det almene Vel;
det mylrede som Følge heraf med de huleste og tommeste
Projekter, uden Spor af Rod i nogetsomhelst Kjendskab
til Virkeligheden, men alle fremsatte i »Oplysningens«
Navn, og By og Land vrimlede af ørkesløse Hoveder,
der, berusede af den Appel, Tidsaanden rettede til
enhver nyttig Borger, skrev den ene Piece efter
den anden med Forslag til Statens Forbedring; som
eet Exempel for alle kan mindes om det herhjemme
fremkomne Forslag af Prof. A. Gamborg om at forbedre
Fuglenes Sang i vore Skove ved at indføre Kanarifugle,
der kunde lære dem at synge.

Det var i og for sig en høj Tanke at arbejde direkte
med paa Lyksalighedens Bygning, som »Patriot« nærmest
for sit eget Fædrelands, men som Humanitetsmenneske
overhovedet ogsaa for den store Menneskeheds
Vedkommende. Og endnu større blev Tilfredsstillelsen,
fordi man derved ligesom kom i Klasse med Oplysningens
kronede Apostle, de humaniserende Indehavere af
Ruslands, Østerrigs og Preussens Troner: Katharine
II., Joseph II. og Frederik II., der jo rigtignok
midt i Oplysningsperioden fremmede Polakkernes
Lyksalighed paa en egen Maade, nemlig ved at dele
dem imellem sig, men let fik Tilgivelse for dette
lille Brud paa Borgerrettighederne, fordi de ellers
vare gjennemtrængte af Oplysningens Theorier. Ogsaa
i Danmark udgik for en Stund de humaniserende
Reformer om
ikke fra selve Tronen, saa dog fra dens Fod, og 
det endog forholdsvis tidlig og med en erklæret 
Fritænker som Talsmand. STRUENSEE var sin Tidsaands
ægte Søn: opfyldt af dens nyeste Tanker, reformivrig,
med Tro paa Institutionernes Almagt og Menneskenes
hurtige Perfektibilitet under deres Indflydelse, uden
Tro paa Gud, uden Erfaringens Kjendskab til Verden,
frivol og nydelsessyg. Hans Reformer, de gode som de
slette, visnede som Træer, der i udvoxen Tilstand
plantes i Sand. Og Andet vare de heller ikke; han
kjendte ikke Jordbunden og mente ejheller at have
nødig at kjende den, naar blot Planten var god. Men
i Danmark traf han paa nogle uventede Forhold, som
han ikke havde taget med i Beregning: Uvillien mod
Tydskeriet, der just paa dette Tidspunkt konsoliderede
sig i Praxis, samtidig med at man i Theorien sværmede
for alment Broderskab og abstrakt Menneskehed, samt
en Loyalitetsfølelse, der havde saa stærke Rødder i
Folket, at den endog kunde overleve de haarde Prøver,
Christian VII.s Regimente satte den paa, ja ligesom
samle sig til Værn om den i sit Ægteskab krænkede
Konge, trods hans personlige Foragtelighed, og blusse
op som energisk Uvillie over den fremmede Eventyrers
Frækhed. Til Belysning af denne Folkestemning, der
mere og mindre aabenlyst ledsager Periodens politiske
Opposition, skulle vi citere en Passus af EDV. HOLMS
Side 215 nævnte Skrift:

»Idet Frederik V. besteg Tronen i den dansk-norske
Stat, fik de tvende Riger en Konge, der ved
sin Personlighed var mest oplagt til at vise
Enevælden fra dens mildeste, elskværdigste Side. Han
havde den Venlighed og Jevnhed, der altid gjør et
uimodstaaeligt Indtryk paa en Nation som den danske,
det var umiskjendeligt, at han følte varmt for
sine Undersaatters Vel, og til Trods for den næsten
helt tydske Opdragelse, han havde faaet, havde Folk
en rigtig Fornemmelse af, at der boede et dansk
Hjerte i hans Indre. Om muligt med endnu større
Sympathi omfattedes hans unge Dronning, Louise,
denne forunderlig indtagende Skikkelse iblandt de
danske Dronninger, i hvem Samtiden vistnok med fuld
Oprigtighed saae en ny Dagmar. Enhver veed, hvilket
Omslag der skete i Kongehusets Forhold til Folket ved
dette Tronskifte, da den Skranke faldt, som Christian
VI. med sin besynderlig kejtede Stivhed og Sophie
Magdalene med sit hovmodige Væsen havde rejst imellem
dem og Undersaatterne. Skjøndt der ingen Grund
er til at tvivle om, at der har været
dem, som oprigtig agtede Christian VI.s
samvittighedsfulde Arbejde som Konge, og
uagtet Ærefrygten for Kongedømmets Højhed under
ham  var almindelig udbredt, kom der med
Frederik V.s Tronbestigelse en virkelig
Varme i den royalistiske Stemning, hvor smagløst
den end tidt og mange Gange lagde sig for Dagen.
Det er den, man føler ved Holbergs bekjendte
Udtalelse om hans Glæde ved at se det muntre,
friske Liv ved den unge Konges Hof, og det er den,
der har bragt ham til at give sin Hengivenhed
for Frederik V. et saa elskværdigt Udtryk i hans
Tilegnelse til Kongen af Oversættelsen af Herodian;
men den lyder ogsaa til os igjennem saa mangfoldige
andre Steder i Datidens Litteratur, at den umuligt
kan opfattes som Andet end som en oprigtig og
alvorlig Følelse. Den Lykke, det syntes
at være for den dansk-norske Stat, at den kom
til at staa udenfor den ødelæggende Syvaarskrig,
styrkede Taknemligheden imod en Fyrste, hvem man med
Rette tiltroede Kjærlighed til Freden, om det end i
Virkeligheden ikke var ham, men J.H.E. Bernstorf,
der ledede den ydre Politik saaledes, at Freden
kunde bevares. Hvor ubetydelig en Mand han i og for
sig var, oversaa man; der blev kun tænkt paa
hans gode Hjerte, man glædede sig i Kjøbenhavn over
»Frederik Ejegods« venlige Hovednik og milde Smil,
naar han kjørte igjennem Gaderne, og idet man med en
næsten besynderlig Naivetet tillagde ham Æren for
de Fremskridt, der utvivlsomt fandt Sted i
flere Henseender, omdannede man ham til at være den
Velsignelse bringende Menneskeven, som man længtes
efter at se paa Tronen. Ret pikant karakteriserede
Luxdorph engang Stemningerne i Frederik IV.s sidste
Tid, under Christian VI. og Frederik V. ved at udtale:
»Under Frederik IV. frygtede man ikke og havde dog
Grund dertil, under Christian VI. frygtede man,
uden at have Grund dertil, under Frederik
V. hverken frygtede man eller havde Grund dertil.«
Det dobbelte Mindesmærke om Frederik V., der strax
fremstiller sig for Tanken, hans smukke Rytterstatue
paa Amalienborgplads og Ewalds Kantate ved hans
Jordefærd, skyldes derfor ikke fremhyklede Følelser
eller en kunstlet Stemning. De ere Udtryk for
en virkelig Hengivenhed for ham. Ganske vist,
denne Følelse og den royalistiske Ærbødighed for
Herrens Salvede blev sat paa en alvorlig Prøve,
da det efterhaanden blev vitterligt, at han sank
sammen til at blive en forfalden Stakkel, om hvis
Udskejelser Rygtet snart fik travlt,
efterat det tidligere næsten kun havde havt at
fortælle vennesæle Træk om ham. Kjøbenhavnske
Borgermænd kunde ryste medlidende paa Hovedet, naar
de saae ham efter Taflet, med en af sine Hofmænd
under hver Arm, halv beruset med stiv Holdning blive
hjulpet ned fra Kristiansborg for at stige i sin Vogn;
men Ingen hørte dem ytre et dadlende Ord. Folk slap
ikke Kjærligheden til ham. Et slaaende Vidnesbyrd
derom er Dorothea Biehl, der i sine historiske Breve
om ham til Johan Bülow kan fortælle de skrækkeligste
Historier om ham og maa tilstaa, at det fattedes ham
paa Virksomhedsaand, men dog helst vil undskylde ham,
dog kalder ham den tilbedede Frederik og maa lægge
Pennen bort for at græde ud, da hun har fortalt hans
Død. - Royalismen fik imidlertid et endnu værre Stød
at overstaa, dengang Christian VII. besteg Tronen. De
Forhaabninger, med hvilke han hilstes som Konge,
afløstes snart af bitre Skuffelser. Hvornaar var der
vel noget Godt at fortælle om ham, der begyndte som en
lunefuld, for ikke at sige ondskabsfuld Dreng og faa
Aar efter, ødelagt af Udsvævelser, blev vanvittig. Det
var kommet saa vidt med Kongeværdigheden, at man
kunde se ham, Støvlet-Katrines Elsker, med sine
Følgesvende ved Nattetid i Slagsmaal med Vægterne paa
Kjøbenhavns Gader. Struensees Virken og Katastrofe
skulde ikke stille Christian VII. og Kongemagten
højere. Hvad der er fremkommet af stærke royalistiske
Udtalelser til denne Konge, er med Undtagelse maaske
af hans allerførste Regeringstid at opfatte som
konventionel Smiger. Den Tanke ligger da ogsaa nær,
at Enevælden var truet af en alvorlig Fare, saafremt
ikke Frederik VI. som Kronprinds atter havde vakt en
virkelig Hengivenhed mod Kongefamilien tillive baade
hos Danske og Normænd.«

Til at stille Kongemagten højere bidrog Struensees
Virken ikke, men - saa underligt det kan lyde - til at
gjøre Kongens Person mere afholdt for en Stund bidrog
den sin Del; hvor lavt han end stod i det almindelige
Omdømme, harmedes man dog paa hans Vegne over den
Fornærmelse, han saa at sige aabenlyst var udsat for,
han blev en Gjenstand for virkelig Medlidenhed, og
fra Medlidenhed til Kjærlighed er Vejen ikke lang,
især hvor den er godt kjendt fra gammel Tid. Det er
karakteristisk, at i en Tid, da Strømningen begynder
at gaa Kongemagten imod, er det i Danmark ikke for den
frisindede Minister, men for den svagsindede Konge,
Folkestemningen tager Parti i en historisk Situation,
der ypperlig
kunde være exploiteret til at svække Agtelsen for
Kongemagten og dens Indehaver. Den Litteraturstrøm,
der udgød  sig umiddelbart efter Katastrofen i
Januar 1772, og som repræsenterer Forfattere fra
Suhm og Balle ned til den obskureste Aabenraa-Poet,
vidner i sin Smiger som i sine Forbandelser ligesaa
højt om Glæden over Kongens Befrielse fra Tydskerens
Aag som om Hadet til denne. At Struensee under al
sin Reformeren nonchalant tilsidesatte Hensynet til
Nationalfølelsen, var en Kilde til stadig Forbitrelse
i en Periode, da Tydskernes Indvandring og
Ansættelse i Statsembeder var større end
nogensinde før. At der var mange dygtige Mænd
imellem - deres Navne ville vi senere møde - kunde
ikke forsone med den Tilsidesættelse, Landets Børn
maatte føle, og som kun forøgedes ved det Overmod,
hvormed mange af de Indvandrede tilkjendegav det som
en Naade, at de tog tiltakke med det lille Lands
gode Embeder. Disse Omstændigheder gjorde, at
Folkemeningen med Tilfredshed hilste Guldbergs
reaktionaire Regimente, fordi det var dansk,
og at Royalismen overlevede de haarde Stød,
den ellers nødvendigt maatte modtage under
en Konge som Christian VII. Da Kronprindsen greb
Styret 1784, oprandt netop den Reformernes Tid, da
de bedste og mest praktiske af Oplysningsperiodens
Tanker gjennemførtes ved Bernstorf, Reventlow og
Colbjørnsen.  Den franske Revolutionsbevægelse fandt
saaledes i den dansk-norske Stat et fremskredent
Reformarbejde, tildels som Følge af dette en mod
Kongehuset loyalt sindet Befolkning og endelig
en Pressetilstand (ved Forordn. 3. Decbr. 1790),
som næsten ikke kjendte til nogen hemmende Indskriden,
men i liberalt Maal tillod de radikale Skribenter at
give deres platoniske Revolutionsbegejstring Luft.
»De er vistnok forbauset over, hvad der bliver
trykket her«, sagde A.P. Bernstorf til den svenske
Diplomat Ehrenheim. »Det er min Grundsætning,
ikke at bekymre mig derom; thi Sligt falder til Jorden
af sig selv, naar man ikke giver sig af dermed, og
Forfølgelser vilde kun endnu mere ophidse Sindene«.
Alle Revolutionsideerne gav Gjenlyd i vor Litteratur
som i vore Klubber, men stort mere end en
Stemning blev det ikke til, hvad det politiske
Frihedsskrig angik, thi det manglede sit Objekt,
den Trældommens Mur, fra hvilken dets Ekko skulde
rulle tordnende tilbage. P.A. HEIBERG er
omtrent den eneste Oppositionsskribent, der taler
i praktiske politiske Termini; de Andre fortabe
sig i Abstraktioner om Menneskerettigheder,
Frihed, Lighed, Aristokratforfølgelse o. s. v. Som
Illustration kunde bruges Episoden hos Pastor Pawels i
Hørsholm. Hos ham samledes engang Rahbek, M.C. Bruun,
der hemmelig var kommen i Besøg fra Hveen, hvortil
Frihedshelten var flygtet, og den fra Sverig forviste
Grev Horn, der boede paa den nærliggende Folehavegaard
under Navn af Claesson. Foran dem laa en Tegning,
der forestillede Kroner, Sceptere og andre Despotiets
Symboler, sammendyngede paa et Baal. Rahbek greb sit
Glas og sagde »med den Højtidelighed, han saa ganske
havde i sin Magt«, det ene Ord: Skaal! og saa drak
de paa alt Despotis Undergang.

Alvorligere var Striden paa det religieuse Omraade,
og her vandt Oplysnings-Ideerne en Sejr, hvis Følger
strakte sig et godt Stykke ind i vort Aarhundrede.

I det theologiske Fakultet var den strengt 
lutherske Orthodoxi endnu repræsenteret af
den gamle Professor PEDER HOLM, men hans Tid var
forbi, og det var kun ved at lønne sine Tilhøreres
Udholdenhed med de Stipendier, han raadede over,
at han kunde samle et Auditorium om sig; »man skulde
gaa paa mans Kollegier, saa kunde man ligesaa snart
hjælpe Dem som nogen Anden«, svarede han en Student,
som søgte Kommunitetet. Den Wolf ske Filosofi, som
med mathematisk Tilforladelighed vilde godtgjøre den
fornuftige Mulighed af de kristelige Troessandheder
og saaledes forsone Fornuftkravene med Kristendommen,
havde en Repræsentant i Prof. PEDER ROSENSTAND-GOISCHE
(1704-69). For at bekæmpe Rosenstand-Fritænkeriet
skrev han ud fra sit videnskabelige Standpunkt 
det populaire Værk »Billige Frie-Tanker over
ubilligt Frie-Tænkeri«, 1753, og udgav det som et
Hefteskrift, for at skaffe dets Ideer des større
Udbredelse. Forfatteren taler til den »fornuftige«
Læser og vil for ham udvikle »den kristne Lærdoms
vigtige samt rigtige Sandheder« paa en saadan Maade,
at »den sande, sunde og ret brugte Fornuft intet
videre skal have at sige imod og ej i Ringeste med
nogen Føje kan modsige, benægte eller bestride.«
Efterat der er ført Bevis for, at Skriften virkelig
er Guds eget Ord, »af saadanne Kjendemærker, som ere
unægtelige og de, den allerskarpeste Fornuft ej med
nogen Billighed skal kunne vrage«, er
hermed tillige Beviset givet for Treenigheds-,
Inkarnations- og Forsoningslærens Sandhed, medens
- som det synes til Overflod - Guds Tilværelse og
Fuldkommenhed, hans Forsyn og Sjælens Udødelighed
bevises umiddelbart udaf Fornuften. Det Hele
er skematisk tørt, kolde Begrebsudviklinger af
formel Natur, men Indtrykket paa Samtiden var
betydeligt, og i mere end et Slægtled fulgte
Theologien denne Methode, overbevist om at 
have fundet Løsningen af et Livsproblem. Ved
JOH. ANDR. CRAMERS Udnævnelse til Professor 1765 kom
en ny theologisk Retning tilorde ved Universitetet:
den historisk-kritiske, der, grundlagt af ERNESTI
i Leipzig og SEMLER i Halle, gjorde Kilderne i
Skriften og Kirkens Historie til Gjenstand for et
filologisk og arkæologisk Studium, der skulde føre
tilbage til den oprindelige Kristendom og muligt
paavise dens Uoverensstemmelse med de dogmatiske
Lærdomme, som Fornuften tog Forargelse af. Det var
paa Klopstocks Anbefaling, den unge sachsiske Præst
Cramer blev indkaldt til Danmark som Hofprædikant
og senere Professor. Idet den kritiske Videnskab
ligesom havde stillet ham Ansigt til Ansigt med den
historiske Kristendom i de første Aarhundreder
og trængt den hele Dogmelære tilbage i hans
Bevidsthed og Interesse, havde hans gejstlige
Veltalenhed derved faaet en anskueligt skildrende,
klopstock-messiansk poetiserende Karakter, som højlig
tiltalte Tilhørerne og vakte megen Modtagelighed for
den sentimental-æsthetiske Kristendom, der udviklede
sig hos os i Slutningen af Aarhundredet. En dansk
Theologi blev skreven af

Ove Høegh-Guldberg, født 1731, Søn af Kjøbmand Jørgen
Høegh i Horsens, Søstersøn af Præsten Dines Guldberg
i Gylling, Aarhus Stift. Han blev 1761 Professor i
Sorø, 1764 Lærer for Arveprinds Frederik og saaledes
knyttet til Juliane Maries Kreds, som hvis ledende
Aand han gjennemførte Statskoupet mod Struensee
1772. Det var ham, som blev Sjælen i de følgende tolv
Aars Regeringsførelse, og skjøndt han ikke officielt
gav Navn til, kaldtes og kaldes Perioden dog med Rette
den guldbergske. I April 1784 blev han Statsminister,
men otte Dage efter tog Kronprinds Frederik Styret, og
Guldberg blev sendt til Aarhus som Stiftamtmand. Han
døde 1808 paa sin Gaard Hald ved Viborg. Som Guldberg
i Henseende til personlig Hæderlighed, Gudsfrygt og
Danskhed var den
fuldstændigste Modsætning til den Mand, hvis Plads 
han indtog i Januar 1772, saaledes brugtehan ogsaa 
sin Magt til efter Evne at sikre det nationale og 
kirkelige Liv og ledes i sin Skribentvirksomhed af 
de samme Motiver. Hans første Skrift, 1760, fortæller 
»En omvendt Tvivlers Levnedsbeskrivelse«, idet der
skildres en ung Mand, der som Barn har havt først en
Pietist, derpaa en Fritænker til Lærer og derved er
bleven ledet ind i Tidens naturalistiske Filosofi;
Skridt for Skridt fremstilles hans Frafald fra den 
ene af Fritænkeriets Paastande efter den anden, 
indtil han ender med at anerkjende Skriften som en 
guddommelig Aabenbaring. Den samme Tankegang har 
affødt Guldbergs »Breve over vigtige Sandheder«, 1761,
der ligeledes er et Forsvar for den hellige Skrift:
»Fornuften fører jo selv Vaaben for Aabenbaringens
Lærdomme; det er jo i vore Tider haandgribeligt
bevist, at Skriften er Guds Ord, og da den er det,
vil jo den sundeste Fornuft, at vi skulle tro den.« 
Endelig udkom 1765 »Den naturlige Theologi, tillige som 
en Indledning til den aabenbarede«; ogsaa her lovprises
»den yndige Overensstemmelse«, der findes mellem
Fornuften og Skriften, saa man ret maa glæde sig
over, hvor »angenemt det er at beskue det dejlige
Baand, som Fornuftens og Skriftens Lærdomme have med
hinanden«. I deres Glæde over det Overensstemmende
mellem aabenbaret og naturlig Religion (hvilket
Fritænkerne hverken kunde eller vilde faae Øje paa)
overse baade Guldberg og de andre Forfattere den
principielle Indrømmelse, de gjøre Fritænkeriet ved at
gaa ind paa at lade Fornuften blive Prøvestenen for
Troens Sandhed. 1794 udgav Guldberg sin Oversættelse
af det nye Testamente med Anmærkninger. Som 
historisk Forfatter har han især gjort sig
bekjendt ved sin Verdenshistorie, af hvilken dog kun
Begyndelsen foreligger, tre Bind (1768-72), der gaar
til Enden af den peloponnesiske Krig. Den blev i sin
Tid overordenlig læst og yndet og er ogsaa - saavelsom
Guldbergs Indledning i den romerske Statsforfatning,
der findes i hans Oversættelse af Plinius' Lovtale
til Trajan - et betydeligt historisk Arbejde,
udmærket ved et livfuldt og dog ædrueligt Sprog,
som Guldberg overhovedet er en af sin Tids bedste
danske Stilister. Hans varme Interesse for dansk
Sprog, dansk Litteratur og Videnskabelighed fremmede
mangfoldige aandelige Anliggender i det Tidsrum,
han var ved Magten, og hans fædrelandske Aand gav
sig et betydningsfuldt Udslag i Forordningen om
Indfødsretten 1776, ved hvilken der til almen Glæde
for det taknemmelige Folk sattes en Bom for den
fremmede Indflydelse. Belært af Udskejelserne i den
struenseeske Trykkefrihedsperiode satte Guldberg ved
Reskript af 20. Oktbr. 1773 meget snevre Skranker
for den offentlige Diskussion og indførte psa dette
Omraade et neppe forsvarligt Vilkaarlighedssystem,
idet Politiet uden Appel til Domstolene kunde idømme
Vand og Brøds Straf for Presseforseelser.

Som den videnskabelige Behandling af Theologien
i sin Modstand mod Rationalismen selv viste sig
paavirket af dennes Aand ved at lade sig anvise
den Arena, Modparten betragtede som gunstigst
for Kampen, saaledes blev der ogsaa indenfor selve
Kirken gjort Tidsaanden Indrømmelser, der lettede den
Sejren. En karakteristisk Repræsentant for den smidige
Kirkepolitik, der vilde vinde Fjenden ved at komme
ham imøde, men derved kun gjorde ham mere overmodig,
have vi i den højt begavede og højt beundrede

Christian Bastholm, der samtidig med Theologien havde
studeret Fysik og Filosofi og attraaede en
Plads i det filosofiske Fakultet. Da dette ikke syntes
at skulle lykkes, gik han til Smyrna som Missionspræst
ved den tydske Menighed. Efter halvfjerde Aars
Ophold her kom han tilbage til Kjøbenhavn, blev
Præst i Kastellet, tog den theologiske Doktorgrad
og fik snart efter, paa Grund af sin Veltalenhed,
Ansættelse som første Hofprædikant samt efter
Biskop Harboes Død 1782 som kgl. Konfessionarius. I
en betydelig Mængde vigtige offentlige Hverv blev
Bastholms ualmindelige Arbejdsevne og store Indsigt
benyttet. Han var to Gange gift, først med en Datter
af P. Rosenstand-Goische, tolv Aar efter hendes Død
med en Datter af Tyge Rothe. Sine sidste Leveaar
tilbragte han hos sin Søn i Slagelse, sysselsat med
Studier over Stoikernes Filosofi. Her døde han 1819,
noget over otteoghalvfjerdsindstyve Aar gammel.

»Som Ordfører for de nye Ideer har Bastholm grebet
mægtigt ind i sin Tids Udvikling og udøvet en
Indflydelse paa den danske Kirke som ingen Anden i
hans Samtid«, hedder det i E. SCHEBELS Afhandling om
»Bastholm og Balle«, »Dansk Mdskr.« 1868, 2. Bd. »Hans
Gjerning var en Reformators i vor Kirke i Oplysningens
Tjeneste; dertil havde han modtaget mærkelige Gaver,
og dog hører han ikke til Aandens Ypperste. Han var
ganske vist en ualmindelig udrustet Natur, mangesidig,
lys og klar, men hans Begavelse var ikke Geniets,
der former sin Tid ved selv at
undfange de Tanker, som komme til at udgjøre dens
aandelige Eje. Ikke et af hans mangfoldige Værker
bærer Præget af en selvstændig skabende Aand, og 
den Anklage, han rettede imod sin Tid, »at han 
sjeldent havde læst Noget af det, der udkom i 
Danmark, som selv var tænkt, som jo var laant«, 
kan i en højere Forstand
rettes imod ham selv. Hvad han gav, havde han
selv modtaget; det bar vel altid Mærket af hans egen
formende Haand, men i sit væsenlige Indhold hentede
han det fra den Kultur, der kom til os fra Tydskland,
og udarbejdede det da i dets Enkeltheder, saaledes
som nu just vi kunde bruge det. Heri laa hans
Gave, hans ejendommelige Talent. Han var saa
inderligt sammenvoxet med  sin Tid, at den ligesom
havde præget sig i hele hans aandelige Individualitet.
Dens skarpe kritiske Sands og dens urolige Reformsyge,
dens Frihedsdrift og dens despotiske, selvbevidste
Lune, dens praktiske Blik, der var forunderlig
blandet med  en  abstrakt Theoretiseren, høre
ham Alt i mærkelig Grad til. Derfor traf
han altid saa sikkert det, Tiden just behøvede,
og den glædede sig over ham og beundrede ham,
fordi den i hans Ord fandt det heldige Udtryk
for sine egne Længsler, sine Tanker og
Forhaabninger. Hans livfulde, let bevægelige,
koleriske Aand, der i sin Stræben blev ansporet
af en god Portion Ærgjerrighed, bragte ham til altid
levende at gribe ind i Tidens Spørgsmaal, og naar han
havde talt, da fandt man det gjerne saa heldigt,
at det banede sig Vej til Sverig og Tydskland,
og der kappedes man med os om at beundre denne
Oplysningens lykkelige Talsmand. Hans Tanke
var ikke dyb, men den var hurtig og klar, og naar
undtages et Par af hans første Ungdomsarbejder,
hvor en usand Pathos har gjort ham forskruet og
opstyltet, var han i sin Fremstilling let og
smagfuld, undertiden aandrig, om han end aldrig
kunde  frigjøre sig fra sin Tidsalders overflødige
Ordfylde«.

Allerede det første af Bastholms større theologiske
Arbejder er i Indhold og Form, lige til selve 
Titlen, et ægte Produkt af sin Tid. »Lovtale over 
Messias« er Skriftets Navn (1772) - en tilstrækkelig 
Tilkjendegivelse af, at Messias her stilles i Række 
med de Menneskehedens Velgjørere, hvis Gjerning det 
var Skik at prise i akademiske Veltalenhedsformer: 
»thi har Nogen fortjent en Lovtale, da har unægtelig 
denne himmelske Lærere og en falden Verdens Oprettere 
den billigste Ret dertil«. Medens selve Lovtalen 
endnu støtter sig til Kirketroens Dogmer, indeholde 
de til den danske Udgave føjede Anmærkninger 
(Lovtalen var oprindelig skreven paa Tydsk og udkom 
i Zürich 1770) adskillige Antydninger af den Retning, 
Forfatterens Udvikling var slaaet ind paa: »De gamle 
Nationer have kjendt og æret den forjættede Messias som 
Verdens Frelser. Han er den Samme som Grækernes
og Romernes Apollo, Jovis eller Jehovæ Søn, som
Ægypternes Osiris, Indiernes Brama, Kinesernes
Kiuntsé.«

Bastholm havde tidlig stræbt at uddanne sig som
gejstlig Taler, men Forbillederne vare kun faa og
endda tarvelige nok. Først da BALTH. MUNTER var bleven
indkaldt fra Tydskland, som Præst ved Petri Kirke,
fandt Bastholm, hvad han søgte. Han dannede sig
efter ham et Ideal af en Taler og arbejdede videre
paa det i Smyrna, hvor han studerede franske og
tydske Prædikener. Frugterne af disse Studier og
Overvejelser nedlagde han i sit Skrift om
»Den Gejstlige Talekonst« 1775, et Arbejde, 
der skaffede sin Forfatter stort Ry, strax
blev oversat paa Svensk og paa Kejser Joseph II.s
Befaling indført ved alle offentlige Læreanstalter
i de østerrigske Lande. Ved sin Polemik mod
gammel Slendrian yder Bogen mangt et Bidrag til
Skildringen af en svunden Tids Prædikemaade, og ved
de omhyggeligt begrundede Anvisninger til gejstlig
Veltalenhed, den giver sin Samtid, har den faaet stor
Betydning for Prædikekunsten i Danmark og Norge. Kun
maa man ikke vente mere, end Bastholm ifølge sin Natur
kunde give. For ham er den gejstlige Veltalenhed
en Kunst, der skal »overbevise, røre og behage«,
og til hvilken der fordres følgende Ingredienser:
»et godt Pund Skarpsindighed, tempereret med en
naturlig Vittighed, en levende Indbildningskraft,
Klogskab, en god Hukommelse og en flydende Tunge,
Menneskekundskab og et følsomt Gemyt, udbredt Indsigt
i verdslige og guddommelige Sandheder« - men ikke
kristelig Tro; til den stilles der ikke mindste Krav
i hele Bogen. Med sindrig Beregning af den rhetoriske
Virkning gjennemgaaes Talens Konstruktion i alle
dens enkelte Dele, lige fra Stoffets Valg til den
udvortes Mimik; men at den skal være gjennemstrømmet
af Evangeliets Aand, falder det ham ikke ind at
nævne. Han fraraader endog Brugen af Saadanne dunkle
Begreber som Guds Billede, Igjenfødelse, Anger,
Ruelse, fordi de formørke den Klarhed, der er ham
Et og Alt. Medens Afsnittet om Talens Stil i Meget
viser Bastholm som den sindrige og smagfulde Mand,
er der i Slutningskapitlerne om Talens ydre Midler
mange Særheder, der forekomme os frastødende, men ved
at beundres af den Samtid, de henvendtes til, tegne
os et Træk i, dens Fysiognomi. Idet Præsten betræder
Prædikestolen, skal han møde frem for Menigheden
»med nedslagne
Øjne, hvorved han røber en Slags Undseelse,
der er smigrende for Tilhørerne, og han viser
tillige, at hans Sjæl er gaaet tilbage i vigtige
Betragtninger«; men længe maa han ikke dvæle i denne
Stilling: »han vil da røbe Mangel paa Opdragelse,
et sky og barnagtigt Væsen, som vil sætte ham i
Miskredit«. Taler han om Gud, skal han løfte Hovedet,
taler han om bedrøvelige Ting, skal han hænge med det,
helst lidt til venstre Side mod Skulderen; er han
i Affekt, kan det stundom være hensigtsmæssigt »at
fælde en mandig Taare, men han maa ikke udgyde sig
i en Pladskregn, der vil afbryde Talen«. Munden maa
Taleren særlig give Agt paa: »At opblæse Kindbakkerne,
at bide paa Læberne og imidlertid standse i Talen,
at slikke sig om Munden eller at vrie den til den ene
Side ere saadanne Fejl, som let kan opvække Latter
endog hos de Tilhørere, der ikke gjerne le. At harke
og spytte ofte er baade væmmeligt og mistænkeligt, man
troer sædvanligt, at Taleren imidlertid leder efter,
hvad han vil sige. I Besynderlighed maa han vogte sig
for, at han ikke overspytter sig selv eller Nogen
af de omkringstaaende Tilhørere.« Ejheller maa han
»løfte Albuen over Hovedet, hvilket seer bondeagtigt
ud, eller ryste med Armene lig Fugleungerne, som om
man vilde til at flyve, ejheller, hvad Andre gjøre,
strax løfte Armene ivejret, som om de vilde give
Signal til en Bataille« o. s. v.

Kort efter den »Gejstlige Talekonst« udgav Bastholm
»Den jødiske Historie fra Verdens Skabelse
til Jerusalems sidste Ødelæggelse«, 1777,
to Bind, hvortil der senere kom et tredie med
Fremstilling af Jødefolkets Historie indtil den
nyeste Tid. Værkets stilistiske Form stiller dets
Forfatter blandt de bedste danske Prosaister; Aanden
i det er helt rationalistisk, støttende sig til den
tydske Professor MICHAELIS' kritiske Studier. Underet
opfattes som Kjendsgjerning og faaer sin naturlige
Forklaring. Eva er skabt af Adams Side, men neppe
af hans Ribben, derimod har der rimeligvis imellem
Ribbenene ligget gjemt en lille Grundspire til Evas
Legeme, som da under Adams dybe Søvn er voxet frem
til Kvindens Skikkelse. Antallet af Dyrene i Noahs
Ark beregnes til 2100, der nok kunde rummes i et
Fartøj af Størrelse som et af vore Orlogsskibe. Da
Jøderne gik over det røde Hav, hævede et Jordskjælv
Grunden i Havet, saa de fik fast Bund at staa paa,
men da Pharao kom, sank Grunden atter; »det er ikke
et Under, men en
viis Bestyrelse af Forsynet, at dette Jordskjælv
just paa den Tid skulde træffe ind og saaledes
være til Fordel for Israeliterne.«

1780 udgav den flittige Skribent - der i Henseende
til Produktionskraft maa stilles ved Siden af Holberg  
- sin »Oversættelse af det nye Testamente, ledsaget af 
Anmærkninger«, atter et fortrinligt Prosaværk og atter
en Borteskamotering af et Par kristelige Dogmer
som Treenigheden og Kristi Guddom, en kløgtig
Indrømmelse til Vantroen, der især tog Forargelse
af Forsoningslæren og hvad dermed stod i Forbindelse.
Allerede tre Aar efter udgav Bastholm sin populaire 
Dogmatik: »Den kristelige Religions Hovedlærdomme til
almindelig Opbyggelse«, et imod Fritænkeriet
rettet Forsvar for Bibelens Lære. Som Følge af
dette Formaal har Forfatteren »ladet Fornuften tale
med, hvor den kunde og saameget som den kunde tale,
men haver og ladet den standse der, hvor Mørket
overfalder den«, f. Ex. ved Treenighedslæren, thi
»den, der grubler derover, gjør det for at indlægge
sig en besynderlig  Ære, at han kan forvandle
Mørke til Lys og skabe Dag, hvor Andre kun have
seet Nat; men Sandheden taber undertiden mere,
end den vinder, ved saadanne Granskninger.«
Forfatteren gaaer derfor helst udenom Kirkens
Dogmer som uforstaaelige Spekulationer, men betoner
deres praktiske Betydning for Dyd og Lyksalighed.
Resultatet heraf bliver det, at Bastholm under
en tilsyneladende Bekæmpelse af Fritænkeriet
udhuler Grunden under Kirkebygningen. Kun enkelte
tog tilorde mod denne Fremgangsmaade, indseende
dens Farlighed, men Bastholms Anseelse som
Forfatter og Gejstlig var saa grundfæstet,  at han
kunde lade dem uænsede, saa tidt han lystede.
Da hans reformerende Ideer derimod valgte sig
Gudsdyrkelsens ydre Former til Gjenstand, hvilket
skete ved hans 1785 udgivne »Forsøg til en forbedret   
Plan i den udvortes Gudstjeneste«, vaktes der megen   
Bevægelse, og den deraf opstaaede saakaldte »liturgiske
Fejde« fremkaldte mere end et halvthundrede Skrifter 
for og imod. Bastholm havde gjort den Erfaring, »at 
de Fleste med mere Munterhed bivaane et Bal, en 
Koncert, en Komedie end en Gudstjeneste«, og hans 
Forslag gik derfor ud paa at gjøre denne sidste  
»kort, interessant og opmuntrende«; til dette Øjemed 
skulde der bringes dramatisk Liv ind i Gudstjenesten   
ved hyppige Gjensvar fra Menighedens Side paa Præstens 
Tiltale og ved Vexelkorsang til Guds Ære. Frem-
Fremdeles skulde Prædiken og Psalmerne forkortes;
af disse skulde kun de bevares, der udtrykte glade
Følelser; at bede i en Psalme fandt Bastholm absurd:
»kommer nogentid et Barn syngende til sin Fader,
naar det vil anmode om en Velgjerning? kommer det
ikke snarere grædende end syngende? Naar en Undersaat
indstiller sig for sin Fyrste for at anholde om en
Naade, bringer han ikke Musik med sig. Sang og Musik
er en Virkning af Glæde«. Bastholms Raisonnement
er alt foregrebet af de snusfornuftige Potuanere i
»Niels Klim«; det er karakteristisk, at hans Tankegang
falder sammen med den, der ligger til Grund for hin
Trivialitetens Idealstat. Ogsaa i det Rituelle skulde
der foretages tidssvarende Forbedringer: at spørge
Barnet ved Daabshandlingen, om det troer paa Gud
Fader, er urimeligt, at sige til Bruden: dine Børn
skal Du føde med Smerte, er smagløst, og hvorledes
skal man kunne sige til en Brudgom: i dit Ansigts
Sved skal Du æde dit Brød, naar man taler til Folk,
der leve af deres Renter?

Reformforslaget udvidedes 1794 med »Korte Tanker til
nærmere Eftertanke over den gejstlige Stand«. Den
franske Revolution var imidlertid udbrudt og nogle
af dens indholdsrigeste Aar forløbne. Danmarks
for demokratiske Reformer virksomme Regering havde
Stormen ikke kunnet skade; desto haardere gik det
ud over Kirken og Præsterne. Revolutionen ydede
Stikordene, og Skribenter i Hobetal anvendte dem
paa de hjemlige Forhold. OTTO HORREBOW skrev sin
»Harlekin-Præst«, den sjællandske Herremand Baron
F.C. WEDEL-JARLSBERG udgav Hefteskriftet »Den
gejstlige Stand bør afskaffes«, M.C. BRUUN paastod,
»at en vis Stand vilde tabe al Orden og Sædelighed,
naar dens Medlemmer ikke gik med en Sæk om Livet,
et Hjul om Halsen og Vinger, som man ikke kan flyve
med, paa Skuldrene«. I anonyme Satirer hudflettedes
Gejstligheden som en Korporation, der lod sig betale
for at bilde Andre ind, hvad den ikke selv troede
paa; røbede kun de færreste af dem virkeligt Vid, saa
lagde de alle det oprigtigste Had for Dagen, tildels
kunstigt fremavlet som Efterligning af Revolutionens
Polemik, tildels støttet paa Kjendsgjerninger,
som en i flere Henseender lidet ideal Præstestand
forsynede sine Modstandere med. Bastholm vilde værne
om Præsterne og gjorde det med sædvanligt Diplomati
ved visse Indrømmelser til Oppositionen. Han taler
i et af sine mange Forsvarsskrifter om »Kirkens
utaalmodige Modstandere«, der bære sig ad som Daarer,
»fordi de betragte Kristne-Systemets Lærdomme
som Stilladser for Fornuftreligionen, der jo før
jo hellere bør nedrives; men en klog Bygmester
river dog ikke Stilladset ned, førend Bygningen
er færdig«. I sine »Tanker« vil han yderligere
lempe sig efter Tidsaandens Krav. Da Ordet Præst
nu eengang er blevet lagt for Had, skal det afløses
af Benævnelsen »Folkelærer«, og hvad der ventes af
en saadan Lærer, udvikles videre. Det retter sig
meget efter, om han skal virke i Byen eller paa
Landet. Kun i førstnævnte Tilfælde behøver han lærd
Dannelse, »vel ikke for at lede Mennesket til Dyd og
Lyksalighed, men uden Tinktur af Lærdom vare de mindre
hæderlige, og ved Mangel paa saadanne Kundskaber
kunne de let i Omgang med Tænkende og Oplyste blive
beskæmmede«. Folkelæreren paa Landet skal derimod have
helt andre Kundskaber, for at kunne vejlede Menneskene
til at blive gode og nyttige Borgere; han maa kunne
Fysik, for at endelig Overtroen kan faae Ende, han maa
have Indsigt i Kemi for at kjende Jordarternes rette
Behandling, i Farveri, Brygning, Bagning og Kjærning;
i Naturhistorie for at vide Besked med nyttige
og skadelige Insekter, med Skov- og Havedyrkning,
i Veterinairvidenskaben for at kunne give Raad med
Hensyn til Husdyrenes Behandling, i Mathematik,
forsaavidt den bruges ved Opmaaling, Vandafledning
o. s. v. »Frydelig er den Udsigt for mig,« udbryder
Bastholm, »at Landet engang skal faae saadanne Lærere,
som med den ene Haand anviser deres Medmennesker at
blive lykkelige Borgere herneden og med den anden
Vejen til at blive det hisset«. Fritænkerne havde en
anden Mening om denne Reform; hvis Præsterne »kun
kunde regenereres ved at vorde Tusindkunstnere,«
sagde MALTE MØLLER, »maatte de jo før jo hellere
gjøre et salto mortale«. Men gjennemførtes Bastholms
Forslag end ikke formelt, saa var det dog dets Aand,
der fyldte det næste Slægtled af Præster, i hvis
Prædikener rationelle Anvisninger til Staldfodring og
Kartoffelavl stundom tog Luven fra den Forkyndelse,
der hører det Aandelige til.

Bastholms Rationalisme naaede sitHøjdepunkt
i et Par af hans sidste Skrifter. 1794 udkom 
hans »Visdoms- og Lyksalighedslære«, den 
rationalistiske Theologis Ethik, som han jo 
tidligere havde skrevet dens Dogmatik.
Han tager her unægtelig sit Udgangspunkt fra den
kristelige Aabenbaring, men holder den kun
i Ære paa Grund af dens Overensstemmelse med Fornuften
- de Kristnes Lov »indeholder ingen anden Forskrift,
ingen anden Regel end den, Fornuften billiger og
en vel opklaret Fornuft tilforn stykkevis haver
givet«; Aabenbaringens Betydning er kun »at lette
Fornuften dens Arbejde og gjøre Mennesket sikrere
i dets Handlinger«. Ligeledes hævder Bastholm paa
det ethiske Omraade et Ubetinget, et højeste Gode:
Lyksaligheden. Men dette Ubetingede er Produktet
af en Mængde relative Forhold, som den Enkelte maa
træffe sit Valg imellem efter Lyst og Tilbøjelighed,
idet Lyksaligheden bestemmes som »en overvejende
Tilfredsheds- og Fornøjelsestilstand, hvor Massen
af de behagelige Følelser har Overvægten over
de ubehagelige«, dels en »dyrisk« Lyksalighed,
der bestaaer i Frihed for Smerte og Sandsernes
Tilfredsstillelse, dels en »fornuftig«,
der er Nydelsen af et aandeligt Gode. Den
rationalistiske Ethiker hildes derfor idelig i
Endelighedsbestemmelser, stundum af en temmelig
lav Rang, som hvor f. Ex. Tarvelighed prises, fordi
»en opblæst Mave, et ophidset Blod, et vanskeligt
Aandedræt ere ubehagelige Følelser«, eller hvor
Kjærlighed til Næsten begrundes i de Gjengjældskrav,
man derved erhverver sig Ret til at stille til ham. -
Klarest viser Bastholm sig som den Oplysningens Mand,
der vilde redde Kristendommens for ham væsenligste
Indhold ved betimelige Indrømmelser til Tidsaanden og
derved standse Fritænkeriets yderligere Fremtrængen,
i et af Smaaskrifterne fra hans seneste Forfattertid:
»Tanker om vor Tids Fremgangsmaade for at befordre
Tankerom den religieuse Oplysning«, 1796. Træffende
skildrer han oplysning Ultraernes Færd og Sindelag:
»De ville oplyse, og hvad Midler bruge de for at
befordre denne Hensigt? De le; og kan Spot og Latter
da bevise nogen eneste Sandhed? De tale Magtsprog; og
kan nogen fornuftig Tænkende da forandre sine Meninger
ved Andres blotte Autoritet? De hudflette alle dem,
som tænke anderledes end de. Imedens de prædike
Tolerance for Andre, udøve de den ikke selv. De udøse
Galde over Mænd, som af Staten ere i mange Henseender
vel fortjente, over Mænd, som kunde være deres Fædre
saavel i Alder som i Indsigter. Jeg siger ikke mere,
end hvad der kan bevises af de Dokumenter, som vi
have i Hænderne, og rimeligen ville vi hver Dag faae
flere.« Men trods Harmen over de larmende Udskejelser,
han her skildrer, er Bastholm med den dannede og
derfor til alle Sider Hensyn tagende Mands
Ængstelse for at vise den samme Intolerance, han
bebrejder Modstanderne, i dette Skrift saa
overdrevent upartisk og overlegent diplomatisk,
at han for Kirkens Fjender paapeger den Vej,
de sikrere og sikrest kunde gaa, for at faae
en Fornuftreligion sat i Kristendommens Sted.
Han anbefaler en stadig fortsat Reformation af
den kristelige Lære, og det er betegnende for
Oplysningspræstens Blik paa Tingene, at det f. Ex. er
selve Forsoningslæren, han henviser til snarlig
Udrangering af Dogmernes Række. Men det maa
ske varligt, ved en lempelig Forsvinden. Kan den
endnu tjene til »Medkristnes Roliggjørelse«, saa maa
Lærerne, »selv om de anse den for en Vildfarelse,
anvende den, fordi de indse, at disse Mennesker
trænge til den, at den gode Kristen ikke kan
undvære den. Det er en Sjælelægedom, hvortil
han nu engang er vant. Man skadede ham, om
man berøvede ham den.« Paa dette Bastholms sidste
tvetydige Standpunkt mødte Fritænkerne ham med
et frejdigt Spørgsmaal, som hans Diplomati havde
svært ved at svare paa, da OTTO HORREBOW udgav sit
Modskrift med Titlen: »Er det en kristelig Lærers
Pligt at lyve for Almuen?«

Modsætningen til Bastholms Akkomodationsevne -
ialtfald paa de afgjørende Punkter - have vi udtrykt
i en anden af Tidens fremragende Mænd; saameget
mere fremragende, som han stod ensom i sin Kamp mod
Dagens Magter, som en let kjendelig Skive for al
deres Spot og Haan, men uden at lade sig drive ud
af den Position, han af fuldeste Overbevisning havde
indtaget og forsvarede efter bedste Evne. Hans Navn
er - paa Grund af det mindste blandt hans Skrifter -
et af de bedst kjendte i dansk Litteratur:

Nicolai Edinger Balle, født 1744 i Landsbyen 
Vestenskov paa den sydvestlige Kyst af Laaland, 
ikke langt fra Nakskov; Faderen var Sognedegn, en 
dygtig og velstuderet Mand med vidtrækkende Interesser,
Moderen en stilfærdig og from Natur, hvis Alvor og
Godmodighed, men ogsaa hvis Hang til Tungsind Sønnen
tog i Arv. Efter Faderens Død levede han et fattigt
Skoleliv i Slagelse og blev Student med Glands 1762,
otte Maaneder efter Baccalaureus og efter tre Aars
Studium theologisk Kandidat med Udmærkelse. Med
Rejsestipendium drog Balle til Leipzig, hvor han i
tre Aar
studerede under Ernesti og Gellert og efter Opfordring
forberedte sig til Overtagelsen af et Professorat; for
en latinsk Afhandling blev Magistergraden i Leipzig
ham tilbudt, men man fik itide Nys om det i Kjøbenhavn
og kom det tydske Universitet i Forkjøbet med
Uddelingen af denne akademiske Værdighed. I Göttingen
hørte Balle en anden af Theologiens Koryfæer, den
før nævnte Michaelis, bekjendt for sin Anvendelse af
det arkæologiske Studium paa det gl. Testamente og
saa højt anseet i Danmark, at den danske Regering
paa hans Opfordring og efter en af ham lagt Plan
bekostede CARSTEN NIEBUHRS store orientalske Rejse
1761-67. Efter Hjemkomsten fra Göttingen holdt Balle
Forelæsninger over Bibelhistorien og det latinske
Sprog, men misfornøjet med Forholdene i Hovedstaden
under Struensees Regimente søgte og fik han et
Landsbykald i Aalborg Stift og holdt samtidig Bryllup 
med sin første Hustru Frederikke Severine Grundtvig, 
en Datter af Præsten Otto Gr. i Vallekilde. Kort efter
Regeringsforandringen kaldte imidlertid Balles Ven
og Velynder Guldberg ham tilbage til Kjøbenhavn
og ansatte ham som Professor i Theologi. Han blev
modtagen med store Forventninger af de Studerende,
men svarede ikke ganske til dem. Hans videnskabelige
Fremstilling var solid og klar, men tynget af for
vægtigt Stof havde den ikke den Flugt, som river
med. Kirkehistorien var Balles Yndlingsstudium, og 
eet Bind af den kristne Kirkes Historie, naaende til
Reformationen, udgav han 1790: »Historia ecclesiæ 
Christianæ«; øverst blandt hans videnskabelige Værker 
staaer hans Dogmatik, den sidste latinske, som er 
udkommen i Danmark: »Theses theologicæ«, 1776. 
Ogsaa hos Balle er der, baade i hans videnskabelige 
og i hans folkelige Skrifter, Paavirkninger af den 
Retning i Tidens Theologi, der vilde strække sig saa 
langt som muligt for at paavise den fulde, for den 
kristelige Tænker saa tilfredsstillende Overensstemmelse 
mellem Aabenbaringen og Fornuften; den gamle Orthodoxi
saae paa ham med mistænksomme Øjne, og ved
Doktorpromotionen 1774 nægtede Prof. Peder Holm at
kreere sin fordums Discipel: Han kunde dog ikke lægge
Haanden paa den Kjætter, sagde han.

Efter sin første Hustrus Død havde Balle indgaaet
Ægteskab med Biskop Harboes Datter og blev ham
adjungeret som hans Efterfølger, paa samme Maade
som Harboe i sin Tid var bleven designeret til
sin Svigerfader Biskop Herslebs Arvtager, hvilket
nu fremkaldte Vittigheder om Arons Sorg over,
at Ypperstepræstedømmet var blevet arveligt paa
Spindesiden. 1783 blev Balle Biskop og stillede sig
som Kirkens Værge strax paa Post imod den dobbelte
Fjende, der truede den: Oplysnings-Reformatorerne
og Fritænkerne. Med forskjellig Styrke førte han
Kampen imod dem, alt eftersom det gjaldt den ene
eller den anden Gruppe; ingen af dem besejrede han,
men han lagde, just hvor Situationen var pinligst,
en Udholdenhed for Dagen, som maa vække Agtelse for
hans Karakter, og bar frimodigt alt det Had, der
lagdes paa ham.
 
En Episode strax efter Balles Tiltrædelse af 
Bispeembedet gjorde ham til Gjenstand for Fritænkernes
Haan. THOMAS CHRISTOFFER BRUUN havde udgivet »Mine
Frie-Timer eller Fortællinger efter Boccaccio og
Fontaine«. Bogen blev tilsendt Balle officielt,
altsaa rimeligvis fra Kancelliet, for at han skulde
afgive sin Betænkning over dens formentlig usædelige
Indhold. I sin Indstilling bad han udtrykkelig om,
at hverken Konfiskation eller Straf maatte finde
Sted, men at der blot maatte blive givet Forfatteren
Tilhold om ikke at afsætte flere Exemplarer. »Men,«
siger han, »Resolutionen blev anderledes, og mig blev
paalagt en Forretning, som jeg mindst havde ventet
mig.« Guldberg signerede nemlig følgende mærkelige
Kabinetsordre til Kjøbenhavns Politimester
Fædder, dateret Kristiansborg den 16. Decbr. 1783:
»Vi have erfaret en Anmeldelse af Mine Frie-Timer
o. s. v., som er saa ublu og skammelig, at Vi ikke
havde troet Nogen dristig nok til at udgive samme,
saa byde vi Dig Vores Konferensraad og Politimester
1) i al Stilhed at begive Dig til Forfatteren at
konfiskere alle Exemplarer samt at lade Dig tilstille
Listen over Subskribenternes Navne. 2) Forf. betaler
strax 100 Rdl. Straf eller i Mangel deraf hensættes
paa Vand og Brød. 3) Men enten han betaler eller
ikke, da, saasom man maa slutte, at det er et ondt,
fordærvet og forargeligt Menneske, ganske ukyndigt i
Religion og Kristendom, saa har Du at paase, at han
møder hos Vores Biskop Balle, hvor han undervises
deri i tvende Præsters Nærværelse; og skulde han,
som det er at formode, befindes uvidende og ukyndig
i samme, da, ifald ingen af Præsterne vil paatage sig
at give ham behørig Undervisning, skal der antages en
Skolemester, til hvem han saalænge skal gaa, til han
faaer den fornødne Kundskab. Skulde han herimod findes
uvillig eller stridig, da ville vi underrettes derom,
for at han som et forargeligt og ondt Menneske kan
hensættes i Tugt- eller Rasphuset.« Man har ondt ved
at forstaa en saadan Grad af Bornerthed som den, der
bringer Guldberg til i Alvor eller som en Fornærmelse
at forudsætte Mangel paa Kristendomskundskab som Grund
til en 33-aarig Forfatters usædelige Skrivemaade;
og end mindre forstaaer man, at en Regering ikke lod
sig afholde fra et saa uklogt Skridt af Hensyn til den
Harme og Latter, det maatte kalde tillive mod den selv
og den høje Gejstlige, der stilledes i en saa komisk
Situation. Vel var her ikke Tale om nogen offentlig
Handling, ved hvilken Bruun skulde »konfirmeres om«,
som den forbedrede Tradition har fortalt; men hans
Møde for Biskoppen i to Præsters Overværelse var -
hvorvel Bruun ved sin Bortgang selv indrømmede, at-
han »var bleven meget honnet begegnet« - dog af en
saa odieus Natur, at han absolut maatte blive den
Sejrende i den offentlige Mening og et Skjær af
Latterlighed i lang Tid komme til at hvile over de
andre Deltagere i Scenen. Denne blev da ogsaa benyttet
til en kobberstukken Satire, der meddeles S. 252
som et litterairt Kuriosum; thi just paa denne Tid
begyndte der at komme stærkt Opsving i den Litteratur
af satiriske Kobbere eller Raderinger, der ere den
illustrerede Vittighedspresses første Begyndelse.
Mod Bastholms Forslag til Forandringer i Gudstjenestens
Indretning skrev Balle 1785 sin »Vej til Hæderlighed 
for Gejstlige«, som afstedkom en heftig Pennefejde. 
Den bestemte Afvisning af næsten alle Bastholms
Novationer var Oplysningens Ordførere til Forargelse;
Historikeren ABR. KALL beklagede i en
skarp Kritik det Sørgelige i at se en Mand som
Balle, »hvem store og udmærkede Naturens Gaver,
brændende Længsel efter at gavne, vidt udbredt Lærdom,
utrættelig Flid og Arbejdsomhed og derhos da ogsaa
lykkelig indløbne Omstændigheder bestemte til at
blive en af den danske Kirkes største og nyttigste
Mænd, gaa andre Veje end dem, som føre til den sande
Hæderlighed«. Den mindre berømmelige Historiker
N. DlTL. RlEGELS skrev en plump Pamflet, der atter
havde en Række raa Smædeskrifter i Følge, et af dem
betitlet »Ynkelig Substitutskrig over otte hedenske
Svins Indbrud i Herrens Vingaard«, et andet betegnende
Sproget i Balles Skrift som »saa forsømt, saa javlende, 
saa smørrisk, saa hask, saa raat, saa surt, saa 
jernagtigt, saa salt, saa bittert«. Disse Angreb
gik Balle nær til Hjerte; de kunde ikke forandre
hans Meninger, men vel gjøre ham det ønskeligt for
Kirkens og den honnette Forfatterverdens Skyld at vise
saamegen Imødekommenhed som muligt. Et Udslag af denne
Trang til Forsonlighed er den 1791 udkomne »Lærebog
i den evangelisk-kristelige Religion«, der vel i
et halvt Aarhundrede eller mere har gaaet under det
velkjendte Navn »Balles Lærebog«, men i Virkeligheden
er Frugten af Samarbejde og fælles Overvejelse mellem
Bastholm og Balle; fra de gjensidige Indrømmelser
stammer Dobbeltheden i Lærebogens hele System, hvor
Forstandsbegrundelse og Skriftautoritet gaa Haand
i Haand, hvor Bastholms Aand er kjendelig i den
uforholdsmæssig bredt behandlede og i det Enkelte
motiverende Pligtlære, medens
det skyldes Balles vedholdende Fordring, at Læren
om Sakramenterne fik Plads i et særligt Kapitel
om Naademidlerne istedetfor at blive henvist til
et Tillæg. Ogsaa i Psalmesagen bøjede Balle sig for
Tidens Fordringer. Bastholm havde i sit Reformskrift
fundet de gamle Psalmer for dogmatiske og historiske,
for høje og for lange, og udtalt den almindelige
Trang til »fattelige moralske Sange (o: Psalmer;
Oplysningsvennerne brugte aldrig denne kirkelige
Betegnelse) for Almuen«. Balle sammenkaldte da en
Kommission til Sagens Overvejelse; man opfordrede
Publikum til at digte og indsende nye Psalmer, udskød
Luthers og Kingos over en lav Sko og bragte Poesien
i de andre ned til Tidens lave Niveau. Et Exempei
kan vise Fremgangsmaaden. Brorsons prægtige:

Gik alle Konger frem i Rad 
i deres Magt og Vælde,
de magted ej det mindste Blad
at sætte paa en Nælde -

fandt man for højstilet. RAHBEK kæmpede baade for
Nælden og for det maleriske Billede med Kongerne,
men blev overstemt, og følgende Variant, formodenlig
af OVE MALLING, vandt Tilslutning:

Om Jordens Konger end fremgaa 
i deres Magt og Hæder,
de faae ej skabt det mindste Straa,
som Kvægets Fod nedtræder.

Men i »Kristelig-evangelisk Psalmebog«, der udkom
1798 som Frugt af hele denne Kritik, er Strofen endda
bleven gjort formelt mattere ved at omskrives til:

Og kom end alle Kongerne 
i deres Pragt og Vælde,
ej  mindste Straa frembragte de, 
et Vink dem selv kan fælde.

Medens Balle saaledes bøjede af for Oplysningens Krav
i et Par Foretagender, der bleve af stor Betydning
for de to følgende Slægtleds Menighedsliv, stillede
han sig uforbeholdent og med Prisgivelse af sin egen
Person i den Bresche, Fritænkeriet havde brudt i
Kirkemuren, begunstiget af den franske Revolution,
hvis fornægtende Ideer vandt Raaderum i højere
Kredse og propageredes blandt Almuen i en Utallighed
af Flyveskrifter og Pamfleter. Som Modvægt mod 
denne voxende Tendens aabnede Balle 1793 sine 
Bibellæsninger, som han holdt hver Søndagaften 
fra 6 til 8 i Vajsenhuskirken og efter dennes 
Brand i Garnisonskirken. De vakte en umaadelig
Opsigt. Masser af Mennesker strømmede til for at
finde Trøst og Opbyggelse, men Andre indfandt sig i
den Hensigt at
bringe Sagen i Miskredit ved at foranledige og
senere udsprede Rygter om, at disse »natlige
Sammenkomster« kun tjente til at undergrave
Dyd og gode Sæder. Disse Insinuationer bragte
Balle selv til Offentlighedens Kundskab, nogle
agtede Borgere tilbød ham at vaage over Ordenen i
Kirken, og Bibellæsningerne fortsattes uafbrudt i
ti Vintre. Texten til dem, ledsaget af korte
Forklaringer, udgaves som »Bibelsk Søn-
og Helligdagslæsning« og afsattes i 30,000
Exemplarer. Fritænkerne rustede sig mod
denne Bevægelse. O. HORREBOW skrev den
førnævnte satiriske Komedie »Harlekin-Præst«:
Bispen kommer hjem fra sin Bibellæsning og beklager
sig over, at han er bleven trykket, puffet og
stødt, er bleven kaldt Troens Bulbider og har faaet
Parykken reven af; han fremstilles som »et dumt
og opblæst Menneske, der tordner fra Prædikestolen
mod alle tænkende Mænd, medens hans oppustede
Kinder ere et Sindbillede paa Dommedags Basunengle og
hans dundrende Prædikestols Gjenlyd erindre de
forskrækkede Tilhørere om de Tordenskrald, under
hvilke alle ugudelige Kjættere skulle nedstødes i den
evige Ild, som er beredt Djævelen og hans Engle«.
Bladet »Samleren« regnede ud, at Bibellæsningerne
i tre Aar havde kostet Landet 23,333 Rdl.,
for hvilke Penge der kunde være stiftet et
Skolelærerseminarium - denne nye Institution var
Tidens Kjæledægge - eller et Agerdyrkningsakademi,
eller der kunde være anskaffet en Mængde nyttige
Bøger og nye Modeller af Plouge, Harver,
Vogne, Hjulbøre etc. Der stiftedes fremdeles et
nyt Hefteskrift: »Repertorium for Fædrelandets
Religionslærere«, hvis Hensigt skulde være at 
gjøre Theologerne bekjendt med Kants Filosofi: 
»I sin hele Fylde aabenbarede sig Sandhedens Aand 
- som Verdens evige Lærer engang forjættede alle dem, 
der skulde forkynde hans himmelske Lære - i sin ypperste
Repræsentant. Immanuel Kant - velsignet være
hans Navn i Menneskehedens Aarbøger - var Manden.
Filosofien blev ved ham Videnskabernes Videnskab.«
Det var den almindelige Mening, bestyrket af selve
den anonyme Udgiver af Repertoriet, at dets
Artikler havde en Præst til Forfatter, og under
denne Forudsætning rettedes der talrige private og
offentlige Opfordringer til Balle om at paakalde
Regeringens Indskriden mod en Kirkens Tjener,
hvis Angreb paa dens Lære kortelig var formuleret
i følgende Sætninger: »Skulde man ikke her og
nu kunne sige det højt, at skolastisk Dogmatik
og Munkelegender
ikke ere Kristendom; at Kristi Guddom er en
theologisk Spidsfindighed; at der er Forskjel imellem
Kristendommens Aand og den tredie Person i Guddommen,
hvis Nullitet jeg overhovedet paastaaer; at der i
det højeste Væsen hverken er Trinitet eller Binitet,
men Unitet; at Kristus selv har opfyldt Spaadommene
og disse ikke paa ham ere opfyldte; at Mirakler lade
sig naturligen forklare, og at de aldrig kunne blive
Beviser paa en Religions Sandhed; at Kristendommens
Indhold er den hulde, Dyden humaniserende Tro paa
en hellig, alvidende, alforbarmende Gud, hvis Plan
det var ved Jesus Kristus at udbrede og omsider
grundfæste en ren symbolsk Theismus her paa Jorden.«
Balle mente imidlertid, at der var mere Ordgyderi
end farlig Agitation i Repertoriets Artikler, og
fraraadede Kancelliet at foretage noget Skridt imod
dets Udgiver: »Saadant strider ganske mod den faste
Overbevisning, som ved Jesu egne Taler er bleven dybt
indprentet i min Sjæl, at kristelig Lære aldeles ikke
skal haandhæves eller forsvares paa anden Maade end
ved Lærdom og Undervisning og grundig samt kjærlig
Overtalelse.« Rygtet vedblev imidlertid haardnakket at
nævne snart Provst Gutfeld, snart Præsten Birckner i
Korsør, snart andre Præster som Forfatter, og da det
jo unægtelig ikke kunde være en Biskop tilladt at gaa
saa vidt i Tolerance, at han upaatalt lod en Præst
bryde den Embedsed, som forpligter ham til en bestemt
Art af Forkyndelse, indgik Balle omsider med en ny
Skrivelse til Kancelliet, hvori han klart udtalte sig
om Præstens Stilling til den ved Embedseden overtagne
Forpligtelse. »Videnskabsmanden, den frie Borger og
Bonde,« sagde Balle, »kan vælge sig, hvilken Bane han
vil, til at forske efter Sandheden paa.« Men Præsten
er anderledes stillet, efterat han ved sin Embedsed
har indgaaet »en Pagt, der af ærlig Mand bør holdes i
den usvigeligste Oprigtighed. Han kan ophæve den ved
Aftrædelse fra sit Embede, men bryde den kan han ikke
og dog forblive i Embedet, uden at handle paa troløs
Maade som Bedrager og paadrage sig tilbørlig Straf
efter Loven, ikke fordi han tænker anderledes, end
vor Troesbekjendelse tilsteder, men fordi han handler
anderledes, end han som god Borger og Embedsmand bør
handle efter Ed og Pligt«. Repertoriets Forfatter blev
efter denne Indstilling nødt til at navngive sig, og
han viste sig da at være den 24-aarige theologiske
Student MALTE MØLLER, der under et Ophold i Jena
havde stiftet Bekjendtskab
med Dr. Paulus' rationalistiske Theologi og gjort
sig til dens Propagandist herhjemme. Ved denne
Opdagelse svandt al Deltagelse for Repertoriet,
der kort efter gik ind. Møller disputerede en Snes
Aar efter for theologisk Attestats, men benyttede
den ikke, ernærende sig ved forskjellige litteraire
Arbejder. STEFFENS skildrer ham som »et noget mørkt og
indesluttet Menneske, visselig ikke uden Kundskaber,
men mest bevandret i litteraire Sladderhistorier;
han besad en usædvanlig Magt til at drage Ungdommen
til sig, at holde den fast og ligesom tyrannisk at
beherske den«. Han døde 1834, agtet og afholdt af dem,
der havde kjendt ham.

Hvor besindig og korrekt end Balles Optræden 
mod »Repertoriet« havde været, maatte den jo dog 
nære Forbitrelsen mod ham i de Kredse, han stod
ivejen, og en kort efter indtræffende ny litterair
Episode i Kampen bebyrdede ham med et yderligere Had
fra Samtidens Side og stillede ham i en Situation,
i hvilken heller ikke vor Tid ubetinget kan bevare
Sympathien for ham, om han end ogsaa her indgyder den 
Respekt, man altid maa vise den, der vover at have 
»le courage de son opinion« , hvor den gaaer imod den 
almindelige Strøm. I en Alder af endnu ikke sexten Aar 
(f. 1775) var MALTHE CONRAD BRUUN - Fr. Rostgaards 
Dattersønnesøn gjennem Conradine von der Maase's,
f. Rostgaards, andet Ægteskab med Oluf Bruun - kommen
fra Thy til Kjøbenhavn som Student, opfyldt af ideal
Revolutionsbegejstring, sværmerisk Republikforgudelse,
de frieste religieuse Meninger og den mest brændende
Lyst til at virke for sine Ideer gjennem Pressen og
blive en ligesaa beundret Mand som P.A. Heiberg. I
1794 begyndte han anonymt Udgivelsen af »Vækkeren,
et Blad for Menigmand«, men kun tre Numre udkom;
Bogtrykkeren maatte bøde 200 Rdl. for en Artikel,
der, »under Skin af at oplyse Almuen havde givet den
Anledning til at fatte urigtige Forestillinger om
dens Vilkaar og Forhold til Staten« og derved mentes
at have fremkaldt nogle Haandværker-Uroligheder i
Kjøbenhavn. Medens Sagen stod paa,
begyndte Bruun et nyt periodisk Skrift: »Jerusalems
Skomagers Rejse til Maanen«, der paa Niels Klims
Maade skildrer forskjellige Folkefærd og Forfatninger
med tydelig Anvendelse paa danske Forhold, der end
yderligere lægges Læseren nær ved Navne som »Adina«
o: Dania, og »Anifah« o: Hafnia (Kjøbenhavn). Da
der blev anlagt Sag mod Skriftet, sneg Bruun sig
bort fra Ansvaret ved at erklære disse Navne for
Trykfejl og højtidelig afvise enhver Fortolkning af
hans Blad »paa nogen jordisk Person, Sted eller Tid
som grundfalsk«. Retten lod sig vel ikke vildlede af
disse Udflugter, men frikjendte dog Bladet. I Aviser,
Satirer og Sange fortsatte Bruun sin Agitation. En af
hans første Viser er »Aristokratisk Selskabssang«,
der ironisk besynger Kongemagt, Adel og Frankrigs
Modstandere - en yndet Form for den jacobinske Poesi -
og indeholder den bekjendte Strofe:

Kan Retten tolkes med mere Fynd, 
end naar man tolker den med Kanoner? 
Og tør vel Nogen det kalde Synd,
hvad Konger gjør for at vinde Troner? 
O, I, som nys delte Polens Rige, 
for Jer skal Ønsket til Himlen stige: 
Gud lønne Jer!

I det nye skandinaviske Tidsskrift »Nordia«, udgivet
af J.K. HØST, skrev M.C. Bruun sin Nordbosang, i
hvilken Begejstringen har de samme højst abstrakte
Objekter, der gjøre Tidens pathetiske politiske
Digtning saa overmaade fersk i Smagen:

Den Mand er en Niding, som kan sig betænke 
paa Valg mellem Frihed og slaviske Baand. 
Kun Visdoms Befaling, kun Pligternes Lænke 
maa fængsle en ædel og fribaaren Aand. 
Ved Frihed kun Manden er ædel og stor; 
men Skjændsel og Udyd hos Trældommen boer.

En anden nordisk Frihedssang skrev M.C. Bruun i
»Samleren« til Marseillaisen Melodi; dens sidste
Linie lød saaledes:

I Nord paa Trældoms Grus skal Friheds Tempel staa!  -

hvortil var knyttet følgende Anmærkning: »Saaledes
synger den frihedelskende Monarks sig følende Borger,
og Monarken selv bør kunne og ville synge det med. Er
Frihed og Monarki
modsigende Begreb? Jeg spørger kun derom. Dersom de ere
det, saa forandre man strax den sidste Linie til:

I Nord paa Troners Grus skal Republiken staa!«

»Oprørs-Snuserne, et Forsøg i den Stolbergske Satyre«,
udkom 1795: næste Aar ligeledes særskilt Flyveskriftet
»Til Publikum og Hr. Assessor E. Falsen. Beviis,
at den Linie: Der [o: i Norden] Tankens Ytring er
som selve Tanken fri, ikke i Hensyn til Danmark er
sand« - en Polemik, fremkaldt i Anledning af den
citerede Linies Forekomst i ENEVOLD FALSENS Forspil
»Festen i Valhal«, opført paa Kongens Fødselsdag. I
den samtidig udbrydende »Dyveke-Fejde« kom Bruun
til at staa som Modstander af den paa Afstand saa
beundrede P.A. Heiberg, og der faldt haarde Ord
paa begge Sider, saa Bruun endog beskyldte den
ældre Frihedsmand for, at han, »den ene Dag havde
skrevet Frihedsviser og den anden Dag væmmelige
smigrende Kantater«. Overhovedet var der mellem de to
Oppositionsskribenter en større Divergens, end der
alene kunde betinges af Aldersforskjellen mellem
den ungdommelig idealstræbende, men hurtig modløse
Bruun og den fastere, sejgere Heiberg; der var en
Karakteruoverensstemmelse, som holdt dem fjernet fra
hinanden selv under deres lange Landflygtighedsophold
i en og samme By.

Endelig udgav Malthe Bruun ligeledes i 1796
»Aristokraternes Katekismus«, et i og for sig 
ikke meget betydeligt lille Skrift, der fik stor 
Indflydelse paa hans Livsskjæbne. Bogen er 
tilegnet »Hs. kejserlige Majestæt Sultan
Selim den Tredie« og indledes med en Fortale,
hvori den bekjendte Passus forekommer:

. . . Man lader ikke 
de fromme Kirkens Faar i Ro
paa Troens Mark det sande Sjælefoder spise; 
men dette Kjætterpak vil dem nu vise, 
hvor giftig Urt, hvor sunde Planter gro. 
Og det er dog en aabenbare Sandhed, 
at naar man vover først at røre ved 
den hellige Treenighed, 
Undfangelsen foruden Mandhed
cum ceteris 
ecclesiæ mysteriis*), 
saa falder baade Religionen 
og Tronen.

*) »med Kirkens øvrige Hemmeligheder«.

17*
Den ender saaledes:

O Royalisme, Dig paakalder jeg,
o Du Fiskalers Gud, som lønner sødt din Dyrker
med Guld og Smil, med Nøgler og med Steg,
Du som opliver end og styrker
en Schiracks*) Mod, naar hver hans Profeti
ubønhørt Skjæbnens Øre gik forbi -
bestraal mig med dit klare Naadens Øje!
opflam mit Mod i Kampens djærve Møje!
at alle dine Fjender falde maa,
dit Navn besynges højt af Jordens Millioner
og evigtryg, blandt Garder og Kanoner,
paa Friheds Grus din Marmortrone staa!

*) Etatsraad T. B. Schirack i Altona udgav et
regeringsvenligt Blad.

Bogen er inddelt omtrent som Luthers Katekismus
i forskjellige Parter: Budene, Troesartiklerne
o. s. v. Det sjette Bud lyder saaledes: »Du skal
ikke aflægge noget formasteligt Vidnesbyrd om
nogen bedre Regeringsform end den existerende. -
Det er: Om dit Land ingen anden Konstitution har
end den Regerendes Indfald og Villie, om ingen
Pligt eller intet tilstrækkeligt Ansvar for Pligter
er paalagt ham, om ingen Rettighed er betrygget
for Undersaatterne, om den hele Statsforfatning,
fremtvunget med List, omgjærdet med Vold,
[Fodnote: Denne Passus faaer en speciel Adresse ved 
Sammenholdelse med Tilegnelsens noksom gjennemsigtige 
Hentydning til Forfatningsforandringen 1660:
Et Ja, fralokket dels ved Trusler, dels ved List,
er nok, ja mer end nok at have,
naar man gjør en Nation til Arveslave.]
trykker haardeligen dit Fædreland ned, føder Misbrug 
og Slavetaalmod, Udsugelser og Undertrykkelser af sig,
kort, om Alting galt og forstyrret er - drik Punsch,
vær doven, fjas med Piger, tal for Guds Skyld ikke
et Ord - end sige skriv en Tøddel om, at der gives
andre Regeringsformer« o. s. v. Troesbekjendelsens
tredie Artikel efterlignes som følger: »Jeg troer
paa den sønlige Underdanighedsaand, som udgaaer fra
Monarkiet og Adelen, som udbreder Ydmyghed og Taalmod
i Borgernes Hjerter, som tager den forfængelige
Fornuft fangen i den blinde Troes Snare. Jeg troer en
royalistisk Kirke, som er det højærværdige Selskab
imod Oplysningen, stiftet i Altona af Schirack, en
fuldkommen Udryddelse af alle demokratiske Kjætterier
og efter

nuftens og Frihedens Død et nyt, evigt og himmelsk
Versailles, hvor den triumferende royalistiske Kirke,
smykket med hvide Kokarder, skal evig synge et evigt
Vive le roi.« - Til Katekismen er der knyttet et
Tillæg af »aristokratiske Psalmer«, af hvilke følgende
»Bordpsalme« er den bedste og mest bekjende:

Hvad bryder jeg om Frihed mig, 
naar jeg har Mad og Klæde? 
Naar jeg kun vorder fed og rig, 
mig trykker ej min Kjæde. 
For Orden og for Rolighed 
maa Frihedsaanden kues ned 
og ubegrændset Myndighed 
i Ligheds Sted fremtræde.

Hvad sludre I om Fædreland?
Vort Fædreland er Gryden.
Naar fri Mand har kun Brød og Vand,
vi høre fro dens Syden.
O, hvad er alskens Frihedssang
mod denne søde Surreklang?
Det Patriotens haarde Gang
er mod vor bløde Nyden!

I stedse fremad ville gaa 
og gjøre Verden bedre! 
O Daarer, hvor I stod, I staa! 
Saa gjorde vore Fædre.
Den Mand der sov evindelig, 
han aldrig har forsyndet sig; 
trods kantianisk List og Svig 
bør man det Ordsprog hædre.

Ja, Søvnens Søster, Rolighed, 
Dig kalder Kongers Vrimmel, 
Dig Præsternes Mangfoldighed, 
Dig Adlens bange Stimmel. 
O, hvor, hvor er Du flygtet hen? 
Kom fra Seraillet hid igjen! 
Kom fra dit elskte Spanien! 
Kom fra dit Ruslands Himmel!

Du standser snildt Oplysnings Flugt, 
naar den for højt sig svinger. 
O, hvor beklipper Du saa smukt 
Patriotismens Vinger! 
O, kom og hersk paa Jorderig! 
Med Skud, Raketter, Jubelskrig 
vi hilse skal den Dag, som Dig 
igjen til Jorden bringer.

Trediedagen efter Udgivelsen af »Aristokraternes
Katekismus« angav Biskop Balle Skriftet for Kancelliet
som statsfarligt. Ud fra vor Tids Opfattelse af
Pressen kan man have vanskeligt ved at forsone sig
med dette Skridt; man kan for Balles Skyld ønske det
uskeet, men paa hans Karakter kaster det ikke nogen
Skygge. Overfor et af de mangfoldige Skrifter, hvis
agitatoriske og statsopløsende Tendenser fremsattes
med en paa Mængden beregnet Vittighed, optraadte
Balle med Navns Nævnelse og fremlagde kort efter
sin Klage for Offentligheden. Ejheller var Motivet
til den Ønsket om at faae Regeringens Støtte i sin
Kamp mod Fritænkeriet; her som tidligere udtalte
han, at »Religionen forsvarer sig selv ved sin egen
Kraft«. Men Danske Lov 6-4-14 sætter Straf for Den,
der ikke aabenbarer Forseelser mod Kongens Højhed, og
særlig har Embedsmanden ved sin Ed forpligtet sig til
ikke at sidde Loven overhørig. »Heri søge man den
ene rette Aarsag, som bevægede mig til at indsende
min Indberetning i det Kongl. Danske Kancelli«, siger
Balle. »Efter mangehaande Overvejelser i trende Dage
sendte jeg den, og hvad Kamp jeg under Følelsen af den 
paaliggende Pligt havde at udfægte forinden med min 
herskende Attraa efter Venskab hos alle Mennesker, kan 
ikkun den forestille sig, der selv besjæles af samme 
Livelighed.« Ikkedesmindre blev Balles Fremgangsmaade 
misbilliget af de Fleste. Endog den ellers saa 
medgjørlige RAHBEK meldte sig fra Samarbejdet med 
Bispen i Psalmebogskommissionen, og den ansete Forfatter
M.G. BIRCKNER skrev imod ham, ganske vist ud fra en
helt anden Opfattelse af Statsideen end Balles, der
stod fast paa Landets Lov, men dog saaledes, at han
vist havde Flertallet for sig, naar han paaviste,
at Balle havde taget fejl af Edens Betydning, at
den ikke fordrede slige Angivelser, og at Skrifter
som Bruuns burde imødegaaes med Modgrunde, ikke med
Indberetninger. Den periodiske Presse og
Flyveskrift-Litteraturen debatterede Sagen paa det
Ivrigste, og TH. CHR. BRUUN stemplede Balles Færd i
Digtet »Særsyn«:

Jeg har seet hver Statens Tjener 
taus, mens Zions Kommandant, 
for at vinde god Venner 
fremstod som Denunciant, 
ikke for Guds Kirkes Sag, 
nej, i Politikens Fag.

Men jeg saae Zeloten høste, 
som man siger, Stank for Dank 
og for skuffet Haab sig trøste 
med den Tanke, at han blank 
skal engang bag Aron staa 
og et Nik af Lammet faae.

Forfatteren af »Aristokraternes Katekismus«, der
var en større Helt paa Papiret end i Gjerningen,
var imidlertid flygtet til Hveen, saasnart han var
bleven tilsagt til Møde i Retten, og paa Grund af hans
Flugt blev Sagen afvist. Fra svensk Grund udsendte
Malte Bruun det satiriske Skrift »Fluesmækken«
samt et Bind »Poetiske Forsøg«, mest elegiske og
idylliske Digte. I Anledning af Kapitain Billes Sejr
i Maj 1797 skrev han Digtet »Slaget ved Tripolis«,
tilegnet »Danmarks Søkrigere«, og da A.P. Bernstorf
døde Maaneden efter, hjemsendte han sin »Ode ved
Statsministeren Grev Bernstorfs Død«:

Hvi toner Herthas Dal af dyb, af ængstlig Klage? 
Og Fjeldets Marmorhal den sukker hult tilbage! 
Og Gjenlyd svarer den fra Dannerkongens Borg!
Sorg i den gyldne Sal, Sorg i de dunkle Hytter, 
hvor Taarne knejse stolt, hvor Hyrden Telte flytter, 
hvor Bølger bruse vildt, er idel, idel Sorg!

Bernstorfs politiske Ledelse omtales af
Frihedsdigteren i følgende Udtryk:

En Verden hærges skal, en Menneskeslægt dø,
thi Lilie-Tronen faldt. Dens bragende Ruin
opvakte Kongerne. Hvor fnysed deres Harme!
Hver stormende i raske Tordentrin,
hver med et løftet Fjeld i milelange Arme
de rased mod Olymp, Jordguderne!
Men Friheds Lyn foer ned fra sammenpress'de Skyer.
I Støvet ligge de! -
Kun Norden den forvovne Kamp undflyer,
oplyst af Bernstorfs Vid, af Bernstorfs Haand fremledt;
det seer Europas Angst i rolig Majestæt,
seer sine trygge Flag paa alle Have svæve
og for sit Alvorsblik hver dristig Voldsmand bæve,
Ja Dig, som sejerlynende har strakt
til Stjernerne din Ros, til Polerne din Magt,
den overvundne Jords Lovgiverinde,
o Roma-Frankrig, Dig har Danmark til Veninde.
Dette Digt benyttede Malthe Bruuns Venner til
at stemme Regeringen gunstigere imod ham, og
da han ansøgte om at faae den mod ham anlagte
Fiskalsag hævet, blev dette bevilget »i Anledning af
Supplikantens Ungdom« og i Forventning om, »at han
for Fremtiden gjorde bedre Brug af sine Evner end
tilforn«. Bruun vendte da tilbage til Kjøbenhavn,
men nye Skrifter beredte ham strax nye Forlegenheder,
nemlig »Beviis, at de, som forfølge Gudsfornægtere,
ere selv de største Gudsfornægtere«, og »En
besynderlig Trykkefrihedslov i Kejserdømmet
Abessinien«, udgivne sammen med et Skrift af en anden
Forfatter under Fællestitlen » Tria juncta in uno«
(»Tre forenede i Eet«). Der blev rejst en ny
Fiskalsag, og Aktionen mod »Aristokraternes
Katekismus« sattes i Kraft igjen. Atter flygtede Bruun
til Sverig, men udvistes herfra, formentlig mistænkt
for republikansk Skandinavisme. Da Dommen (først
19. Decbr. 1800) forviste ham fra Kongens Riger og
Lande, var Bruun forlængst i Paris, hvor han opholdt
sig til sin Død 1826 og vandt et berømt Navn i den
franske Litteratur som geografisk Forfatter. Hans
Levnet er skrevet af FR. BiRKEDAL-BARFOD: »Malte
Conrad Bruun, en biografisk Skildring«, 1871; se
ogsaa FR. BAJER: »Mindeblad« 1875 og samme Forfatters
»Nordens politiske Digtning« 1878.

Vende vi efter denne Digression tilbage til
Aaret 1796, møder der os en ny Forkæmper for
Fornuftreligionen i det da stiftede Ugeblad »Jesus og
Fornuften«, udgivet anonymt af den tidligere nævnte
theologiske Kandidat OTTO HORREBOW (1769-1823), en
begavet ung Mand, der forenede æsthetiske Interesser
med sit theologiske Studium og særlig ved Læsningen
af Voltaire var bleven ført mere og mere bort fra
Kristendommen. Bladet skulde ifølge sit Program gaa
ud paa »at udbrede den eneste sande evige Fornuftens
Religion, d. e. med andre Ord at stadfæste Tro paa
Gud, at understøtte os derved i vor ellers vaklende
Dyd, at lære os rigtig Vurdering af og Stræben efter
Lyksalighed, at opklare Udsigterne til det evige,
bedre Liv«; til Opnaaelsen af denne Hensigt vilde
Bladet bestræbe sig for at »omstyrte Alt, hvad der
har indsneget sig under Jesu Religions Mærke, alle
disse Dogmata, som selv de ørkesløse Folk, der spilde
Tiden med at pønse derpaa, ikke kunne sige os Meningen
af«. Balle tog strax Kampen op med den nye Modstander,
idet han i Sommeren 1796 bebudede, at han efter endt
Visitats vilde udgive et Blad, der skulde besvare
Alt, hvad der baade her og andetsteds skreves mod
Kristendommen og Bibelen, og i Januar 1797 udkom
første Numer af »Christeligt Religionsblad
under Opskrift: Bibelen forsvarer sig selv,
arkvis udgivet«. Biskoppen betraadte her den
journalistiske Arena og mødte Numer for Numer
Angrebene paa Kristentroen ikke blot i Horrebows
Blad, men ogsaa i de andre Tidsskrifter, af hvilke
nogle udtrykkelig fremkaldtes som Modtræk imod ham,
f. Ex. Bladet »Orthodoxien nedriver sig selv«.
I denne Fejdelitteratur er Horrebows Blad det mest
beherskede i Tonen og det grundigste i Viden; men
hvor lidet fæstnet selv han var i den Overbevisning,
han havde dannet sig paa Grundlag af fransk religieus
Polemik og tydsk rationalistisk Theologi, sees af
den Svingning, han lidt efter lidt undergik, ægget af
Balles Modsigelse. Fra først af betragtede Horrebow
Jesus som en jødisk Sokrates, som et pletfrit
Mønster paa Moralitet, men senere opdagede han
adskillige Fordomme hos ham, der maatte stille ham
under den græske Vismand som ethisk Personlighed:
»Jesus kan med Rette kaldes oplyst og viis i Forhold
til sin Tidsalder og Nation, skjøndt han har havt
nogle Vildfarelser. Han kan fortjene Navn af dydig,
om han endog skulde have havt den Vildfarelse, at
man i Noget skulde lempe sig efter Almuens Fordomme
istedetfor aabenbart at angribe dem.« Jesus kunde
ejheller »som rask Yngling« overlægge Alt saa nøje som
hin erfarne Olding. Horrebow begyndte med at betragte
Jesus som et Sædelighedens Ideal, men han endte med at
stille ham i politisk Belysning og som Følge deraf at
bebrejde ham, at hans Lære om Ydmyghed og Taalsomhed
havde kvalt Følelsen af deres Værdighed hos Europas
Folk og saaledes forhalet Menneskerettighedernes
Anerkjendelse.

En ligesaa uventet som velrustet og skarpsindig
Modstander fik Horrebow i den unge Jurist
ANDERS SANDØE ØRSTED, der 1798 førte Bevis
for Mangelfuldheden af hans Kjendskab til Kants
Filosofi, som Horrebow havde angrebet for Halvhed
og Paatvingelse af et Pligtaag, der var imod Natur
og Fornuft. Efter Udstedelsen af Presseloven af 1799
forespurgte Kancelliet hos det theologiske Fakultet,
hvorvidt »Jesus og Fornuften« kunde bestaa efter den
nye Lov. Saasnart Balle fik Nys herom, lagde han strax
sin Indflydelse i Vægtskaalen til Fordel for Bladet,
og det vedblev at udgaa, stadig med Balles Modskrift
som Ledsager, indtil det 1801 maatte ophøre af Mangel
paa Interesse.
Med Aarhundredets Udgang standsede overhovedet
Kampen for og imod den religieuse Oplysning, om end
dens Følger strakte sig et godt Stykke ind i den nye
Tid. Paa dette Tidspunkt kan derfor den udførligere
Redegjørelse for Balles Virksomhed afsluttes. Den
havde bragt ham megen Kamp og mange bekymrede
Timer, men ogsaa adskillig Paaskjønnelse. Medens
han stred mod Bevægelsens højttalende Ordførere,
var der i den stille Del af Folket Mangfoldige,
som sluttede sig til ham. Dette fik sit Udtryk
i den Hæder, der vistes ham 1798, da der som
Tak for Bibellæsningen og som Oprejsning for den
Behandling, der var bleven ham til Del i Sagen om
»Aristokraternes Katekismus«, overraktes ham en ved
almindelig Subskription tilvejebragt Skuepenge af
Guld med hans Brystbillede paa den ene og hosstaaende
symbolske Fremstilling paa den anden Side. 1808 tog
Balle sin Afsked som Sjællands Biskop efter femogtyve
Aars Embedsgjerning. Han døde den 19. Oktbr. 1816. Da
var en ny Tids dybere Aand alt rykket Rationalismen
saa nær ind paa Livet, at GRUNDTVIG i sit mesterlige
Mindedigt om Balle (»Dannevirke« 1817) kunde synge:

Balle! ja her ved din Kiste 
stander jeg i Ungdomsaar. 
Meget, som Du aldrig vidste, 
klarlig for mit Øje staaer; 
alt som næste Slægt skal finde 
Meget, jeg kun troer iblinde. 
Men jeg vidner højt og sjunger - 
spotte mig kun Daaretunger,
hykle, hvo som vil, kun Gru -: 
Gid jeg her i Støvets Dale 
trodse maa paa Sandheds Tale 
mere blindt endnu end Du. 
Ja, din Aand, som nu fornemmer, 
hvad Dig her for sælsomt klang: 
at henrykt af Englestemmer
Kingo og Lutherus sang -
Sanded, hvis den mæle kunde, 
hvad, mens end den var i Muld, 
jeg fortied ingenlunde, 
men udsagde vemodsfuld:
Større var din Hæder blevet, 
lysere Du havde levet,
lagt Dig gladere til Ro, 
hvis i Intet - som i Meget -
Tidens Aand Du havde veget, 
som forhaanede din Tro,
levet kun og døet paa, 
hvad Du troed, men ej saae.

Balles Biografi er skrevet af JENS MØLLER: »Balles
Levnet«, 1817, og af L. KOCH: »Biskop Nicolai Edinger
Balle«, 1876; desuden at E. SCHEBEL i den S. 239
citerede Afhandling om »Bastholm og Balle«.

Den filosofiske Videnskabs Gang i Danmark i det 
halve Aarhundrede fra 1750 til 1800 lader sig
bedst betragte i Sammenhæng med Statsvidenskabens og
Jurisprudensens Udvikling, og for at give det rette
Indtryk af det litteraire Arbejde, der udrettedes
paa disse Omraader, vil det være rigtigst at samle
baade de videnskabelige Resultater og deres populaire
Behandling under et og samme Overskue. Tidligst i
Tidsrummet møde vi da de tre Soranere J.S. SNEEDORFF,
KRAFT og SCHYTTE som Mellemled mellem den europæiske
Indflydelse og den hjemlige Dannelse.

Jens Schielderup Sneedorff, født 1724 i Sorø, hvor hans 
Fader var den sidste Rektor ved Skolen, inden den blev 
til et Akademi, studerede Diplomati og Fransk i Göttingen
og blev i en Alder af syvogtyve Aar Professor i
Rets- og Statsvidenskaberne ved Akademiet. Blandt
nyere franske Forfattere interesserede Montesquieu
ham særlig, og Paavirkningen af ham er kjendelig
allerede i Sneedorffs første Skrift: »Om den 
borgerlige Regjering«, 1757, den vigtigste Frugt
af den vækkende Indflydelse, som »L'esprit des lois«
vakte i Danmark, men ingenlunde nogen uselvstændig
Godkjendelse af den franske Forfatters Tanker. I
sit Skrifts første Bog omhandler Sneedorff Begrebet
Regering i Almindelighed. Som Staternes Formaal
opstiller han det almindelige Bedste, hævdende paa
den ene Side Nødvendigheden af en Regering, der
har Magt til at befale og tvinge, men paa den anden
Side fremhævende Ønskeligheden af, at Regeringen
»ikke uden meget vigtige Aarsager maa indskrænke den
naturlige Frihed hos Undersaatterne, endog i saadanne
Ting, som i Henseende til Staten ikke
ere ganske ligegyldige, thi endskjøndt det, som
befales, har en Slags Nytte, saa kan Staten dog ofte
tabe mere ved Frihedens Indskrænkning«, hvilket for
Sneedorff er et betydningsfuldt Moment,
eftersom han er af den Anskuelse, at »Frihed har altid
den Virkning, at den gjør Folk mere fornuftige og
mere virksomme«. Hensynet til det almindelige Bedste
betinger fremdeles, at »en Stat maa have saamegen
Magt, at den kan være sikker mod sine
Naboer«, og heraf drager Forfatteren saa den Slutning,
at Staten har »en naturlig Ret til at søge denne Magt,
endog naar det ikke kan ske uden at berøve Andre«,
altsaa til »under saadanne Omstændigheder at føre
Krig, enten den er fornærmet eller ej«; ligeledes
følger af samme Grundprincip, at »en Traktat hverken
forbinder videre, ikke heller længer, end Statens
Interesse tillader«. Ogsaa i Henseende til de indre
Statsforhold bliver det almindelige Bedste ubetinget
højeste Lov, saa at »ingen Pagter og følgelig ingen
Grundlove forbinde, saavidt de aabenbart stride mod
samme« - »Grundlovene forbinde ikke Regeringer, uden
forsaavidt de ere fornuftige og i det almindelige
Bedste grundede Maximer«. Langt vigtigere end
Alverdens Forfatninger og Grundlove er den Aand,
der hersker i en Stat. »Love eller Tvang,« siger
Sneedorff, »kan ikke give Sikkerhed, dersom de,
der give Lovene og skal efterleve dem, ikke regeres
af ædlere Motiver og Grundregler end dem, som tages
af Forskrift og Tvang.« Dette fører ham ind paa en
Undersøgelse af, hvilken Regeringsform der i saa
Henseende frembyder den bedste Betryggelse, og
han behandler, væsenlig historisk og videnskabelig
objektivt, i Værkets anden Bog Republiken, i
tredie Monarkiet. Han taler med megen Varme om den
republikanske Statsform, skildrer de store borgerlige
Dyder, den egner sig til at udvikle, men mener
ogsaa, at da slige Dyder tillige ere Betingelsen
for Republikens Bestaaen, bliver denne nødvendigvis
usikker, naar de faktiske menneskelige Forhold
tages i Betragtning - »og en fordærvet Republik
er den sletteste af alle Regeringsformer; den vil
medføre usigelig Elendighed«. Af disse praktiske
Grunde foretrækker Sneedorff Monarkiet, idet han
dog ingenlunde priser den fuldkomne Ligevægt, der
staaer saa idealt for Montesquieu i den engelske
Statsforfatning; han frygter tvertimod for, at
Ligevægt i en Stat skal være det Samme, som at Alt
gaaer istaa. Som den rette Typus for Monarkierne
opstiller han det enevældige Kongedømme: »Naar Konseil
og Kollegier ere vel indrettede i et Monarki, saa
har denne Regeringsform alle Fordele af en Republik,
uden at have nogen af dens Fejler« - forudsat at den
enevældige Fyrste er, som han skal være: elsker sit
Folk, indseer, at dets Gavn og hans eget falde sammen,
og har den rette Følelse for Religionen og Æren,
i hvilken alle Stænder have Del, 6g som kun kan være
til, hvor Folket har Frihed til at tænke,
dømme og handle efter de Domme, Æren tilsiger
det. Hvad iøvrigt Regentens Pligter angaa, da ere
de mangfoldige: »Er der en Plet i Landet, som kan
blive bedre nyttet, er der en Indsigt, som kan blive
bedre anvendt, er der et Menneske, som kan blive mere
lykkeligt, det er Regentens Pligt at gjøre dertil,
hvad han kan. Naar Størrelsen af denne Pligt ret
indsees, bliver den mindste Stat i en Regents Øjne
til en Verden, der er saa stor, at han ikke har nødig
at opsøge flere. Det bliver ham ligesaa vanskeligt
at finde Ende paa sine Pligter, som det var for
Alexander at sætte Grændse for sine Erobringer. Han
har ikke nødig at vandre om som Ulysses for at opsøge
nye Arbejder, et Land som Ithacien kan give ham nok
at bestille. Dersom en Regent frygter, at saadan en
Dyd ikke skal blive bemærket, saa kan han trøste sig
dermed, at denne Maade at søge Ære paa er desto værre
altfor usædvanlig.«

I sine »Breve«, 1759, og i sit Ugeblad »Den
patriotiske Tilskuer«, 1761-63, har Sneedorff 
nedlagt et saare rigt Materiale til Forstaaelsen 
af hin Tid og af hans egen reformerende 
Skribentvirksomhed. En Mangfoldighed af 
Samfundsspørgsmaal er drøftet i disse Skrifter
med en for den Tid sjelden Aandfuldhed og Flugt
i Fremstillingen og i et Sprog, der ubetinget
gjør J.S. Sneedorff til Aarhundredets første
danske Prosaist; med de bedste franske Stilister
til Forbilleder har han saa at sige forvandlet
Sprogmaterialet til et smidigt, skarpt og blankt
Redskab for Tankens undersøgende Indtrængen og bevæger
sig saa let og gratieust i denne Sprogkunst, at man
ved nu at læse hans Skrifter maa undres ligesaa
meget over, at de ligge et godt Aarhundrede bag 
os, som hans Samtid maa have undret sig over, at
der kun laa tre Aar mellem sidste Bind af Holbergs
Epistler og Sneedorffs første Skrift. Blandt Emnernes
Mængde fortjener et Par særlig Opmærksomhed som
visende os det fremrykkede Stade, Sneedorff i
saamange Henseender indtog. Han er en af de første
Talsmænd for Bondens Emancipation, der samlede
vor Adels og Borgerstands bedste Elementer om sig
i forrige Aarhundrede. Han fremhæver det som et
Fortrin, Norge har fremfor Danmark, at det ikke
besidder nogen livegen Bondestand, han omtaler
Stavnsbaandet som forkasteligt og fremsætter som en
af Statshusholdningens uimodsigeligste Axiomer, at
»Bonden bør have visse Ejendomme og bestemte Pligter;
det er en Sandhed, som er ligesaa grundet i Menneskets
naturlige Forbindelser, som
den er nødvendig til at befordre Selskabets
almindelige Bedste eller Statens sande
Interesse. Hyppig giver Sneedorff i »Tilskueren«
Ordet til en (fingeret) Adelsmand, der bruger, hvad
han har tilovers, til at hjælpe sine forarmede Bønder
med; paa hans Gods ere Afgifterne nøje fastsatte,
der gives en bestemt Sum i Fæste, og de unge
Mennesker oplæres i alle Slags nyttige Kunster -
endogsaa Maleri og Musik. Ikke mindre klart viser
Sneedorffs fremskredne Standpunkt sig i hans Ønske om
en litterair Skandinavismes Tilblivelse. »Ved fælles
Bestræbelser i at dyrke de Sprog, som endnu have meget
tilfælles, kunde begge Nationer [den dansk-norske og
den svenske] vist gavne hinanden mere og indlægge dem
selv en sandere Ære end ved at gjøre Dag-Registre
af deres gamle Feltslag.« Han paaviser de Fordele,
der følge af et stort Sprogomraade, og ønsker,
»at vi kunde finde saadant et Middel til at forene
det danske og svenske Sprog, at Indbyggerne i de
tre Riger udgjorde kuns eet Selskab i Henseende til
Videnskaberne. Skulde det ikke være Umagen værd, at
de, som arbejde i begge Nationers Sprog og Historie,
gave os en Fortegnelse af de Ord og Egenskaber,
som adskille begge Sprogene, tilligemed et Forslag,
hvorledes det ene Sprog kunde uden at tabe Noget
lempe sig efter det andet og berige sig med dets
Overflødighed?«

Kun fyrretyve Aar gammel døde denne fortrinlige
Skribent, 1764. I sine sidste Leveaar var han
Informator hos Arveprinds Frederik, i hvilken Stilling
Guldberg efterfulgte ham. Hvor yndet han var som
Forfatter, kan sees deraf, at da hans samlede Værker
1776 og de følgende Aar bleve udgivne i ni Bind,
fik de det efter den Tids Forhold paafaldende store
Antal af 900 Subskribenter.

Jens Kraft blev født i Frederikshald 1720, men opdroges 
hos Slægtninge i Jylland, rejste udenlands som Magister
og blev 1746 Professor i Mathematik ved Sorø Akademi;
død 1765. Som Filosof sluttede han sig til Wolf og
hans »mathematiske Methode«, hvilken han stræbte
at skaffe Indgang ved sine forskjellige kortfattede
Lærebøger i Filosofi. Med J.S. Sneedorff førte han
en litterair Fejde om Principer, der atter og atter
komme paa Dagsordenen og særlig have Betydnig for et
Folk med saa udpræget Tilbøjelighed for det Æsthetiske
som det danske. Sneedorff havde i sin ivrige
Fremhæven af de nyere Sprog og de »smukke
Videnskaber« som Dannelsesmiddel af ypperlig Rang
rettet Angreb paa »den ordenlige og grundige
Læremaade, hvorved man forstaaer den mathematiske«,
og spottet det filosofiske Edderkoppespind og dets
»Edderkopper med de lange Ben, som gjøre lutter
mathematiske Skridt«. Paa de exakte Videnskabers Vegne
tog Kraft tilorde imod denne Betragtningsmaade i sine 
»Kritiske Breve til Videnskabernes Fremvæxt og Smagens 
Forbedring«, idet han undersøger, hvad der er det 
Vigtigste i en Stat, enten de grundige eller de smukke 
Videnskaber. »Vi ville forestille os en Stat, som staaer 
i sit dejligste Blomster, men i et Blomster, som en
sig nærmende Fjende vil brække af. Send alle høje
Gejster med alle deres Lovsange og flyvende Blade,
med alle deres skjemtefulde gejstrige Indfald
og skærpede Moraler, denne Fjende imøde; det
vilde forundre mig, om Ordenes uovervindelige
Kraft drev de skarpe Vaaben tilbage eller
hindrede de mange tusinde Kugler i at dræbe. Vel
sige de store Poeter, at Ord og Vers kunne trække
Maanen ned af Himmelen, og Kabbalisterne, at deres
hemmelige Ord kunne gjøre de skarpeste Sværd stumpe
og den modigste Fjende ligesaa fejg som frygtsom;
jeg vil aldrig tro, at Smagens Elskere i vore Tider
tillægge de skjønne Videnskaber saa uventelige
Kræfter, men tvertimod i min Enfoldighed holde
for, at det blev ikke mindre latterligt at ville
fægte med Ord end at ville vinde Hjerter med
Vaaben.« »Smagens Elskere vide et besynderligt
Middel, uden Læsning, uden Møje at forstaa Alt.
Deres skjønne Videnskaber igjennemvandre, uden at man
selv mærker det, alle Hjerter og Hjerner. Ungdommen
finder i dem sin Mælk, den voxne Alder derimod sin
faste Føde; Fruentimmeret opbygges mer ved dem,
paa Komedier og ved de Blade, som opvarte dem
ugenlig ved deres Natbord, end de Studerende i
deres smagmanglende Skoler; indtil Bønderne selv,
da kunne de dannes ved Viser af Smag og ved store
Modeller af deres Stand, optagne i Smagens Selskab.«
Imod  denne ligesaa overfladiske som let tilegnede
Dannelse hævder Kraft den mathematiske Methode,
Studiet af Filosofien og grundig Videnskabelighed 
som den rette Skole for Aanden. Ingen af de Fejdende
mente det saa ensidigt, som de i Stridens Hede
fremsatte deres Principer; disse selv ere fremme i
vort Aandsliv endnu den Dag idag, og til hvilken Side
den nationale Tilbøjelighed drager, vide vi Alle.
Foruden de »Kritiske Breve« maa blandt Krafts Skrifter 
nævnes: »Kort Fortælling af de vilde Folks fornemmeste 
Indretninger, Skikke og Meninger, til Oplysning af det 
Menneskeliges Oprindelse og Fremgang i Almindelighed«,
1760. Allerede Titlen oplyser os om, at det er en
Paavirkning af Rousseau, vi møde her, og i Skriftet 
selv se vi Forfatteren acceptere sin franske
Forgængers Theori om alle Ulykkers Oprindelse
fra Ejendomsbegrebet. Vel er Krafts Standpunkt i
meget forskjelligt fra Rousseaus, men med denne er
han dog tilbøjelig til at fremhæve Fordelene ved
de vilde Folks Naturstandpunkt.

Den tredie af de soranske Populair-Filosofer, Fynboen 
Andreas Schytte, blev født 1720, tog theologisk 
Attestats og rejste tre Aar udenlands som Hovmester 
for en fornem ung Herre; efter sin Hjemkomst blev 
han 1761 Sneedorffs Efterfølger som Professor i 
Statsvidenskab. Hans vigtigste Skrifter ere 
»Staternes indvortes Regjering«, 5 Dele,
1773-76, og »Staternes udvortes Regjering«, 2 Dele,
1774-75. Hana Forfatterskab begyndte
forholdsvis sent, og sit sidste Værk: »Danmarks og
Norges naturlige og politiske Forfatning«, naaede
han ejheller at faae fuldført; dets første Del
udkom i hans Dødsaar 1777. Schyttes statsretlige
Skrifter vare for hin Tid ikke mindre epokegjørende
end Sneedorffs, og han havde dertil arvet denne
sin Forgængers fortrinlige Fremstillingsform
baade som Foredragsholder og som Skribent. »Han
holdt sine Forelæsninger for Akademisterne med
saadan Galanteri og Opmærksomhed, at man sagde,
det var en Kammerjunker, der holdt Forelæsninger
for Kammerherrer«, hedder det i »Engelstoftiana«
(Hist. Tidsskrift 1880). Og en Samtidig siger om hans
Stil: »Alt, hvad han træder paa, bliver til Roser,
og Sproget har under hans Pen en Glands, Lethed og
Zirlighed som noget slebet Sprog i Europa.« Om end
ikke i samme Udtryk vil Nutiden underskrive denne
Dom; det er i Virkeligheden en højst mærkelig Lethed
og Nærhed ved vore Dages Prosaform, hine soranske
Forfattere ere i Besiddelse af, og om de end - som
i den litteraire Fejde mellem Sneedorff og Kraft -
kunde tvistes om Principerne for Sprogets Forbedring,
vare de i deres Skrifter det umiddelbare Udtryk for
et stærkt fremskredet Stadium i Sprogudviklingen.

I Kjøbenhavn træffe vi lige ved Tidsrummets Begyndelse
Normanden JOHAN ERNST GUNNERUS som extraordinair
Professor i Theologi, hvortil han blev kaldet 1754,
efterat han med kongelig Understøttelse havde
studeret Wolfs Filosofi under Baumgarten i Halle
og senere besøgt Jena, hvor han blev Adjunkt ved
det filosofiske Fakultet. Som Universitetslærer
læste han ikke blot over theologiske Discipliner,
men ogsaa over Filosofi og Mathematik, de to dengang
stærkt sammenkjædede Videnskaber (KRAFT deducerede
f. Ex. Sjælens Udødelighed ved Hjælp af mathematiske
Bestemmelser som »de krumme Liniers Koordinaters
Natur«). Hans Virksomhed ved Universitetet var fuld af
Liv og Fynd, men varede kun kort, da han allerede 1758
blev Biskop i Throndhjem; her stiftede han i Forening
med Suhm og Schøning »det Kgl. Norske Videnskabernes
Selskab«. Struensee kaldte ham ned, for at han skulde
udarbejde Forslag til en Universitets-Reform, men
Ministerens Magt var forbi, inden den kunde blive
sat i Værk, og Gunnerus vendte tilbage til Norge,
hvor han kort efter døde, 1773.
Hans Elev og hans Efterfølger ved Universitet var 
BØRGE RISBRIGH (1731-1809). Hans Forfattervirksomhed 
er kun liden, men hans Indflydelse paa det filosofiske 
Studium ret betydelig paa Grund af den lange Aarrække, 
i hvilken han var dets officielle Organ; han »vedligeholdt 
ved Højskolen den Forening, sund Filosofi og liberal 
Theologi allerede havde indgaaet under Gunneri Auspicier«, 
vidnes der om ham. En anden Discipel af Gunnerus var

TYGE JESPER ROTHE, Broder til den tidligere omtalte 
Personalhistoriker Casp. P. Rothe, født 1731,
theologisk Kandidat 1747. Nogle Ungdomsaar tilbragte
han som Huslærer i den store Verden, andre paa en
Udenlandsrejse til Tydskland, Schweiz og Frankrig. Med
sin ædle Hustru KAREN BJØRN fik han betydelig
Formue, kjøbte Tybjerggaard i Sjælland og levede
det meste af sit øvrige Liv som praktisk Landmand,
kun nu og da kaldet til Embedsvirksomhed, som under
Struensee til Borgemester i Kjøbenhavn og Deputeret
i det nys oprettede Finanskollegium med Landvæsenet
som Bestyrelsesgren, under Guldberg som Amtmand i
Segeberg. Alt fra Ungdommen af tog Tyge Rothe med
stor Interesse Del i den offentlige Debat og har
baade ved Smaaskrifter og ved store Værker erhvervet
sig Navn som en utrættelig virksom, for Folkevel og
Oplysning nidkjært arbejdende Forfatter. Allerede
for sin Samtid var han dog mindre tilgængelig paa
Grund af sin tunge, trættende Fremstilling og sit
med mange Særheder udstyrede Sprog; af Nutiden kræver
Forbybelsen i hans Skrifter end større Taalmodighed,
og selv hvor det anstrengte Tankearbejde afbrydes
af følelsesfulde Udbrud, virke disse snarest som tom
Deklamation uden virkelig Varme, medens man med alt
dette dog maa anerkjende den Trang til selvstændig
Opfattelse og det modige Frisind, der udmærker ham
som Forfatter. Bedst lader hans første Skrift sig
læse, de efter hans Udenlandsrejse udgivne »Tanker om
Kjærlighed til Fædrelandet«, 1759. Paavirkningen af
Rousseau er her let kjendelig, tydeligst i en Ytring
som denne: »Havde Ingen indhegnet en Plads og saa
sagt: »Den er min«, da skulde Alle have blevet i en
fuldkommen Lighed, thi hvor ingen Ejendomme ere, der
finder Forurettelse ej Sted, Misundelse fødes først,
naar Fordelen ulige deles, og Vindesyge kjendes ej,
saalænge det Ufornødne er unyttigt.« Ogsaa Montesquieu
har paavirket Rothe her som i flere af hans
øvrige Skrifter. Det betydeligste blandt disse er 
»Kristendommens Virkning paa Folkenes Tilstand i
Europa«, to Dele, 1774-75, senere fortsat med 
»Udsigt over det frankiske Monarki« 1776, »Hierarkiet 
og Pavemagten«, to Dele, 1778-79, og »Europas 
Lensvæsen« 1783, til hvilket sidste der slutter sig
det særlig nordiske Forhold behandlende Værk »Nordens
Statsforfatning før og i Lenstiden«, to Dele,
1781-82. Denne Skildring maatte for en stor Del dreje
sig om de agrariske Forhold i Oldtiden, og hvorvel
Rothe misforstod mange af de herhenhørende Udtryk
i den gamle Lovgivning og Historie, saa han selv
maatte konstruere en Sammenhæng, blev Arbejdet dog af
praktisk Interesse for Samtiden ved at afføde hans
Undersøgelser angaaende Forholdet mellem Jorddrot
og Bonde i den nyere Tid og hans Bestræbelser for
Fællesskabets og Hoveriets Afskaffelse. En ny Række
og tillige en ny Art af Skrifter begyndte Tyge Rothe
1788 med »Philosophies Ideer til Kundskab om vor Art
og til Glæde over den«, to Dele, efterfulgte 1791-94
af det sex Bind stærke Værk: »Naturen betragtet
efter Bonnets Maade«. Ved sin Definition af Begrebet
Aabenbaring stiller han sig i førstnævnte Arbejde
udenfor Skriftautoriteten og begrændser endydermere
Kristendommens Sandhed til enkelt Tid og Sted: »Mange
ere de, hvilke urigtigen gjennemtænke det kristne
Tradizions System og bedømme det urigtigen. Det i
Systemet, hvilket ikkun er en for nogen Tid gjældende
Lov eller Raad, og hvilket altsaa kun gjælder for
nogle faa Mennisker i den deres særegne Forfatning:
det fordrejes til at skulle angaa alle Mennisker og
til at være en almen Lære for hele vor Art«. I det
andet Værk henvises saa til Naturen som det sande
Altomfattende, der fylder Mennesket med Tanker om
Gud. Tyge Rothes sidste Arbejde var Mindeskriftet
om hans i Januar 1795 afdøde Hustru: »Karen Bjørns
Minde«; umiddelbart efter dets Fuldførelse døde han
i Decbr. s. A.

Kantianismen doceredes tidligst herhjemme af
CHR. HORNEMAN (1759-91), hvis Forelæsninger -
afbrudte af hans tidlige Død - bleve udgivne baade
paa Dansk og Tydsk. Gamle RISBRIGH forholdt sig
nærmest refererende til den nye Filosofi, medens
Prof. ANDERS GAMBORG, der nogle Aar iforvejen havde
sat den theologiske Verden i stærk Bevægelse ved
sit Skrift »Nysa« med dets absurde Forklaring
al Syndefaldet, i »Jesu Moral«, 1799, fremtraadte
som en vidt fremskreden Tilhænger af Kant. Juristen
J.F.W. SCHLEGEL grundede sine Forelæsninger over
Naturretten paa Kants Lære om Moralloven (»Naturretten
eller den almindelige Retslæres Grundsætninger«,
to Dele, 1798), og den unge A. S. ØRSTED
vandt Universitetets Guldmedaille for sin Afhandling
»over Sammenhængen imellem Dyds- og Retslærens
Princip«; han var overhovedet den bedst rustede
blandt Kantianerne og beviste dette ved sin Polemik
mod Lærens Modstandere og overfladiske Kjendere
(O. HORREBOW), men frigjorde sig senere for Systemets
Lænker og vil ikke have disse sine tidligste Skrifter
tillagt noget blivende Værd. I Norge foredroges Kants
Lære af Rektoren i Kristiania NlELS TRESCHOW, der 1803
blev Risbrighs Efterfølger som filosofisk Professor
i Kjøbenhavn og dermed, efter sin Tilslutning til
Spinoza og Schelling, indledede et nyt Afsnit af
Filosofiens Historie i Danmark.

Imod Kant og hans Pligtlære stillede Rektoren i Nakskov 
JOHANNES BOYE (1756-1830) sin Lyksalighedslære, udviklet 
i hans 1792 udgivne Skrift »Statens Ven«, hvortil der 
senere som 2. og 3. Bind slutter sig Skrifter om Rettens og 
Statens Ophav, om Næringsveje, Folkemængde og Rigdom. Det
er en overfladisk Eudaimonisme, Boye forkynder,
idet han sætter »Fornøjelse« som det Væsenlige i
Lyksaligheden og bestemmer denne som Udsigt over
en varig Række af Fornøjelser. Af disse gives der
to Arter: de sandselige og de aandelige, samt »en
tredie Art, blandet af begge«, og de have deres Sæde
i Sjælen. Fælles for alle Sjælens Handlinger er en
uophørlig Bestræbelse efter at tænke, og fra denne
udgaa de intellektuelle Fornøjelser, medens Dyden 
bestaaer i »Færdighed og Smag paa moralske Fornøjelser; 
Den kaldes dydig, som finder Fornøjelse i at befordre
ligesaa vel Næstens Lyksalighed som sin egen«. Dette
er en Opofrelse, som ingen Lov kan foreskrive, og »kan
Mennesket ikke finde Fornøjelse i at være dydigt,
saa er han vist heller ikke forbundet dertil«, thi
»man kan ikke bevise, at Den, der har en medfødt
Drift, er pligtig at opofre noget af denne Drifts
Tilfredsstillelse for en Andens Skyld« - »Naturen
kan ikke synde; har den givet mig Drift til en Ting,
saa synder jeg ikke, om jeg følger denne Drift«. Til
Lyksaligheden er Oplysning
nødvendig, thi det er den, der »kultiverer Mennesket
til Dyd«, og »den kultiverte Dyd er Menneskets
højeste Lyksalighed«. Oplysningsværket til Dydens
Fremme er derfor en af Statens helligste Pligter,
som Boye varmt lægger den paa Sinde.

Den residerende Kapellan i Korsør MICHAEL GOTTLIEB
BIRCKNER (1756-98) blev en af Tidens mest afholdte
Skribenter, ligesaa meget paa Grund af den ædle 
Personlighed, der lyste frem at hans Forfatterskab, 
som formedelst den modige Frisindethed, hvormed han 
udtalte sig. Denne lagde sig især for Dagen i hans 
1797 udgivne berømte Afhandling »Om Trykkefriheden og
dens Love«, der paa en Tid, da mange Sind med Rette
ængstedes for Indskrænkninger i Pressens Brug,
med en forbausende Frimodighed, men med en værdig
og behersket Argumentation, tog Ordet for Pressens
ubetingede Frigjørelse som den eneste til Tidsaandens 
Krav og Oplysningens Standpunkt svarende Ordning, 
medens det Utilstrækkelige og Selvmodsigende
i den hidtil gjældende Lovgivning paavistes ad
historisk Vej. Alt burde kunne underkastes en
fri Undersøgelse: Regeringsformen og Regeringens
Handlinger, Religionen i Almindelighed og den
herskende Religion i Særdeleshed, Embedsmandens
Færd og Borgerens Ære. Dette Skrift gjorde, som man
kan tænke sig, den største Opsigt, og Forfatteren
var forberedt paa at komme til at bøde for sin
Fritalenhed; Regeringen skred imidlertid ikke ind
imod ham, men Skriftets
Tanker lod den rigtignok ogsaa i en anden Henseende
upaaagtede, hvad den snart paafølgende betydelige
Indskrænkning af Trykkefriheden noksom viste. Blandt
Birckners Arbejder - »Samlede Skrifter«, fire Bd.,
1797-1800 - findes der adskillige moralfilosofiske
Athandlinger, der vise ham som en erklæret Kantianer,
for hvem Moralloven staaer over alt Andet; ved
denne sin Opfattelse, ved sin store Begavelse og
sin ædle Karakter bliver Birckner en fremragende
Repræsentant for den rationalistiske Præstestand;
hvor langt selv de Bedste af denne kunde drive
Akkorderingen mellem modstridende Principer, viser
en Udtalelse som følgende i Birckners Afhandling
»Om den gejstlige Stand«: »Religionslæreren er
forpligtet paa de Symbolske Bøger ved sin Embedsed,
men han begaaer ingen umoralsk Handling, fordi han
forklarer en Lærebygning, endskjøndt den efter hans
egen Overbevisning er vildfarende, og han er kun
forpligtet til at foredrage de moralske Lærdomme i
Forbindelse med visse en bestemt positiv Religions
Lærepunkter under den Betingelse: saavidt disse
Lærepunkter findes grundede i Bibelen, og saavidt
som det kan stemme overens med hans Bestemmelse at
være Almuens Lærer.«

Efter Andr. Hojers Død skulde det juridiske 
Professorat besættes efter afholdt Konkurrence
og et helt Aars Prøveforelæsninger. Udfaldet
blev Ansættelsen af to Mænd, der begge bleve 
deres Videnskabs Pryd og vandt sig højthædrede
Navne i vor Lovkyndigheds Historie: P. KOFOD-ANCHER
og HENRIK STAMPE.

Peter Kofod-Ancher (1710-88) er i Indledningen 
bleven nævnet som en af de Forfattere, der imødegik
Montesquieus »Esprit des lois« under den Forudsætning,
at man ifølge den franske Forfatters Argumentation
kunde antage, han betragtede Danmark-Norge som en
despotisk regeret Stat. Medens han varmt forsvarer
sit Fædreland mod Rigtigheden af denne Betegnelse og
peger paa den Lighed for Loven, i Medfør af hvilken 
det mere end eengang er hændet Kongerne ved Højesteret
at tabe Sager, som vedrørte deres Gods og Fordringer, 
lægger Kofod-Ancher paa den anden Side ikke Skjul paa 
sin Beundring for Montesquieu, og han nævner »L'esprit
des lois« som det Forbillede, hvorefter han selv agter 
at gjennemføre en nøjagtig Undersøgelse om de danske
Love og den danske
Retsordning. Indfrielsen af dette Løfte skylder vor 
juridiske Litteratur noget af sit fortrinligste Indhold: 
Kofod-Anchers Arbejder paa den danske Lovhistories Omraade. 
Dels holdte som Forelæsninger, dels - da hans Brystsvaghed
nødte ham til at forlade Kathedret- udarbejdede
som Afhandlinger fremkom fra 1769 til 1783 »Dansk
Lovhistorie«, »Den danske Lensret«, »De gamle danske
Gilder«, samt Udgaverne af Valdemars Sjællandske Lov
(optagen i Lovhistorien) og Jydske Lov. Den udmærkede
Retslærdes »Samlede juridiske Skrifter« udgaves i tre 
Dele af SCHLEGEL og NYERUP 1807-11.

Grundlagde Kofod-Ancher Studiet af den danske
Retshistorie, saa begyndte der med Henrik Stampe
(1713-89) en ny Epoke i Lovfortolkningen og
Lovanvendelsen. Han havde tidlig gjort Bekjendtskab
med den Wolf'ske Filosofi, og af brændende Lyst til
personlig at høre den store Lærer nedlagde han sit
Konrektorat i Aalborg og rejste til Marburg. Efter
sin Hjemkomst disputerede han for Doktorgraden og
viste ved denne sin Afhandling saavelsom senere ved
sine Forelæsninger, med hvilket Held han forstod
at lade denne mathematisk deducerende filosofiske
Methode formæle sig med Jurisprudensen til en
Fortolkningskunst af hidtil ukjendt Klarhed, Orden
og Tydelighed; han havde en saadan Lethed i at se
det Sande, i at forklare det Urede, i at udvikle det
Tvivlsomme, at JACOB BADEN i sin Sørgetale over ham
kunde fremdrage som et Minde fra Studentertiden,
»med hvor stor Fornøjelse de fineste metafysiske
Meninger gled ind i de Unges Sjæle«. Efter tolv Aars
HENRIK STAMPE.

Gehejmetatsraad, f. 28. Juni 1713, d. 10. Juli 1789.

»Saaledes viste Stampes klare Aand sig af hans Aasyn --
en Hæder var han for Muserne og sin Tid.«

Titelkobber til Stampes »Erklæringer«.
Docentvirksomhed blev Stampe kaldet til at
overtage Embedet som Generalprokureur og steg
senere til Gehejme-Statsminister; men ogsaa i
førstnævnte Embedsstilling lod han sin juridiske
Skarpsindighed komme Videnskaben tilgode, idet
han efterlod sin berømte Samling af »Erklæringer,
Breve og Forestillinger, General-Prokureur-Embedet
vedkommende«, som efter hans Bestemmelse
bleve udgivne (sex Dele, 1793-1807). »Vistnok
dreje de sig om tørre Regeringssager og teknisk
juridiske Spørgsmaal«, siger EDV. HOLM; »men der
er allevegne i dem en Klarhed i Fremstillingen,
en logisk Styrke og en usvigelig bon sens, der gjør
Læsningen af dem fængslende, saameget mere som de
ere gjennemtrængte af en Varme i Overbevisningen,
der snart træder frem som en ægte human Følelse,
snart bringer Stampe til at hvæsse Pennen til de
skarpeste Spydigheder, naar utilladelig Uvidenhed og
Vilkaarlighed træder ham for nær. Naturligvis kan man
ikke i saadanne Embedserklæringer finde den Slags
sprudlende Veltalenhed, som undertiden kan strømme
fra Sneedorffs Pen; men de indtage dog allerede i
formel Henseende en fremragende Plads i vor Prosa
fra den Tid, som her tales om.« Og Erklæringerne vise
deres Forfatter som den udmærkede Embedsmand af den
gamle Skole: »Bureaukrat fra Isse til Fod, om end
i dette Ords ædleste Betydning,« fordrende lovlig
Lydighed af Undersaatterne, men til Gjengjæld selv
uforfærdet overfor Kollegier og Autoriteter, hvor
der var Misligheder at paatale, uden Betænkelighed
angribende selv kongelige Forordninger, naar han
finder dem krænkende for sit Rets- og Frihedsprincip,
og - hvad der maa tilføjes som et betegnende Træk
hos hin Tids Stormandstype - virksom for Bondestandens
Ophjælpning til Gavn og Ære for hele Landet; Stampe
var den Første, der tog Ordet for Fæstes Overgang til
Ejendom som for Hoveriets Afskaffelse, og baade i sin
Embedsstilling og som Medlem af Landbokommissionen
havde han megen Del i de Forordninger, der grundlagde
Bondefriheden. Ogsaa de af Grev CHR. REVENTLOW og
CHR. COLBJØRNSEN forfattede Indstillinger i denne
Sag saavelsom Førstnævntes Tale ved hans Overrækkelse
af Arvefæsteskjøderne til de første femten Bønder og
Sidstnævntes Skrift imod de Jydske Landdrotters Klage
ere vigtige litteraire Aktstykker til Oplysningstidens
Historie, karakteristiske Udslag af dens humane
Aand. Se Prof. J.H. DEUNTZERS Afhandl. om Stampe i
Universitetets Reformationsfest-Program 1891.
Idet vi nu gaa over til Behandlingen af en
Videnskabelighed, der ikke - som den foregaaende
filosofisk-lovkyndige eller den efterfølgende
historiske - er et direkte Udtryk for Tidens
Aand (hvad der ikke udelukker de fremmede
Ideers Indflydelse) og øver en ligesaa direkte
Tilbagevirkning paa den, bliver det Opgaven,
i den størst mulige Korthed at paapege de Mænd,
de Værker og de Institutioner, igjennem hvilke
Naturvidenskabernes udenom os vundne Resultater føres
ind paa vort hjemlige Omraade; Paavisningen af nye
Udgangspunkter, vundne herhjemme og førende udad i
Paavirkning af den europæiske Videnskab, vil blive
sjeldnere i denne Periode, om saadanne Punkter end
ikke ganske fattes. Paa dette Omraade er det her
i Norden og vidt udenfor dens Grændser Sverig, der
fører an med Navnet LlNNÉ skrevet paa sit Banner.

Forholdsvis heldigt stillede det sig - ligesom
i fordums Dage - indenfor Astronomien,- hvor
adskillige nye Opdagelser gjordes og en Række gode
Iagttagelser anstilledes af Professor THOMAS BUGGE
(1740-1815), der fra sin tidlige Ungdom havde følt
sig tiltrukken af de mathematiske Videnskaber og
senere havde befæstet sig i dem ved Rejser i England
og Frankrig, hvor han stiftede personligt Bekjendtskab
med de største dalevende Astronomer. 1761 var han
i Throndhjem for at iagttage Venus-Gjennemgangen,
1798 i Paris i Anledning af den der nedsatte
Maal- og Vægtkommission, hvilken Rejse han har
beskrevet i et Aaret efter udkommet Skrift. Bugge var
Sekretair i Videnskabernes Selskab og Medlem af en
stor Del lærde Selskaber i Europa. Han er Grundlægger
af Landmaalingen i Danmark, baade den geografiske
og Jordskiftningen, og udgav 1779 »Beskrivelse over
den Opmaalingsmethode, som er brugt ved de danske
geografiske Karter«,
med tilhørende trigonometrisk Kort over Sjælland;
fremdeles Lærebøger i den rene Mathematik samt i
sfærisk og theoretisk Astronomi.

Fra Tydskland indkaldtes Botanikeren GEORG CHRISTIAN
OEDER (1728-91), der havde studeret under Haller
i Göttingen, en livlig Aand, fuld af Reformideer
paa flere Omraader. Hans Opgave skulde nærmest
være at bringe det botaniske Studium paafode som
Professor ved Universitetet. Efter Skik og Brug
skulde han først disputere; ved denne Akt gik det
broget til. Stemningen mod den Fremmede var bitter,
Student A. CHR. F. ROTTBØLL (senere Professor i
Medicinen) satte ham tilvægs for hans slette Latin,
det kom til hvasse Mundhuggerier, og i den officielle
Skriftvexel, Episoden affødte, gav Universitetets
Rektor den almindelige Betragtning Luft i de Ord:
»Gud forlade dennem, som føre os unge fremmede
Doctores i Landet, der ikke her kunde blive Studenter
engang«. Oeder blev da foreløbig Professor udenfor
Universitetet, idet han stilledes i Spidsen for
Anlægget af den botaniske Have. To Aar efter (1754)
fik han dog Universitetsansættelse og begav sig fra 
næste Aar af paa Rejser for at samle til 
»Flora Danica«, hvis Udgivelse begyndte 1762
og fortsattes af den følgende Tids bedste Botanikere,
et Pragtværk i vor videnskabelige Litteratur. Paa sine
Rejser havde Oeder havt Lejlighed til at gjøre sig
bekjendt med Landalmuens Kaar og tænke over Midlerne
til dens Opkomst; han skrev sine berømte »Bedenken
über die Frage: Wie dem Bauernstande Freyheit und
Eigenthum in den Ländern, wo ihm beides fehlet,
verschaffet werden könne?« - den første offentlige
Udtalelse om Emancipationsværket, tilegnet Kongen
1769. Mange andre almennyttige Forslag udgik
fra Oeder; han benyttedes af Struensee, men hos
Guldberg var han ikke velseet og befordredes bort
fra Hovedstaden til Landfogedembedet i Oldenburg.

Næsten samtig med Oeder indkaldtes en anden tydsk 
Videnskabsmand: CHR. GOTTLIEB KRATZENSTEIN (1723-95), 
der 1753 ombyttede Professoratet i Fysik i
St. Petersborg med det tilsvarende i Kjøbenhavn. Hans
fysiske Forelæsninger havde stærkt Tilløb og bleve
næsten en Modesag for det elegante Kjøbenhavn, mest
for Experimenternes Skyld, der havde noget af Trylle-
og Taskenspillerkunsternes pikante Ubegribelighed
ved sig for det i Naturlovene
KRATZENSTEIN,

Doktor i Filosofien og Medicinen, Professor i
Medicinen og ordenlig Professor i den experimentale
Fysik. Medlem  af Videnskabernes Selskaber i
Kjøbenhavn og Petersborg samt af det Leopoldinske
Naturforskerakademi.
helt ukyndige Publikum. For at give dette Interesse
ogsaa for andre Grene af Naturvidenskaben holdt
Kratzenstein Forelæsninger over hele Naturhistorien
efter Linné's System, og ifølge Breve til denne sin
svenske Ven bestræbte han sig for at tilvejebringe
Indsamlinger af Naturalier fra de danske Kolonier. Til
det af Regeringen støttede store Konkylieværk, hvortil
den tydske Maler og Kobberstikker F.M. REGENFUSS
tegnede, stak og illuminerede Bladene, skrev
Kratzenstein endel af Texten. Han var en ualmindelig
energisk og livlig Personlighed, interesseret for
alle nye videnskabelige Opdagelser og istand til med
fyndig og morsom Veltalenhed at interessere Andre for
dem. Som Universitetslærer tog han med sin Ihærdighed
Luven fra alle sine Fagkolleger.

Lidt efter lidt udskiltes Naturvidenskaberne fra
deres hidtilværende Forbindelse med Medicinen
som Bifag til denne. Som Følge af de
nationaløkonomiske Interessers Frembrud i dette
Tidsrum henvendtes Opmærksomheden mere end nogensinde
paa Naturvidenskaben, med hvis praktiske
Resultater Fremgangen i Statshusholdningen var
saa nøje forenet. Endnu holdt Universitetet
sig dog tilbage i denne almindelige Bevægelse, ja
afslog endog Regeringens Anmodning om Oprettelsen
af en Lærestol i Økonomien. Der stiftedes da
i Aarene 1757-59 en ny og aldeles selvstændig
Institution for denne Videnskab med Lokale paa
Charlottenborg, hvor der anlagdes betydelige
Samlinger. Ved Siden af to Professorer i
Økonomien ansattes der en i Naturhistorie, det
vil sige Zoologi og Mineralogi. Den første
til denne Lærestol Udnævnte var Normanden PEDER
ASCANIUS (1723-1803), som havde studeret i Upsala
under Linné og rejst udenlands paa kongelig
Regning. Med hans Kundskaber synes det at have været
smaat bevendt, og han mindes i Litteraturen nærmest
kun som Udgiver af Billedværket »Jcones rerum
naturalium« (»Billeder af Naturgjenstande«),
der skulde være et Slags zoologisk Sidestykke
til »Flora Danica«; Afbildningerne (for den
overvejende Del af Havdyr) ere  meget vel udførte,
men Texten saa knap, at den bliver helt ubetydelig.
Institutet paa Charlottenborg var imidlertid 1771
blevet forenet med Universitetet, Ascanius var
bleven forflyttet til Kongsberg  som Assessor
i Overbergamtet, og hans Efterfølger som Professor
i Kjøbenhavn blev
MORTEN THRANE BRÜNNICH (1737-1827), hos hvem
Kratzensteins Forelæsninger havde vakt den
mest levende Interesse for Naturhistorien. Især
fængslede Entomologien hans Opmærksomhed, og han
udgav 1764 paa Latin og Dansk en lille »Insektlære,
indeholdende Insekternes Systematiske Tavler«. I
dette Skrift er for første Gang det danske Sprog
anvendt til videnskabelig zoologisk Brug, altsaa
de nødvendige Kunstord efter Evne dannede af det
forhaandenværende Sprogmateriale. I Betragtning af
denne og andre Omstændigheder betegner vor Zoologis
Litteraturshistoriker C.C.A.GOSCH Brünnich som
»den danske Entomologis Fader«. Paa en fleraarig
Udenlandsrejse, der førte ham vide omkring - fra den
franske Middelhavskyst til Ungarn og Siebenbürgen
- studerede han ufortrødent og tilvejebragte den
betydelige zoologiske Samling, som senere blev
forenet med Charlottenborgsamlingen og tillagt
Universitetet, opstillet i et dertil overladt Lokale,
som tidligere havde været benyttet til Spisningen ved
Kommunitetet. Ordningen af denne Samling, Beskrivelsen
af enkelte af dens Exemplarer, Udarbejdelsen af
andre zoologiske Monografier og af Udsigten over
Naturvidenskabernes Fremgang i Danmark samt hans
Forelæsninger optog Brünnichs hele Tid, saameget
mere som han af Hensyn til den dansk-norske Stats
Bjergværksdrift maatte udstrække sine Kollegier
ogsaa til kemiske og mineralogiske Emner. En
Tidlang kaldte Kongsbergs Sølvgruber ham foreløbig
bort fra hans videnskabelige Arbejder, »satte mig
udenfor det akademiske Fag«, som han siger i sin paa
Universitetsbibliotheket opbevarede Selvbiografi,
»standsede alle mine Forehavender og min Brevvexling
med fremmede Lærde [blandt hvilke Linné var en af hans
stadige Korrespondenter] og gjorde derved et dybt
Skaar i min daværende Embedscirkel«. Tilsidst blev
den dygtige Mand, just paa Grund af sin Dygtighed,
taget helt bort fra sin Yndlingssfære, da han 1789
udnævntes til Overbergkommissair og paany sendtes
til Norge for at undersøge Sølvværkets Tilstand,
for hvilket han to Aar efter blev Direkteur. Først
1814 kom han tilbage til Danmark.

Udenfor Universitetet rørte der sig en Interesse
for Naturvidenskaberne, der - ialtfald ved en enkelt
Forskers Arbejder - førte til større Resultater end
det af Staten etablerede Studium. Her kan nævnes
Throndhjems Biskop J.E. GUNNERUS, der har
beriget det Norske Videnskabernes Selskab med en stor
Del zoologiske Afhandlinger, samt den norske Præst
HANS STRØM, hvis Beskrivelser over nye Dyre-Arter og
Iagttagelser over Dyrenes Levemaade aabenbare stor
Kjærlighed til Naturbetragtning. Men forrest blandt
dem alle staaer som en af Danmarks betydeligste
Videnskabsmænd

Otto Frederik Müller, født i Kjøbenhavn 1730. Som 
Huslærer for den unge Grev Schulin fik han Lejlighed 
til at øve sin tidlig vakte naturvidenskabelige 
Interesse paa Studier og Samlinger i den levende Natur 
i Egnen ved Frederiksdal. Frugten af disse Undersøgelser,
fornemlig af Plante- og Insektverdenen, nedlagde
Muller i sit Debutarbejde »Fauna Insectorum
Fridrichsdalina« 1764, en Bestemmelse af 858
Insekt-Arter, der tildrog sig megen Opmærksomhed ogsaa
blandt Udlandets Lærde, saa det blev Forfatteren
let, paa sin kort efter tiltraadte Udenlandsrejse
at knytte personlige Forbindelser med de mest
ansete Videnskabsmænd. Det er en hel Litteratur,
der fra nu af og til Müllers Død (1784) fremgik
af hans utrættelige Forskning, som fortrinsvis
omfattede Insekter, Bløddyr og Infusorier. Alene
en Opregning af Titlerne vilde overskride denne
Fremstillings Plads og ligge udenfor dens Formaal,
som jo ifølge Værkets Natur maa være stærkt begrændset
paa Fagvidenskabernes Omraade. Som enkelte fremragende
Mærkepæle paa denne flittige Forfatterbane skulle vi
nævne: 1773 det epokegjørende Værk om Infusorierne,
»Vermium terrestrium et fluviatilium historia«;
1779 den stort anlagte »Zoologia Danica«, udgiven
med kongelig Understøttelse og paa Subskription,
bebudet alt 1776 af »Zoologiæ Danicæ prodromus«
med en fuldstændig Liste over alle indtil da fundne
danske og norske Dyr i systematisk Orden, og Aaret
efter af det første Hefte af Kobberne, 40 Tavler,
betitlet: »Tegninger paa sjeldne og ubekjendte Danske
og Norske Dyrearter, henhørende til den Dyrhistorie,
som under Titel Zoologia Danica forfattes og udgives
af O.F. MÜLLER«, men af hvilken han kun naaede at
faae tre Hefter udsendte, inden han døde; 1781 den
vigtige Afhandling om Bændelorme i Videnskabernes
Selskabs Skrifter; Aaret efter Forfatterens Død, 1785,
»Entomostraca, seu Insecta testacea«, et Hovedværk
om Krebsdyrene, hvori der nævnes fem til sex Gange
flere Arter, end nogen Forgænger har
OTTO FREDERIK MÜLLER.

»Sku her med Glæde, Danmark, Borgeren Müller, hvem
Moder Natur glæder sig over som over en lærvillig
Fostersøn! Medens han paaviser dine Rigdomme baade
paa Land og i Hav, gjør han Dig delagtig i sin Hæder.«
kjendt, og i hvilket Müller har ført Systematiken
frem til det Punkt, hvor den forblev i næsten
de følgende fyrretyve Aar; endelig 1786 det med
ikke mindre end 50 Kobbertavler udstyrede Værk
om Infusionsdyrene: »Animalcula infusoria«.
Trods denne Arbejdsfeltets store Udstrækning og
Enkeltundersøgelsernes Mylder var der dog altid
sluttet Kraft i Müllers Foretagender;
herom udtaler GOSCH sig i følgende Ord:
»Blandt Müllers talrige Publikationer kunne
kun faa betegnes som videnskabelige
Lejlighedsskrifter, d. v. s. foranledigede
ved at vedkommende Materiale tilfældigvis er
kommet Forfatteren ihænde, uden Sammenhæng
med hans øvrige Arbejder. Han modtog Bidrag
allevegne fra, men hans Værker støtte sig
aldeles overvejende til hans egne planmæssigt
anlagte og forfulgte Indsamlinger og Undersøgelser.
Skjøndt derfor hans Virksomhed i Zoologiens Tjeneste
udstrakte sig over en betydelig Del af denne
Videnskabs Omraade, saa fremtræder den dog med al den
Enhed og indre Sammenhæng, som karakteriserer en god
Arbejdsmethode. I Modsætning til kun altfor
mange af Nutidens ligesaa »berømte« Forfattere,
hvis Bidrag til Zoologiens Litteratur bestaa
af en broget Blanding af Beskrivelser af
tilfældigvis erhvervede kurieuse nye Former og
Betragtninger over tilfældigvis iagttagne kurieuse
Detailforhold, vedrørende alle Dyrerigets Afdelinger
i kalejdoskopisk Forvirring, saa finde vi under
Müllers Navn næsten udelukkende i sig selv
afsluttede Arbejder, tilstrækkelig omfattende,
hvad Materiale angaaer, til at give det
Hele Selvstændighed og vidnende om længe fortsat
omhyggeligt Specialstudium af vedkommende Afdelinger.
Kun saadanne afsluttede og sammenhængende Arbejder
tilfredsstillede Müllers Fordringer til hans egen
Stræben. Kun derved kunde han opnaa Æren for at
have givet Studiet af flere større Afdelinger en
aldeles ny Grundvold, navnlig Entomostraceerne
og Infusorierne, ja man kan sige, at han har skabt
det videnskabelige Studium af disse Dyr.«

Hvorvel Müller ikke efterlod sig Disciple i Ordets 
egenlige Forstand, har hans Exempel dog sikkert virket
vækkende paa Mange, og blandt disse fortjener OTTO
FABRICIUS særlig at nævnes (1744-1822). Da han 1768
gik til Grønland som Missionair, paalagdes det ham
at undersøge Landets Naturforhold, og »med Linné's
Systema Naturæ i Haanden, et aabent Øje og en god
Villie bragte
han det dertil, at han efter fem til sex Aars
Ophold kunde vende tilbage til Kjøbenhavn med
Materialierne til et klassisk Arbejde« (GOSCH). Han
maatte imidlertid tage mod et Præstekald paa Landet
i Norge og kunde her, fjernt fra de litteraire
Hjælpemidler, kun løse Opgaven for den zoologiske
Dels Vedkommende: »Fauna Groenlandica«, 1780,
hvori omtrent 470 Dyrearter ere beskrevne. Efterat
Fabricius var bleven forflyttet til Kjøbenhavn, hvor
han siden forblev, bearbejdede han yderligere sit
grønlandske Materiale i en Række mindre Afhandlinger,
for Størstedelen offentliggjorte i Videnskabernes
Selskabs Skrifter. Hans Naturaliesamling kjøbtes efter
hans Død af Prinds Christian og gik med dennes egne
Samlinger over til Universitetets zoologiske Museum.

Den udmærkede Entomolog Johan Chr. Fabricius (1745-1808) 
var der desværre ikke Villie eller Raad til at bevare for 
Kjøbenhavns Universitet, hvor han blev Student 1762. Samme 
Aar rejste han til Upsala og studerede i to Aar under
Linné. Efter sin Hjemkomst udarbejdede han de første
Grundtræk af sit berømte Insektsystem, hvortil de
kjøbenhavnske Samlinger gav ikke lidet Materiale,
men da han ingen Udsigt havde til den attraaede
Professorpost ved Institutet paa Charlottenborg,
tog han atter til Udlandet og tilbragte fem flittige
Arbejdsaar i Tydskland, Holland, England, Frankrig og
Italien. Han blev nu vel Professor ved Universitetet,
men Lønnen var saa ringe og Muligheden for dens
Forøgelse saa fjern, at Fabricius saae sig nødt til,
skjøndt med tungt Hjerte, at forlade Hovedstaden og
modtage en bedre gageret Ansættelse ved Universitetet
i Kiel. Forholdene vare her saare ugunstige for det
naturvidenskabelige Studium; Samlinger var der saa
at sige ingen af, og Anskaffelsen af Bøger og andre,
selv de nødvendigste, videnskabelige Hjælpemidler
stødte idelig paa den tomme Pengekasses uovervindelige
Hindring. Under disse Omstændigheder blev Kiel saa
at sige kun det Hovedkvarteer, hvorfra Fabricius
i de lange Pauser mellem Forelæsningerne besøgte
andre Byer og fremmede Lande, der tilbød bedre
Vilkaar for videnskabeligt Arbejde. Især gjæstede
han hyppigt Paris, hvor han var i nært Samkvem med
Tidens berømteste Naturforskere. Her modtog han
Efterretningen om Kjøbenhavns Bombardement, og den
gjorde et
saa overvældende Indtryk paa den ellers sunde og
kraftfulde Mand, at han blev syg og døde kort efter.

Joh. Chr. Fabricius har gjort Epoke i Entomologien
og gjennemført dens fuldstændige Reform ved
Fastsættelsen af et nyt Princip for dens Systematik,
nemlig Paavisningen af Mundens Indretning som det
ledende Træk i Insekternes Bygning, altsaa som
Nøglen til deres naturlige System. Han har heri fulgt
en Antydning af Linné, og i dens Udfoldelse slutter
han sig ogsaa nær til sin store Lærer og Ven, idet
det herhenhørende Værk af Fabricius: »Philosophia 
Entomologica«, 1778, saavel i Titel som i Formaal,
Anlæg og Udførelse er at betragte som et Sidestykke
til Linné's »Philosophia Botanica«. »Allerede for
tolv Aar siden,« hedder det i Fortalen, »udarbejdede
jeg disse Grundsætninger for Entomologien, for derpaa
at kunne opføre Systemet. Jeg saae, at Botanikens
udmærkede Tilstand især beroede paa dens Sikkerhed,
og jeg saae, hvorledes Entomologien var vaklende,
Klasserne latterlige, Slægterne falske, Arterne
ubestemte, Navnene ofte absurde. Jeg undersøgte
Forskjellen mellem de to saa beslægtede Videnskaber,
og jeg fandt i hin Alting fast og sikkert, men
i denne Alt ubestemt. Jeg bemærkede, at denne
Botanikens Fasthed beroede paa vel grundfæstede
Regler, medens tvertimod i Entomologien aldeles
ingen vare anerkjendte. Enhver gjør sig selv Regler,
hvorefter han opfører sit System, eller rettere, de
Fleste foragte alle Regler, saa at selve Systemerne
blive misledende, og saa stor en Forvirring er ble
ven Følgen, at vi stole mere paa Figurer end paa
Systemet. Jeg studerede derfor Botanikernes, men især
min store,
fortræffelige Lærer Linné's Systemer og Regler, for 
at erkjende den solide Grundvold for Videnskabens 
Sikkerhed og anvende den paa Entomologien. Af dette 
Studium opstod denne entomologiske Filosofi, paa 
hvis Grundlag jeg derefter opførte mit eget System.«

Af Fabricius' andre videnskabelige Arbejder, som alle
have Insektlæren til Emne, kunne nævnes »Systema
entomologiæ«, 1775; »Entomologia systematica«,
1792-94, med Index og Supplementum 1796-99, samt
Nomenclator entomologicus 1795-96. Han er endvidere
Forfatter til en »Reise nach Norwegen«, 1779, til et
interessant Skrift »Ueber Academien, insonderheit in
Dänemark«, 1796, og til sin i LAHDES Portraiter af
danske Mænd 1804 optagne Biografi.

Et Tilholdspunkt har den videnskabelige Zoologi 
i Danmark altid havt i Veterinairskolen, som 
anlagdes 1770 af Peder Chr. Abildgaard (1740-1801) 
efter hans Hjemkomst fra en Udenlandsrejse
og tre Aar efter gik over til at blive en offentlig
Antalt, ved hvilken Abildgaard blev ansat som
Professor. Hans Hovedvirksomhed samlede sig vel
om Dyrlægevæsenet, men med ægte videnskabelig
Forskerdrift gik han i sine Studier langt udenfor
sit nærmeste praktiske Omraade og har behandlet
mange forskjellige naturvidenskabelige Emner -
særlig Snylte- og Infusionsdyrene - i Afhandlinger,
som offentliggjordes i fremmede og indenlandske
Tidsskrifter. Abildgaard fortsatte Müllers Zoologia
Danica, hvortil han foruden Texten leverede ni med
tredie Bind udgivne Tavler og ved sin Død efterlod
sig tretten andre med mer eller mindre udarbejdet
Text. »At dømme efter de zoologiske Arbejder, som
vi besidde af ham, og som for Størstedelen væsenlig
maa betragtes som Lejlighedsarbejder, kan man ikke
tvivle om,« hedder det hos GOSCH, »at han jo vilde
have udrettet noget meget Betydeligt, hvis han havde
skjænket den rene Zoologi sin hele Kraft; og det
Eneste, som trøster os over, at han ikke gjorde det,
er den Kjendsgjerning, at han udrettede saameget, som
Tilfældet er, i den Retning, han væsenlig helligede
sit Liv«.

Abildgaard var Medstifter af og den virksomste Støtte
for det 1789 af en Del ansete Mænd oprettede Selskab
til Naturhistoriens Fremme, til hvilket Midlerne
bragtes tilveje ved private Sammenskud og Hjælp fra
Regeringen, der gav Selskabet
Lokale i Prindsens Palais. Deltagelsen for denne
nye Institution var i Begyndelsen meget livlig,
fordi der i Tiden fandtes en almindelig Forstaaelse
af Naturvidenskabernes store Betydning for Stats- 
og Borgervel, og fordi man ligesaa almindelig
fandt, at Universitetet ikke gjorde Fyldest paa dette
nye Omraade, men tvertimod satte gnaven Modstand
mod Studiet. Selskabet udgav et Tidsskrift, anlagde
Samlinger og Bibliothek og afholdt Forelæsninger. Som
Lærer antoges en videnskabelig Kapacitet, der ofrede
denne sin Virksomhed og Selskabet overhovedet sin
varmeste Interesse - vor berømteste Botaniker,
Normanden

Martin Vahl, født i Bergen 1749 og Discipel af
Linné, hos hvem han studerede 1769-74. Lærer og
Lærling havde de samme to Yndlingsfag: Entomologi
og Botanik. Efter sin Hjemkomst lagde Vahl sig især
efter sidstnævnte Videnskab og blev 1779 Lektor ved
den botaniske Have, men tog snart efter sin Afsked
paa Grund af en hemmende Instrux, han ikke vilde
underkaste sig, og rejste udenlands paa offentlig
Bekostning. Udgivelsen af Flora Danica blev ham
overdraget, Pladsen som Lærer ved Naturhistorie-
Selskabet betroedes ham, og endelig blev
han 1801 Professor ved Universitetet, men døde
allerede 1805, »efterladende sig et af de med Rette
berømteste Navne i den danske Videnskabs Annaler og
blandt Datidens danske Naturforskere et Eftermæle som
Faa formedelst den Iver, hvormed han arbejdede selv og
ansporede Andre til Arbejde, og den Beredvillighed,
hvormed han, idet han havde Videnskabens Fremme
alene for Øje, understøttede Andre med sit eget rige
Kundskabsforraad, Materiale o. s. v.« (GOSCH). Ved
hans Grav sang OEHLENSCHLÅGER sit skjønne Mindekvad:
»Dækker Graven, grønne Urter smaa!«

Udgivelsen af Flora Danica medførte flere omfattende
Rejser, især i Norge, for at indsamle Materiale;
sex Hefter besørgede Vahl udgivne, ligesom han efter
Abildgaards Død modtog Materialierne til 4. Hefte
af Zoologia Danica og tilføjede 19 Tavler, tildels
med Text. I Naturhistorie-Selskabets Skrifter findes
adskillige Afhandlinger af ham, og 1790-94 udkom i
tre Bind hans »Symbolæ botanicæ« et udtømmende
og grundigt Arbejde, som dels beskriver det botaniske
Udbytte, Vahl havde hjembragt fra
sin store Rejse, dels giver en kritisk Bearbejdelse
af de Planter, der i sin Tid vare blevne samlede i
Orienten af NlEBUHRS Expedition, og som indtil da
havde henligget i en slet konserveret Tilstand. 1804
udkom første Bind af det stort anlagte Værk
»Enumeratio plantarum«, som skulde være en efter
Datidens Kundskaber revideret Bearbejdelse af Linné's
-»Species plantarum«, det ikke helt fuldendte andet
Bind blev efter Vahls Død udgivet af HORNEMANN, TØNDER
LUND og THØNNING. Vahls store og værdifulde Herbarium
indlemmedes i den botaniske Haves Samlinger.

Adskillige dygtige Læger har navnlig Slutningen af
Tidsrummet at opvise, og flere af dem have vundet
Navn ogsaa i Litteraturen. J.C. TODE skrev baade
videnskabeligt og populairt om medicinske Emner, men
vil rettest være at omtale andetsteds som humoristisk
Forfatter i flere Digtarter. MATTHIAS SAXTORPH
(1740-1806) skrev om Fosterdannelsen, TH. BUNTZEN
(1776-1807) om den dyriske Varme, JOH. DANIEL HERHOLDT
(1760-1836) om Øjet. En fremragende Kirurg var
Holsteneren HEINRICH CALLISEN (1740-1824), der
1773 blev Professor ved Universitetet og 1794
»Generaldirekteur for Kirurgien«. Han udgav
et Par Lærebøger: »Institutiones chirurgiæ« og
»Principia systematis chirurgiæ«, samt 1798
sit berømte Værk »Systema chirurgiæ hodiernæ«
(»Det kirurg. Syst. i vore Dage«). Ogsaa i den
videnskabelige Diskussion om medicinske Emner deltog
Callisen, f. Ex. ved Bidrag til Løsningen af det
dengang meget drøftede Spørgsmaal om Aarsagen til
Blodets Varme, som han endnu vilde udlede af
mekaniske Aarsager, uden at fæste Lid til den nye
Lære om den atmosfæriske Lufts Dekomposition ved
Aandedrættet og Iltens Nødvendighed for denne Proces.

Historieskrivningen erobrer nyt og vigtigt Terrain
i dette Tidsrum og har i LANGEBEK, SCHØNING og 
SUHM meget fremragende Dyrkere at opvise, ved hvis
Arbejder der dels bringes et vigtigt Kildemateriale
i Hus, dels udføres sammenhængende Fremstillinger,
Alt vedrørende vort eget historiske Liv i Oldtid og
Middelalder og derfor af uberegneligt nationalt Værd.

Langebek (1710-75) arbejdede efter Hjemkomsten 
fra sin svenske Rejse paa sit Diplomatarium
og andre historiske Opgaver. Tronskiftet 1766
gjorde ingen Forandring i hans Stilling, men vel
i hans Tilfredshed, thi han kunde ikke forsone sig
med den tydske og frivole Aand, der betegnede det
struenseeske Intermedium. Denne hans Indignation
gjorde endog Langebek til Digter, om end ikke til
nogen stor, thi det er ikke ved deres poetiske Værd,
hans »Trende Skaldedigte til Oplysning i vore Dages
Historie«, 1772, udmærke sig, men som Tidsbilleder,
som Vidnesbyrd om den herskende Stemning og, ved
deres mange Anmærkninger, som Kilder til disse Aars
Historie. Just under disse Brydninger i Langebeks
Gemyt modnedes en længe næret Tanke om et historisk
Storværk, og den 30. Maj 1771 udsendte han »Anmeldelse
om en Samling af Skribenter om Danmarks Middelalder«,
hvis første, 642 Foliosider store Bind udkom allerede
i September det følgende Aar. Det er Langebeks berømte
Kildeværk »Scriptores Rerum Danicarum medii ævi« 
(»Forfattere af dansk Historie i Middelalderen«), 
et Bibliothek til Opbevaring af vigtige 
historiske Skrifter, saaledes i første Bind
Svend Aagesens Danmarkshistorie, Ryklosters Aarbog,
den gamle Roskildske Krønike og Remberts Ansgarius'
Levnet, i andet Bind Remberts Levnet, Thomas Gheysmers
Udtog af Saxo, den Skibyske Krønike o. s. v. Tre
Bind naaede Langebek at faae udgivne, inden han døde
den 16. Aug. 1775; af fjerde Bind var dog det Meste
trykt og hele Manuskriptet færdigt; det blev udgivet
af SUHM, der ligeledes besørgede Udgivelsen af femte,
sjette og syvende (1792) Bind. Først 1834 udkom
ottende Bind, udgivet af ENGELSTOFT og WERLAUFF,
og 1878 sluttedes dette Nationalværk med Registret
i to Dele. »For et Aarhundrede siden«, siger
C. PALUDAN-MÜLLER, »da Langebek udgav sine tre
Tomer, stod hans Scriptores som et Mønster blandt
de da i Europas Kulturlande udkomne Samlinger
af Kildeskrifter til Middelalderens Historie
eller dog paa lige Linie med de mest ansete af
disse. Men nu svarer Samlingen ikke længer til Tidens
Fordringer. Nye Principer for Udgivelsen have gjort
sig gjældende i andre Lande, i Tydskland navnlig ved
Pertz's store Samling Monumenta Germaniæ historica
samt ved Böhmers og Jaffés Udgaver af Middelalderens
Skribenter. Og endnu mere gjælder dette om de Tomer,
der ere udkomne under Suhms Navn. Vi trænge haardt
til en ny Samling af vor Middelalders historiske
Kilder, hvor Meget maa optages, som nu savnes, Meget
udelades, som nu optager Pladsen uden synderlig Nytte,
og Alt behandles efter Nutidens Principer. Men dette
formindsker ikke vor Taknemlighed og Beundring
for Langebek. Danske Magazin og Scriptores Rerum
Danicarum have dog sat vor ældre Historie, navnlig
Middelalderens, paa en ny Fod og muliggjort en
virkelig kritisk Behandling.«

Langebeks Efterfølger som Gehejmearkivar blev Normanden
Gerhard Schøning, født den 2. Maj 1722 i Lofotens
Fogderi i Throndhjems Stift og dimitteret fra
Throndhjems Skole 1742 af den dygtige Rektor
BENJAMIN DASS, bekjendt bl. A. af sin Brevvexling
med Suhm. Et ni Aars Ophold ved Kjøbenhavns
Universitet afsluttede Schøning med sit »Forsøg
til de nordiske Landes, særdeles Norges gamle
Geografi« (1751), et Skrift, der nu nærmest kun har
litteraturhistorisk Interesse, men ved sin Fremkomst
vakte en overordenlig Opmærksomhed ogsaa af politiske
Grunde formedelst Grændseundersøgelserne overfor
Sverig og Rusland. Sammen med Suhm rejste Schøning saa
tilbage til Throndhjem, hvis lærde Skole han overtog
efter sin tidligere Rektor, og hvor han i fjorten Aar
levede et frugtbart videnskabeligt Samliv med Suhm;
paa bestemte Dage i Ugen kom de sammen for at studere
Islandsk og de nyere Sprog, og de indrettede deres
historiske Undersøgelser og Udarbejdelser saaledes,
at de supplerede hinanden indbyrdes. 1757 udgav de
i Forening en Prøve af deres
Forstudier til de store Værker, hvortil de beredte
sig: »Forbedringer til den gamle danske og norske
Historie«, af hvis Indhold Harald Haardraades og 
Erkebiskop Eysteins Biografier skyldes Schøning; 
1762 udkom hans Beskrivelse af Throndhjems Domkirke, 
til hvis Udstyrelse med Kobbere Suhm havde
ydet Pengebidrag. Da Schøning 1765 blev kaldet til
Professor ved Sorø Akademi, brød ogsaa Suhm op fra
Throndhjem, og som Vennerne vare dragne til Norge i
Forening, saaledes fulgtes de ogsaa ad til Danmark,
hvor Suhm tog Bolig i Kjøbenhavn, medens Schøning
førte et mellem Forelæsninger, historiske Studier og
selskabelig Omgang delt Liv i det idylliske Sorø. Her
saae ogsaa Schønings Hovedværk Lyset, den desværre
ufuldendte, næsten kun begyndte »Norges Riges
Historie«, hvis første Del (1771) omfatter Harald
Haardaades Tid, medens anden Del (1773) fremstiller
Harald Haarfagers og hans to Sønners, Eriks og
Hagens Regering, og tredie Del (udg. 1781 efter
Forfatterens Død af SUHM) gaaer til Olaf Trygvesøns
Regeringstiltrætlelse - altsaa tre Kvartbind alene
om Norges Historie i Hedenold.

Schøning havde sat sig den uhyre Opgave, at skrive
Norges Historie fra de ældste Dage til op mod sin egen
Samtid, og til dette Øjemed havde han gjennemgaaet
alle mulige Skrifter, der kunde tænkes at indeholde
endog blot den mindste Oplysning, gjort en Uendelighed
af Uddrag og agtede at sammenarbejde disse til et
historisk Kunstværk, der skulde kunne stilles ved
Siden af Polybius, hans Yndlingsforfatter blandt de
antike Historieskrivere. Under Fortællingen af de
historiske Begivenheder skulde der tillige oprulles et
kulturhistorisk Billede af de gamle Normænds Liv, »ej
alene i Felten, i Krigs- eller Stats-Sager, men ogsaa
i deres Handteringer, deres Sæder, deres Hus-Væsen,
deres Religion, deres Øvelser og Tænkemaade«, som
det hedder i Fortalen. Om den omhyggeligt udarbejdede
Fremstilling vidne de udkomne Bind, hvis Læsning er
let og behagelig, og hvis Skriftform, om den end ikke
kan maale sig med GULDBERGS i hans Verdenshistorie,
dog hævder sig en Plads blandt Tidens bedste Prosa.

Efter Udgivelsen af Norgeshistoriens andet Bind
berejste Schøning i et Par Aar Norge paa kongelig
Regning, »for der at opsøge og samle, hvad endnu kunde
være at finde, enten den Norske Historie eller vore
Old-Sager og andre saadanne Ting vedkommende«. I
Christiania modtog han Efterretning om Langebeks
Død og allerede Ugen derpaa Meddelelse om, at han
var udnævnt til hans Eftermand i Gehejmearkivet. I
denne Egenskab skulde han fortsætte Udgivelsen
af Scriptores Rerum Danicarum, men ved en senere
Bestemmelse overdroges dette Hverv til Suhm, medens
det paalagdes Schøning som den eneste i Nordens
Oldsprog, Oldsager og gamle Historie tilstrækkelig
Kyndige at besørge SNORRES »Hejmskringla«
udgivet. Han tog fat paa Værket med stor Iver, og
i Aarene 1777 og 1778 udkom to svære Bind af den
bekjendte Folioudgave, som har holdt sig i Værd det
meste af et Aarhundrede, indtil den 1868 afløstes af
UNGERS. Den bringer saavel den islandske Text som en
dansk og en latinsk Oversættelse. Selv naaede Schøning
ikke at faae den fuldført; han døde den 18. Juli 1780,
og tredie Bind blev først 1783 udgivet af Islænderen
SKULE THORLACIUS, Rektor ved Metropolitanskolen. I
tre følgende Bind, fra 1815 til 1826, førtes Værket
videre med Sagaer fra Tidsrummet efter Hejmskringlas
Afslutning, saa at dette store Kildeskrift til Norges
Historie omsider fuldendtes, begyndt af Schøning,
endt af Prof. BØRGE THORLACIUS og WERLAUFF.

»Gerhard Schøning«, en Biografi af Dr. LUDVIG DAAE,
udkom i Hundredaaret efter hans Død.

Hovedarbejdet i den historiske Videnskab, den
kolossaleste Opgave, nogen enkelt Forfatter
har stillet sig i vor Litteratur, paatog Peter
Frederik Suhm sig, da han besluttede at skrive
Danmarks Historie fra de ældste Tider indtil den
oldenburgske Kongestammes Tronbestigelse. Han blev
født i Kjøbenhavn den 18. Oktbr. 1728, Søn af Holmens
Chef Admiral Ulrik Fr. Suhm, af adelig Slægt og
derfor Hofjunker allerede i en Alder af nitten Aar,
Assessor i Hofretten tyve Aar gammel, Kammerjunker det
følgende og Etatsraad i sit treogtyvende Aar. Student
var han bleven 1746 og var allerede da ualmindelig
kundskabsrig, takket være en dygtig Ungdomslærer og
Suhms egen ustyrlige Læselyst. Hele hans Attraa gik ud
paa at blive en berømt Forfatter, især at kunne træde
i Holbergs Spor, og hans Ærgjerrighed fik en kraftig
Impuls, da Gram engang i et Selskab betegnede den
unge Suhm som sin Eftermand. Men han var uformuende,
og skjøndt Embedsbanen vilde aabne sig for den adelige
Yngling med større Lethed end for de fleste Andre,
var det ham en pinlig Tanke, at Embedsgjerning skulde
berøve ham noget af den kostbare Tid, han higede efter
at udfylde helt med litterair Virksomhed. Da fik han
fra Throndhjem Meddelelse om, at der var et rigt Parti
at gjøre, og i Forventning herom fulgte Suhm med sin
Ven og Studiefælle Schøning, da denne rejste op
for at overtage  Rektoratet. Den unge Dame hed Karen 
Angel, Datter af Kjøbmand Etatsraad Lorents Angel og 
Sara Collet; smuk var hun ikke, men venlig, gudfrygtig 
og husholderisk, eneste Barn, rig allerede nu, og Mere 
kunde ventes. Partiet kom istand Aaret
efter, og Suhm raadede nu over udstrakte Midler til
Opfyldelsen af ethvert litterairt Ønske og kunde
anvende hele sin Tid til sine historiske Studier. 
Vi have seet, hvorledes han og Schøning i Forening
forberedte sig til deres store Arbejder; de fulgtes
ad tilbage til Danmark - Familietvist skal have
tilskyndet Suhm til denne Beslutning; Karen Suhms rige
Farbroder Thomas Angel, hvem hun engang skulde arve,
testamenterede sine tre Tønder Guld til velgjørende
Stiftelser. Suhm tog Bolig i Kjøbenhavn, om Sommeren
paa sit Landsted i Øverød. De talrige Skrifter,
der udgik fra hans Haand, gjorde hans Navn bekjendt
over hele Europa, og hjemme steg han fra den ene
Værdighed til den anden: Konferensraad, Kammerherre,
kgl. Historiograf. En stor Sorg formørkede for lang
Tid hans hidtil saa straalende Lykke: det eneste
Barns, en halvvoxen Søns Død 1778. Det fælles Tab
nærmede Ægtefællerne noget mere til hinanden for en
Tid, men noget varigt godt Forhold var der aldrig
imellem dem, og Skylden maa vel her nærmest lægges
paa Suhm, der havde ægtet sin Hustru af Beregning og
tog sig det let med sin Troskabspligt mod hende. Et
Par Maaneder efter hendes Død 1788 ægtede han,
i sit tresindstyvende Aar, en af Kjøbenhavns mest
fejrede Skjønheder, Hofapotheker Beckers yngste
Datter Christiane. Han døde den 7. Septbr. 1798 -
»som Gram, Holberg og Pontoppidan, som Langebek
og Schøning, uden at blive færdig med sit Dagværk«,
siger C. PAL.-MÜLLER. »Hans Liv blev et Fragment, men
jeg regner dette med til Suhms Lykke. En Kejser bør
dø staaende, sagde Vespasian - et dygtigt Menneskeliv
bør ende i ufuldendt Arbejde; at tømme Livets Bæger
til Bunden - indtil de Aar, da Aanden udslukkes,
da der ikke kan arbejdes, virkes, leves længer -
er ikke noget misundelsesværdigt Held.«

Det Kæmpeværk, hvortil Suhms Navn  først og 
fremmest er knyttet, er Danmarkshistorien
- »Historie af Danmark fra de ældste Tider«, som 
Værkets officielle Titel lyder; men inden 
Fremstillingen af denne Danmarks ældste Historie 
begynder, gaaer der en Række volumineuse forberedende 
Undersøgelser forud - ikke mindre end ni Kvart- 
og et Foliobind, udsendte i Aarene 1769-81.
Det første af disse, altsaa den første Afdeling af
Suhms store Værk, er hans »Forsøg til et Udkast af
en Historie over Folkenes Oprindelse i Almindelighed,
som en Indledning til de nordiske Folks i
Særdeleshed«. I Fortalen angives her strax
Planen for det hele Foretagende. Paa Grundlag
af Biblens Fortælling gjøres der Rede for
Menneskeslægtens Udbredelse paa Jorden, de
forskjellige Folkefærds Oprindelse og Slægtskab. Fra
denne almene Fremstilling nærmer Suhm sig i snevrere
og snevrere Kredse sit egenlige Emne, idet hans næste
Bøger handle »Om de nordiske Folks ældste Oprindelse«
og »Om Odin og den hedniske Gudelære og Gudstjeneste
udi Norden«; derefter følger »Historie om de fra
Norden udvandrede Folk«, i to Bind: »Critisk Historie
af Danmark udi den hedenske Tid, fra Odin til Gorm
den Gamle« med »Tabeller til den critiske Historie
af Danmark.« Først nu kunde der tages fat paa den
egenlige »Historie af Danmark«, der skulde gaa fra
Odin til Christiern I.; saa langt naaede Suhm vel ikke,
men dog Maalet nær, thi til Aaret 1400 var han kommen,
da Døden kaldte ham fra Arbejdet. Sex Bøger udgav
han selv rask efter hinanden fra 1782 til 1793;
den syvende brændte i Kjøbenhavns Ildebrand paa et
eneste Exemplar nær og maatte altsaa sættes paany; den 
udkom 1800, efter Suhms Død. Ottende og niende Tome 
udgaves af Prof. ABR. KALL, fra tiende til fjortende, 
der sluttede Værket 1828, af NYERUP. Det hele samlede
Arbejde udgjør altsaa 24 svære Bind, eet i Folio,
Resten i Kvart, med et Sidetal af ialt 14,047 Pagina!

Dette Tal kan ikke Andet end imponere, men end
mere maa man forbauses over den Flid, der har
drevet Værket, naar man seer hen til det uhyre
Studium, hvorpaa det hviler. »Kilderne til Suhms
Værk lade sig kun angive paa een Maade«, siger
C. PAL.-MÜLLER: »Kilderne er Alt, hvad der indtil
Suhms Tid var fremkommet ikke alene i Nordens, men
i Europas Litteratur om Danmark og Danske.« Alene
Forfatterlisten til de fire første forberedende Tomer
opviser et Antal af 888 benyttede - ikke Bind, men
Værker. Suhm har baade kunnet læse og skrive med en
vidunderlig Lethed. Men hans Histories Mangler hænge
sammen hermed. Idet han vil tage Alting med, gaaer
Overskueligheden tabt; stundom har man en Følelse, som
om man stak i et Hængedynd, som man kun synker dybere
ned i, jo mere man vil arbejde sig op af det. Suhm har
villet naa det Uendelige, men det Uendelige mangler
Form. Hvad han savner, er en Grams kritiske Blik; at
hans paa Bibeltraditionen hvilende Ethnologi er
uholdbar, hans arkæologiske Undersøgelser forfejlede,
hans Opfattelse af Sagn og Myther som historiske
Kjendsgjerninger istedenfor som Folkedigtning
vildledende, er derimod Fejl, som ikke kunne regnes
ham til Last; det var selve den historiske Videnskab,
der ikke var kommen videre paa hin Tid. Alvorligere
er den Anke, at han har lettet sig Arbejdet ved
at give Fremstillingen i Form af Aarsberetning
istedenfor at udarbejde en pragmatisk Historie,
hvad der især gjælder om de Bind, der omfatte
Middelalderen. »Men fordi man ikke kan lukke Øjnene
for disse og andre Mangler og Svagheder i Suhms Værk«,
siger den oftere citerede udmærkede danske Historiker
fra vore Dage, »vilde det være ikke alene urigtigt,
men taabeligt, om man vilde skyde det til Side som
et Foster af en uoplyst Tids forældede og overvundne
Anskuelser. Omfanget af hans Værk, Massen af den
Kundskab, han meddeler, vil altid gjøre ham og det
umisteligt. Hundrede Aar ere hengaaede, siden han
udsendte sine første Tomer, men endnu vender Enhver,
der søger Oplysning om vor ældre Historie, sig først
til ham; og saaledes vil det sandsynligvis vedblive
ogsaa i Fremtiden, thi det er vel ikke for dristig
en Forudsigelse, at Danmark ikke tør vente sig en ny
Suhm, der gjør den gamles Gjerning om igjen ved at
samle det hele historiske Stof i en saadan Række af
stærke Kvarter.«

Som en Slags Hvilesyssel til Afvexling med det
strengere videnskabelige Arbejde, men i og for sig
tilstrækkelig til at sikre ham Plads blandt danske
Forfattere, har Suhm paa mange forskjellige Omraader
udfoldet en Skribentvirksomhed, der foreligger i
fjorten Oktavbind »Samlede Skrifter«. Hvor han er inde
paa politiske og statsøkonomiske Matener, lægger han
sit Frisind for Dagen og viser sig som en Mand af den
nye Tid. Men vi kunne ikke dvæle herved. Endnu maa kun
nævnes Suhms til Skjønlitteraturen hørende Skrifter,
der bleve højt beundrede af Samtiden og kom til at
øve en vækkende Indflydelse paa den opvoxende Slægt,
der i næste Aarhundredes Begyndelse dels skabte,
dels var modtagelig for den nye Litteratur. Det
var de fra den oldnordiske Historie tagne nationale
Emner i Forbindelse med deres Behandling i Tidens
følsomme Maneer, der gjorde disse Skrifters Lykke:
»Sigrid eller Kjærlighed Tapperheds Belønning«,
»Frode«, »Gyrithe«, »De tre Venner eller Hjalmar,
Asbjørn og Ørvarodd«. »Den læsende
Verden greb begjærlig efter dette nye Slags Romaner;
Litteratoren satte en ny Rubrik i sin æsthetiske
Haandbog; Oldgranskeren undrede sig over at se Roser
fremspire af Støv og Skimmel; Skuespildigteren frydede
sig ved at forefinde nationale dramatiske Karakterer
og Situationer; og Alle erkjendte, at »Forfatteren af
Sigrid« var en Hæderstitel af mere sandt Værd end den,
der kunde gives af noget Hof«. (NYERUP).

Levede Suhm som Videnskabsmand i en Adelsmands
Forhold, saa havde dette kun til Følge, at han dobbelt
fyldestgjorde Devisen »noblesse oblige«. Han udgav
paa egen Bekostning Fortsættelsen af Langebeks
Scriptores, han holdt en Mængde Studerende til
videnskabeligt Arbejde, lod de gamle Haandskrifter
afskrive og udgive og aabnede sin storartede (nu i det
kgl. Bibl. indlemmede) Bogsamling - 100,000 Bind - for
alle Borgerklasser, Kjøn og Aldere. Intet Under da,
at som han var en af sin Tidsalders berømteste og mest
fortjente Mænd, var han ogsaa en af sit Samfunds mest
beundrede Personligheder. Det Ligfølge, som gav Møde
ved hans Jordefærd, naaede fra hans Gaard i Pustervig
til Frederikskirken paa Christianshavn. Hans Levnet
er skrevet af R. NYERUP som 15. Del af »Kmhr. Peter
Fr. Suhms samlede Skrifter«, 1798; i 16. Del findes
Efterretninger om ham under Titlen »Suhmiana«.

Ogsaa fremmede Forfattere behandlede  Danmarks Historie,
og af disse ere især en tydsk og en fransk at nævne. 
JOHANN HEINRICH SCHLEGEL (1726-80), Broder til
den tidligere omtalte Digter og Publicist Joh. Elias
S. (S. 203) kom efter dennes Tilskyndelse til Danmark,
hvor han som Hovmester for Grev Chr. Rantzaus
yngre Sønner afvexlende opholdt sig paa Brahesborg
i Fyn og i Odense. Grevens Bibliothek og Karen
Brahes Bogsamling i Frøkenklostret førte ham ind
i Studiet af dansk Historie. Han omarbejdede (paa
Tydsk) NlELS SLANGES »Christian IV.s Historie«,
idet han forkortede Fremstillingen og tilføjede en
Mængde værdifulde Anmærkninger; tre Bind af dette
Værk udkom 1757-71. I to Foliobind udkom 1769 og
1777 Schlegels »Geschichte der Könige von Dänemark
aus dem Oldenburgischen Stamme«, med kobberstukne
Portraiter, et grundigt og dygtigt Arbejde, der, uden
at naa Grams kritiske Sikkerhed eller Holbergs klare
Fremstilling, dog stræber efter at forene Kritik i
Kildeundersøgelsen med
Livlighed i Fortællingen og saaledes just har
sat sig det Maal, Historieskrivningen burde naa,
Værket standser, ligesom Omarbejdelsen af Slange,
midt i Christian IV.s Historie. Adskillige værdifulde
Enkeltbidrag til dansk Historie har Schlegel nedlagt
i »Samlung zur dänischen Geschichte« o. s. v., to
Bind, 1773-74. Han blev Professor ved Universitetet,
Sekretair i »Selskabet for de skjønne Videnskaber«
(ikke at forvexle med det kgl. danske Videnskabernes
Selskab; det vil senere blive nærmere omtalt)
og var i sine sidste Leveaar kgl. Historiograf og
Bibliothekar.

Schweizeren PAUL HENRI MALLET (1730-1807), 
Skolekamerat og Ungdomsven af den senere saa
navnkundige franske Minister Necker, kom til Danmark
i Aaret 1752 for efter BEAUMELLE (S. 204) at overtage
den for ham oprettede Lærepost som Professor i fransk
Sprog og Skjønlitteratur. Hverken denne Virksomhed
eller hans Lærerdont hos Krpnprinds Christian
(VII., hvor Reverdil blev hans Efterfølger) optog
ham saa stærkt, at han jo fik Tid til litteraire
Arbejder. Saaledes udgav han i henved sex Aar
Maanedsskriftet »Mercure Danois«, der skulde være
et Slags litterairt Mellemled mellem Danmark og
Udlandet. Efter Opfordring af den ældre Bernstorf
og Ad. Gottl. Moltke paatog Mallet sig fremdeles at
afhjælpe Udlandets Mangel paa Kjendskab til Danmarks
Historie ved at udarbejde en Fremstilling af den
paa Fransk. Mallet forudskikkede to Skrifter, der
vare vel egnede til at vække Udlandets Opmærksomhed
for ukjendte og ejendommelige Fænomener, idet han
i »Jntroduction à l'histoire de Dannemarc«, 1755,
og »Monumens de la mythologie et de la poésie
des Celtes», 1756, gav en livlig og tiltrækkende
Fremstilling af Nordens Beboere i Hedenold, deres
Gudelære, Sæder og Skikke, Regering og Krige. Derefter
fulgte i tre Kvartbind (1758-77) Hovedværket:
»Histoire de Dannemarc«, som behandler Danmarks
Historie indtil Enevoldsmagtens Indførelse paa en
Øjemedet i det Hele taget fyldestgjørende Maade. 1760
var Mallet taget tilbage til Genf og besørgede her
to Oktavudgaver af sin Danmarkshistorie.

»Kongerigerne Danmarks og Norgessamt Hertugdømmerne 
Slesvigs og Holstens Historie indtil vore Tider ved 
Professorerne GEBHARDI og CHRISTIANI«, der udkom i 
fjorten Bind fra 1776 til 1798, er en Oversættelse
fra Tydsk. Af den
store almindelige Verdenshistorie, som et Selskab
af engelske Lærde havde udgivet, udkom der i
Halle en tydsk Udgave, den saakaldte »Hallische
allgemeine Welthistorie«. I den engelske Original var
imidlertid Danmark og Norges Historie behandlet saa
overfladisk og fejlfuldt, at den tydske Forlægger
maatte indsætte en Originalfremstilling i de
paagjældende Binds Plads, og Prof. L.A. GEBHARDI
i Lüneburg paatog sig Udarbejdelsen af den. Hans
Værk udkom i dansk Oversættelse, yderligere
forøget og gjennemseet af Forfatteren, og med den
forenedes en Oversættelse af den kielske Professor
W.E. CHRISTIANIS Hertugdømmernes Historie til den
nævnte Fællesfremstilling af Monarkiets Historie.

Biografiske Arbejder skyldes ANDR. NlC. RYGE, hvis
»Peder Oxes til Gisselfeld Danmarks Riges Raads og
Hofmesters Liv og Levnets Beskrivelse«, 1765, har
betydelig og varig Værdi som et virkelig historisk
Kildeskrift - »en sjelden Skat af værdifuldt Malm,
men ikke et deraf forarbejdet Kunstværk«, kalder
C. PAL.-MÜLLER det og betegner det som »i alle
Henseender et Værk af Langebeks Skole«. Fremdeles 
OVE MALLING (1747-1829), kgl. Historiograf, Chef for 
det kgl. Bibliothek og Gehejmestatsminister; hans i
sex betydelige Oplag udgivne, paa Tydsk, Fransk
og Engelsk oversatte og i et halvt Aarhundrede af
den danske Ungdom atter og atter læste »Store og
gode Handlinger af Danske, Norske og Holstenere«
udkom første Gang 1777. Bogen er et Udslag af den
fædrelandske Tilbagevirkning mod Tydskeriet, som
betegner den Guldbergske Periode, og dens historiske
Exempelsamling har havt en uberegnelig Indflydelse
paa Fædrelandsfølelsens Vækkelse og Styrkelse,
ligesom den højlig har fremmet Interessen for
Nationalhistorien. En anden Samling fædrelandske
Biografier skrev efter Opfordring af Arveprinds
Frederik Underbibliothekaren ved det
kgl. Haandbibliothek PEDER TOPP WANDAL
(1737-95), nemlig i to Bind med Kobbere »De paa
Jægerspris ved Mindestene hædrede fortjente
Mænds Levnetsbeskrivelser«, 1783-94. Det kgl. 
genealogisk-heraldiske Selskab, stiftet 1777 af
den ivrige personalhistoriske Samler OLUF BANG, 
udgav første og tre Hefter af andet Bind af »Lexikon
over Adelige Familier i Danmark, Norge og
Hertugdømmerne«  (1782-1800), et uundværligt Hjælpemiddel
for Enhver, der giver sig af med den danske Adels
Historie.

En Historieskrivning af en ganske anden Art end den
hidtil betragtede træder os imøde hos NIELS DITLEV
RIEGELS (1755-1802), der i et Par Aar havde været
Hovmester for Dronning Juliane Maries Pager, men fra
1784 levede paa sin Gaard Høyet i Vegerløse Sogn
paa Falster. Han er den evige Skjændegjæst i hin Tids
Litteratur, gjennemtrængt, af Revolutionens Principer, 
mest i deres raaeste Anvendelse mod Konge, Adel og 
Gejstlighed, i Besiddelse af Kundskaber paa forskjellige 
Omraader, men uden Dannelsens Overblik, opfyldt af Tanken 
om at være de Undertryktes Beskytter og Talsmand, fordi
han altid fører Borgerfrihed og Menneskerettigheder
i Munden - en Demokrat, af Thersites-Typen. Han skrev
Kirkens Historie og Kirurgiens Historie, vilde ordne
Universitetets saavelsom Statsøkonomiens Anliggender
og indblandede sig i enhver Fejde, saa Antallet af
hans Skrifter fylder over tre Spalter i Nyerups
Litteraturlexikon. Han havde naturligvis sine
Beundrere, thi Mange syntes godt om, at Konger,
Adel, Præster og Tydskere bleve gjennemheglede;
men nogen stor Anseelse erhvervede han sig ikke ved
dette ihærdige Skriveri, hvilket f. Ex. fremgaaer 
af hosstaaende satiriske Blad, hvor  han sees i
venskabelig Stilling sammen med en af de Dages
berygtede Skriblere, den forhenværende Skuespiller
og Underofficier SIGVARD LYKKE, medens forskjellige
af deres Skrifter ligge i broderlig Blanding foran
dem. Men da han i sin Halvdannelse forvrængede
Kjendsgjerningerne ved at sætte dem i en for deres
eget Væsen fremmed Belysning, som udgik fra hans
agitatoriske Tendens, saa kunde han gjøre ikke liden
Skade ved sine Skrifter, i hvilke det Oppositionelle,
det stik mod Strømmen Gaaende, det skandaleust
Fortolkende virkede som et pikant Element paa den
ukyndige Læser, der ikke selv var istand til at
skjelne Vrangen fra Retten. Dette gjælder især om
Riegels' i snevrere Forstand historiske Arbejder;
her er han fuldt ud en Repræsentant for den

noksom kjendte tendentieuse Historieskrivning,
der dømmer en svunden Tid efter langt senere fødte
Tanker og Anskuelser og derved med Lethed faaer det
Vrængbillede frem, den fra først af har lagt an paa
i sin Propagandas Tjeneste. Man maa derfor anvende
stor Agtpaagivenhed, naar man betroer sig til Riegels
historiske Skildringer: »Forsøg til Femte Christians
Historie«, 1792, »Udkast til Fjerde Friderichs
Historie«, to Dele, 1795-1800, og »Smaa historiske
Skrifter«, tre Dele, 1796-98. »Riegels er overhovedet
den ubehageligste af vore historiske Forfattere,«
dømmer den kyndige og besindige C. PAL.-MÜLLER,
»som Ingen, der ikke er nødt dertil, lettelig vil
kunne udholde at læse tilende, uagtet hos ham af og
til findes Meddelelser, der forgjæves
søges andensteds - kun Skade, at man hos en
Skribent af hans Natur savner Sikkerheden for slige
Meddelelsers Paalidelighed, især da han ikke angiver
sine Kilder. At han i denne fuldstændige Løsrivelse
fra den traditionelle Opfattelse af vor Historie
nu og da er kommen til at sige noget Træffende,
forandrer ikke den almindelige Karakter af hans
Skribentvirksomhed.«

Om ABRAHAM KALL (1743-1821) hedder det i NYERUPS
biografiske Skizze, at denne Lærde maa nævnes som
»Repræsentant for en nu uddød Erudition, den sidste
af Borchers, Sperlingers og Grammers Æt, hvis Lige 
de kommende Slægter ej faae at se, før de samme 
Betingelser igjen forene sig i et Individ. Desuden 
havde et langt Livs Erfaring og mangehaande Forhold 
og Forbindelser beriget hans vidunderlige Hukommelse 
med en saadan Mængde af Partikulariteter og Anekdoter 
til vort Fædrenelands politiske og kirkelige, Personal- 
og Litterair-Historie i det forløbne Aarhundrede, med 
saamange karakteristiske Træk, som ingen Læsning,
men kun mundtlig Overlevering kunde forskaffe,
at man kan sige, vort Fædrenelands traditionelle
Historie i det 18. Aarh. bevaredes i Kalls Hoved og
gik i Graven med det«. Han var en Søn af Orientalisten
Prof. J.C. Kall og allerede som Barn saa lærd, at han
ni Aar gammel i Overværelse af nogle hertil indbudne
Professorer og Videnskabsmænd holdt en i Anledning af
Frederik V.s Formæling med Juliane Marie udarbejdet
latinsk Tale om de ældre
Forbindeiser mellem det danske og det brunsvigske
Fyrstehus. Faa tre Omraader var han lige eminent: som
Græker, Mathematiker og Historiker. I sidstnævnte
Videnskab blev han Professor ved Universitetet
og forenede dermed i nogle Aar Professoratet i
Kunsthistorie og Mythologi ved Kunstakademiet,
ligesom han var Universitetsbibliothekar og
Ordens-Historiograf, holdt Foredrag over dansk
Krigshistorie for Generalstabens Officerer,
beregnede Almanaken i Prof. Bugges Fraværelse,
ordnede Portraitsamlingen paa Frederiksborg,
oprettede Kreditkassen for Husejere i Kjøbenhavn,
udarbejdede en Enkekassernes Theori m. m. Hans mange
videnskabelige og praktiske Embedsforretninger lagde
Beslag paa saameget af hans Tid, at han ikke fik
noget større Værk udgivet; ligesom Gram skulde han
helst bevæges til Produktion af ydre Omstændigheder,
og mange saaledes fremkomne lærde Afhandlinger
findes i Videnskabernes Selskabs Skrifter og
Universitets-Programmer. De to Bind, Kall udgav
af Suhms Danmarkshistorie, vidne om hans sjeldne
Kjendskab ogsaa til den nordiske Historie og gjøre det
dobbelt beklageligt, at den hos ham legemliggjorte
Forening af Skarpsindighed og Lærdom ikke blev
anvendt selvstændigt paa et herhenhørende Emne. Det
mest bekjendte af hans Skrifter er den paa et tydsk
Grundlag udarbejdede »Almindelig Verdenshistorie«,
1777, der i et halvt Aarhundrede var Lærebog i de
lærde Skoler.

J.S. Sneedorffs yngre Søn FREDERIK SNEEDORFF
(1760-92) vakte store Forhaabninger, men døde 
kun toogtredive Aar gammel paa en Rejse i
England ved et ulykkeligt Spring ud af en Postkareth,
som Hestene løb løbsk med. Han havde studeret to Aar
i Göttingen og ligesaa længe i Leipzig og vundet sig
disse Universiteters berømte Lærere til Venner ved
sin store Flid, sin beskedne Fremtræden og sit hele
elskværdige Væsen. Efter sin Hjemkomst begyndte han
som Privatdocent at holde Forelæsninger over de tre
sidste Aarhundreders Historie, og det anføres som
et enestaaende Exempel i Universitetets Annaler, at
han havde et Antal af 136 Tilhørere, hvilket Antal
vilde være blevet end større, hvis Høresalen havde
kunnet rumme flere. Aaret efter blev han Professor
i Historie og var i denne Egenskab forpligtet til
ligeledes at holde Forelæsninger over Fædrelandets
Statistik, til hvilke han indsamlede Materiale paa
en Rejse i Norge. Efter hans Død udkom Fr.
Sneedorffs »Samlede Skrifter«, 1794-98, fire Dele.
Første Del indeholder hans Rejsebreve, som det
endnu har sin Interesse at læse paa Grund af de 
mange Bidrag til en Skildring af Tiden, de indeholde; 
anden Del optages af Indledning til Statistiken samt de
danske Staters, Sverigs, Ruslands, Polens og Tyrkiets
Statistik, tredie Del, i to Bind, af de ovennævnte
Forelæsninger over de vigtigste Statsrevolutioner i
de sidste tre Aarhundreder og fjerde Del, ligeledes i
to Bind, af Forelæsninger over Fædrelandets Historie
fra de ældste Tider til og med Christian VII. Hans
Biografi er 1893 skreven af FR. NYGAARD.

Periodens dygtige populairfilosofiske, statsøkonomiske
og historiske Forfattere havde bragt Sproget til
en hidtil ukjendt Fuldkommenhed i Fremstillingen,
og særlig havde Soranerne ved deres Virksomhed i
de »smukke Videnskabers« Tjeneste ladet det være
sig magtpaaliggende at iklæde deres Tanker en let og
utvungen Form. Dette medførte en Bestræbelse efter at
udskille de mange fremmede Bestanddele af Sproget,
og hvorvel det endnu kun var smaat bevendt med den
Indsigt i Oldsproget, af hvilken en virkelig organisk
Fornyelse var betinget, vandt dog i dette Tidsrum
adskillige nye, efter Reglerne for dansk Orddannelse
formede Gloser Indgang i Sproget og tilkæmpede sig
Borgerret, vel ikke uden en haardnakket Kamp mod
gammel Vane, ejheller uden Nederlag for adskillige
Udtryk, der bragtes i Forslag, men ikke vare
livskraftige nok til at besejre Modstanden.

Almenheden tog saa levende Del i disse
Sprogforbedringsarbejder, at Sagen endog
kunde bruges som Sujet for en Komedie og bringes paa
Scenen. CH. DOROTHEA BIEHLS 1765 opførte Skuespil
»Haarkløveren« er et dramatisk Makværk, men har for
vor Tid en sproglig Interesse, som endnu holder Liv
i Misfostret. Idet Forfatterinden nemlig spotter
Reformforsøgene ved at fremstille deres Forfægter,
Eraste, i et latterligt Lys formedelst de nye Ord,
han bruger, aflægger hun mod sin Villie Vidnesbyrd
om, hvor levedygtige de fleste af dem have været,
idet Tiden har givet Eraste Ret og »Søster Dorthe«
Uret. Tjenestepigen Pernille kan ikke blive klog
paa hans Tale; »dersom jeg kuns først vidste, hvad
det var for et Sprog, han taler, saa maaske jeg nok
kunde hitte Resten ud; paa Lyden synes mig, at det
skal være Dansk, men faa den Skam, der forstaaer tre
Ord af ti«. Hun mener, at Eraste
maa være kommen udenlandsfra, »siden han mænger
saamange fremmede Ord i sin Tale, som Ingen
forstaaer«, men hans Tjener Henrik forsikrer hende,
at hans Herre »heller forsvoer at tale end brugte
et fremmed Ord«, og forklarer, at »han taler ingen
gemen Dansk, men Hovedstadens nymodige Dansk,
og der er saa stor Forskjel paa de To som paa Nat
og Dag.« Af hvilken Art dette »nymodige Dansk« er,
sees bedst af en Scene mellem Eraste og Leonore, i
hvilken de uvante Ord ere gjorte kjendelige (ogsaa i
Originaludgaven af »Haarkløveren«) med udhævet Tryk.

ERASTE.
Dersom jeg ikke falder Dem *overlastig, saa bad
jeg gjerne, at De vilde give Deres Omdømme over en
Afhandling, som jeg har skrevet angaaende Kjærlighed.

LEONORE.
De beviser mig en stor Ære, min Herre! men da jeg
hverken kjender det Høje eller det Skjønne, saa
frygter jeg, at jeg vil blive en slet Dommere.

ERASTE.
Og jeg haaber, at Deres Irettesættelser vil blive
bedrende for mig, dersom De vil skjænke mig Deres
Agtsomhed, og skulde der komme Noget, som faldt min
naadige Frøken fremmed, da at beære mig med Deres
Anmærkninger.

LEONORE.
Det skal gjerne ske. 

ERASTE.
tager et Papir op af sin Lomme og læser: 
Kjærligheden er af Sjælens *Lidenskaber . . .

LEONORE.
*Lidenskaber! hvad vil det sige? Er det en
liden Skabere? 

ERASTE.
Nej, det er ikke saa at forstaa. *Lidenskaberne 
ere de Affekter, som sætter Sindet i Bevægelse, 
saasom Vrede, Had, Kjærlighed, Misundelse . . .

LEONORE.
Naa, nu begriber jeg det, det er Sinds Lidelser. 
Vil De nu behage at blive ved.

ERASTE  
læser:
Kjærligheden er af Sjælens *Lidenskaber den, som,
naar den anvendes til sin rigtige Bestemmelse,
gjør Menneskeligheden den største Ære. Men den er
udskejende fra sin Bestemmelse, saasnart den har en
uværdig *Gjenstand . . .

LEONORE.
Min Herre! det Ord *Gjenstand forstaaer jeg
ikke.

ERASTE.
Det kommer af det latinske Ord Objectum. Det kan
tages i adskillige Bemærkelser, det er det, man 
sigter til, ønsker og attraaer.

LEONORE.
Saa er det et Maal eller Øjemed. Jeg beder Dem om
Forladelse, men jeg vil heller røbe min Uvidenhed
end være en uagtsom Tilhørere.

ERASTE 
læser:
Dens ypperligste *Nærelse er Dyd og sand Fortjeneste;
thi den, som opblæses af *Vinde-Syge . . .

LEONORE.
Tør jeg bede Dem forklare mig, hvad *Vinde-Syge er?

ERASTE.
Det er ideligen at hige efter Fordele, og er det,
som Françosen kalder Interesse.

LEONORE. 
De har Ret, Egen-Nytte er en slem Syge.

ERASTE 
læser:
Thi den, som opblæses af *Vinde-Syge, er en 
vanhelligIld, hvis Flamme
udbredes ved nedrige *Lidenskabers fordærvende og
rasende Stormvinde: en oprigtig og i sin Bestemmelses
Grændser indskrænket Kjærlighed derimod betragter de
adskillige Fordele, der ere Gaver af den blinde og
ilde uddelende Lykke, som *Bisager, der . . .

LEONORE.
Er det som Honningen eller Voxet; thi jeg veed
ikke, at Bien har andre Sager? 

ERASTE.
Det er ingen Bier, her forstaaes, men det ere Ting,
som ikke kommer egenlig Hoved-Sagen ved, og jeg kan
nok mærke, at Frøkenen ikke er stærk i det Tydske,
siden hun ikke veed, hvad en Neben-sache er.

LEONORE.
De seer, at jeg benytter mig af Deres Tilladelse til
at umage Dem med at forklare det for mig, som jeg 
ikke forstaaer. Jeg veed altsaa nu, at *Bisager ere 
enten intet betydende eller Hoved-Sagen uvedkommende Ting.

ERASTE 
læser:
Som *Bisager, der ere altfor lidet formaaende
til at opvække Rørelser i en tænkende Sjæl,
hvis sødeste *Fornemmelser bestaaer i Hjerternes
nøjagtige Forening. Naar nu tvende Hjerter saaledes
ere sammenbundne, saa *besjæles de begge af een Villie
og een Lyst: alle deres *Bestræbelser gaaer ud paa at
tækkes hinanden: siden den Ene er den Andens *Alt,
saa kan hverken Modgangs brusende Stormvinde eller
Avinds *udaandende Gift række til dem; men *Duften
af Velstands Roser og Lyksaligheds Lilier *aandes *dem
*imøde ved de behagelige Vestenvinde . . .

Studiet af oldnordisk Litteratur og Sprog havde sin 
officielle Støtte i den »Arnamagnæanske Kommission«, 
der dog arbejdede med jevnlige og langvarige Afbrydelser.
Blandt dens Stipendiater fortjener fremfor alle
at nævnes JON OLAFSON, der blandt andre grundlærde 
Skrifter udgav et Værk »Om den gamle nordiske Digtekunst« 
1786, arbejdede med paa Udgivelsen af Hejmskringla og paa 
Videnskabernes Selskabs Ordbog. Efter Schønings Død blev 
tredie Del af Hejmskringla udgivet af den lærde Rektor
ved Frueskole i Kjøbenhavn SKULE THORLACIUS, hvis 
latinske Skoleprogrammer isærere rige paa Meddelelser om 
den islandske Poesis Historie. Endelig søgte BERTEL CHR. 
SANDVIG at gjøre den gamle Poesi bekjendt ved
Oversættelser (»Danske Sange af det ældste Tidsrum«,
1779), men uden at opnaa deres Folkeliggjørelse
i noget synderligt Omfang.

Dansk Sproglære blev gjort til Gjenstand for
selvstændigt Studium af JAKOB BADEN, der i Vintrene
1782 og 1783 holdt de første Forelæsninger over det
danske Sprog, eengang om Ugen og for en meget talrig
Tilhørerkreds af Lærde og Lægfolk.

JAKOB BADEN, f. 1735 i Vordingborg, d. 1804
i Kjøbenhavn, blev Student allerede i
Femtenaarsalderen, rejste tidlig  udenlands
og dyrkede fortrinsvis filologiske Studier baade
i klassiske og moderne Sprog ved Universiteterne
i Göttingen og Leipzig. Efter sin Hjemkomst blev
han Rektor ved den lærde Skole i Altona, derefter
Konrektor i Helsingør og omsider, efter lang Venten,
Professor i Kjøbenhavn 1780, endnu samme Aar valgt til
Sekretair ved Selskabet for de skjønne Videnskaber.
Baden har udfoldet en meget omfattende litterair
Virksomhed, der begyndte allerede i hans nittende Aar
med en theologisk Disputats. Blandt hans betydeligere
Værker kunne nævnes hans Skoleudgaver af Phædri
Fabler, Virgils og Horats's Værker, hans græske
Grammatik, hans »Grammatica latina eller Anvisning til
det latinske Sprog«, hans »Latinsk-Dansk
og Dansk-Latinsk Lexikon eller Ordbog«, hans
Oversættelser af Xenophon, Tacitus, Qvintilian og
Horats - Skoleapparater, med hvilke et Slægtled
eller mere af danske Studerende er blevet
oplært i klassisk Viden. Badens Bestræbelser
for Modersmaalets Berigelse og Renselse ere for
en Del knyttede til disse filologiske Arbejder,
særlig til hans Oversættelser. Det »Forsøg til en
Oversættelse af Tacitus«, der 1766 sendtes forud
for den syv Aar senere udkommende første Del,
ledsages af en Afhandling om Sprogets Berigelse
ved nye Ord og Vendinger, som indeholder mange
sunde Betragtninger, blandt Andet en Paavisning af,
at det er fra de virkende Forfattere, Digtere som
Prosaister, og ikke fra Grammatikerne, Sproget
saa lempelig skal modtage sine Forandringer og
Forbedringer. Baden kom ufrivillig til selv at
afgive et Bevis paa denne Grundsætnings Rigtighed,
thi just ved som Filolog samvittighedsfuldt at opsøge
eller danne den adækvateste moderne Gjengivelse af
det klassiske Udtryk, synder han saa hyppigt mod
digterisk Takt og Smag, at f. Ex. hans Oversættelse
af Horats's Oder er bleven til et rent Kuriosum,
der opsøges mere for sin Snurrigheds Skyld end for
sit - bortseet herfra ingenlunde ringe - Værd som
Oversættelsesarbejde. Bekjendt er den i »Flyvende
Post« 1828 optagne »Ode til Jacobum Baden« (Heibergs
»Pros. Skr.« X.), i hvilken en Spøgefugl havde
ordnet et Udvalg af de baden-horatsiske Pudsigheder
til et koncentreret Udtryk for hans Stil: »Som de
snadrende Vande, der nedstyrte i dybe Spøllekjedler
fra Gydekander af Evanders Fajance, bruser Du«
o. s. v. Tiltrods for svigtende Selvkritik var
Baden ofte en kyndig og smagfuld Dommer over Andres
litteraire Frembringelser, hvorom den af ham i fem Aar
udgivne og for Størstedelen af ham selv forfattede
»Kritiske Journal« vidner. Som Professor begyndte
han Udgivelsen af den indholdsrige »Kjøbenhavns
Universitets Journal«, i hvis ni Aargange der findes
adskillige skarpsindige Kritiker fra hans Pen.

De ovenfor nævnte Forelæsninger over det danske Sprog
udkom 1785 og senere i gjentagne Oplag som »Resonneret
dansk Grammatika«. Paa det Materiale, Høysgaard havde
samlet, byggede Baden videre, og idet han forstod at
befri det for dets næsten uforstaaelige Terminologi
og popularisere Stoffet, skabte han en hidtil ukjendt
Interesse for danske Sprogfænomener, saa der
paa Grundlag af hans Grammatik og dens
Kompendier kunde meddeles Undervisning i Dansk
ligefraForberedelsesskolen til Universitetet

Af den varmeste Iver for det danske Sprog var den
tydsk fødte Slesviger WERNER HANS FREDERIK ABRAHAMSON
(1744-1812) opfyldt, skjøndt han hverken i Fædrehjemmet i Byen
Slesvig eller paa Kadetakademiet i Kjøbenhavn
havde havt Lejlighed til at blive fortrolig med
det. Først som Artilleriofficier i Hovedstaden fik
han Stunder til at lægge sig efter det Danske, som
Lærer ved Artilleriskolen blev han 1772 den Første,
der gav offentlig Undervisning i Modersmaalet, og ved
Landkadetakademiet, hvor han 1780 var bleven Lærer
i Filosofien og de skjønne Videnskaber, underviste
han ligeledes i Dansk. Imod tydsk Anmasselse, for det
danske Sprogs Hjemstedsret i Danmark var Abrahamson
altid aarvaagen paa Post, og hans Pen blev aldrig træt
af at virke for Kjendskabet til dansk Litteratur:
i »Holgerfejden« stillede han sig paa den unge
Schack Staffeldts Side under dennes skarpe Angreb
paa Tydskeriet, ved kritiske Artikler i forskjellige
Tidsskrifter vejledede han til den rette Opfattelse af
litteraire Frembringelser, ved Oversættelser af Sagaer
og antikvariske Afhandlinger udbredte han Kundskaben
om det gamle Norden, han var blandt de første til
at paavise Folkevisens ejendommelige Skjønhed og
nationale Betydning og slog sig med Nyerup og Rahbek
sammen om den bekjendte Fembindsudgave af disse
middelalderlige Digtninger; hans sidste Arbejde,
»Fuldstændig dansk Sproglære«, der udkom paa hans
Dødsdag, blev en betegnende Slutsten for dette til een
Idees Tjeneste viede Liv. Ogsaa poetisk Herredømme
over Sproget besad Abrahamson; han er Forfatter til
adskillige Digte og Folkesange, blandt hvilke den
prægtige Vise »Min Søn, om Du vil i Verden frem,
saa buk«, længe vil hævde hans Navn i dansk Digtning.

Paa et særligt Omraade af Sprogkyndigheden frembragte
BENJAMIN GEORG SPORON (1741-96) et i lang Tid meget
læst og yndet Værk. Hans Fader, Kjøge lærde Skoles
sidste Rektor, bibragte ham en grundig klassisk
Dannelse, hvilken han vedligeholdt hele Livet
igjennem; endnu paa Dødslejet drejede hans Fantasier
sig om et tvivlsomt Sted hos Tacitus. Femten Aar
gammel blev han Student, og 1768 optraadte han
som Forfatter med »Breve i Anledning af ny udkomne
Skrifter«, nærmest fremkaldte af Utilfredshed med
Anmeldelserne i Badens »Kritiske Journal«, af hvilken
Sporon dog senere blev Medarbejder. 1771 blev han
Pagehovmester hos Dronning Juliane og Arveprinds
Frederik, et Par Aar efter med Titel af Professor
Lærer for Kronprindsen. I disse Aar udarbejdede
Sporon første Bind af sit bekjendte Værk »Enstydige
danske Ords Bemærkelse« (1775- 84), hvis andet Bind han
fuldendte paa Koldinghus (1786-92), hvor han tilbragte
nogle lykkelige, udelukkende til lærde Studier viede
Aar, indtil han 1793 blev Amtmand over Koldinghus
(Vejle) Amt, i hvilket Embede han døde tre Aar efter.

De »Enstydige danske Ord« udkom i sex Leveringer
og vandt strax meget Bifald: det var sproglige
Undersøgelser, som enhver Lægmand kunde følge,
Grændsebestemmelser for beslægtede Ords Betydning,
som satte Læserens egen Dømmekraft i tiltalende
Bevægelse, paakaldende hans Skjøn og Kritik, og som
ved indblandede Raisonnementer ofte antog Karakteren
af moraliserende Afhandlinger. Ud fra nogen dyb
Indsigt i Ordenes Oprindelse bestemte Sporon ikke
sine »Synonymers« Afskygninger i Betydning; en saadan
Indsigt var dengang endnu ikke til. Men han lægger
paa anden Vis ikke liden Skarpsindighed for Dagen,
og idet Selvtænkning og megen Læsning gaaer Haand i
Haand hos ham, er han ofte heldig i sine populaire
Definitioner. Som en Prøve meddele vi Stykket om

Mager, Tør,
Mager tilkjendegiver en Mangel paa Fyldighed og
Fedme; tør paa Vædske og Saft. Da det, som er ungt,
sædvanlig har, om det end er magert, friske og
sunde Safter ved sig, hvilke ved Ælden forsvinde,
saa er det aabenbart, at Noget kan være magert, uden
derfor at være tørt, ligesom og Noget kan være tørt,
uden at være magert, fordi Safterne kunne tæres bort
og Fedmen endda vedblive. Saaledes er et Stykke Kjød
tørt, fordi det har mistet sin Saft, enten formedelst
Behandlingen eller Kreaturets Ælde; men det er magert,
naar Kreaturet enten ikke er eller maaske ikke kunde
blive tilbørlig fedet. Forskjellen imellem en mager
og en tør Jord synes ogsaa heraf at være tydelig.
Men man siger og: et tørt Arbejde og et magert
Arbejde; hint viser, at Arbejdet har kun lidet
Opmuntrende, dette, at det indbringer kun lidet. Et 
magert Forlig er derfor ofte bedre end en fed Proces.
Dog er det ikke hermed sagt, at det ikkun er Mangel
af Pengefordele, man kan tænke sig ved et magert
Arbejde. En Materie kan være saa fattig, at den kun
giver liden Anledning til Betragtninger, altsaa heller
ikke i denne Henseende indbringer meget, og den er da
mager. Salig Baumeister [en tydsk Filosof] var tør,
men Materierne derfor ikke magre. Lexikografien,
ja selv Mathematiken ere i mine Tanker altid for en
Del tørre Arbejder; men en enkelt Artikel deri kan
være mager, naar der er kun lidet at sige om den. En
mager Materie er derfor ikke nødvendig tør; men da
den kun indeholder lidet, er den ikke ret skikket til
at underholde. Men selv det tørreste Arbejde kan ved
Lune og Vittighed blive, idetmindste til en vis Grad
underholdende; men man maa da have fri Haand over
Arbejdet; til at indføre i Kopibøger, skrive evige
Tal og Postkorter, nytter hverken Vid eller Lune.

Materien for nærværende Arbejde er ikke mager;
skulde Fordelen deraf blive det, da var det Skade
for Forlæggeren; men skulde Sprogelskeren finde
Behandlingen tør, da ligger Fejlen hos Forfatteren.

De »Enstydige Ord« udkom 1807 l en nv Udgave
med en sprogvidenskabelig Fortale og Sporons
Levnetsbeskrivelse af Udgiveren, Rektor LUDV. HEIBERG
i Odense, P.A. Heibergs Broder.

Et betydeligt lingvistisk Arbejde tog sin Begyndelse 
i dette Tidsrum: den af Videnskabernes Selskab udgivne
»Danske Ordbog«, hvis første Bind (A-E) udkom 1793,
og hvis sidste Bind - endnu ikke har seet Dagens Lys,
idet man i det senest udgivne, for over tredive
Aar siden udsendte Hefte kun er kommen til Ende
med Bogstavet U. Naar man betænker, hvilken rig
Litteratur der ligger mellem denne Ordbogs A og dens
trods en saa langvarig Sejlads endnu ikke naaede Ø,
vil man indse, hvor ulige Behandlingen og hvor lidet
tilfredsstillende som en Følge deraf Helhedsresultatet
maa være, trods al den Lærdom, der er nedlagt i
Værket. Alligevel er det en uundværlig Bog, siger
N. M. PETERSEN, »som man takker, naar den taler,
og mismodig sætter hen, naar den tier«.
Under den foregaaende Periode have vi henført nogle af
de store Bogsamlere, hvis Virksomhed rækker endnu et
godt Stykke ind i denne (Hjelmstjerne, Thott); vi have
ligeledes seet, hvorledes deres Exempel efterfulgtes
i den her behandlede Tidsalder (Suhm), saa at der 
tilvejebragtes Betingelser for, at vor Litteratur kunde
blive katalogiseret og senere behandlet kritisk. Det
tidligste danske Forfatterlexikon skyldes den sidste
mandlige Descendent af Wormernes berømmelige Slægt,
den lærde aarhusianske Rektor JENS WORM (1716-90), som 
1771-73 i to Bind udgav sit »Forsøg til et Lexikon over 
danske, norske og islandske Mænd, som ved trykte 
Skrifter have gjort sig bekjendte«, 
efterfulgt af et Supplement 1784. Med
alle sine, ved et første Forsøg saa højst forklarlige
og undskyldelige Lakuner, og skjøndt Worms Lexikon
senere er gaaet op i Nyerups som en af hans vigtigste
Kilder, raadspørges dette Værk dog endnu den Dag
idag af Litteraturhistorikerne som en uundværlig
Haandbog, hvis Opgivelser suppleres af Bergenseren
CLAUS FASTINGS »Fortegnelse over de i Danmark og
Norge fra Bogtrykkeriets Indførsel til Udgangen af Aaret
1789 udkomne danske Skrifter« (1793).
Udførligere  Levnetsbeskrivelser kunne eftersøges i
LAHDES »Samling af fortjente Mænds Portraiter med
biografiske Efterretninger« (1798-1806).

Som Litteraturhistoriker, som Udgiver, Samler og
overhovedet som Forfatter paa en Mængde op mod
Bibliologien grændsende Omraader naaer Ingen højere
end den utrættelig virksomme, for dansk Bogvæsen
nidkjært arbejdende Litteraturkjender, ved hvis Grav
SOPHUS ZAHLE sang:

Som Barn i Bondetrøje 
han gik paa fynske Vang. 
Da agted han hel nøje 
paa mangen Fortidssang.

De kolde Runestene 
han gik ej kold forbi. 
Til Højen med Heltes Bene 
han steg ad smalle Sti.

Rasmus Nyerup blev født 12. Marts 1759 i Landsbyen
Nyerup i Ørsted Sogn paa Fyn. Hans Lyst til 
Læsning ytrede sig tidlig og fandt sin første
Næring i de ikke faa Bøger, hans Fader, en opvakt
og videbegjærlig Gaardmand, ejede - Historierne om
Holger Danske, Uglspil, den skjønne Melusine, kort
hele den Litteratur, Nyerup senere saa kyndig beskrev
i sin 1816 udkomne Bog »Almindelig Morskabslæsning
i Danmark og Norge«, et af
hans fortrinligste Arbejder. Faderen satte da denne
ene af sine sex Sønner til Bogen, i Haab om at »han
da vel kunde leve saa vakker en Dag, at se ham som
Præst« (Nyerups »Levnetsløb, beskrevet af ham selv«,
1829). Fra Odense Skole dimitteredes han 1776, og
Karakteren »Udmærket«, der dette Aar for første Gang
uddeltes, tilfaldt ham og fire Examenskamerater. I
Kjøbenhavn maatte den fynske Student slaa sig igjennem 
med hundrede Daler om Aaret; hveranden Dag spiste han
hos sin Vært, hveranden Dag dinerede han ved sit
eget Bord; »hermed vexlede jeg saaledes om, at jeg
den ene Middag spiste Mælkebrød, den anden Øllebrød,
den tredie Boghvedegrød, den fjerde Øllegrød, og
derpaa igjen forfra. Saadanne Maaltider, hvorved min
Udgift hvergang var fire Skilling, i det Højeste
sex, nød jeg med særdeles. Velbehag og krydrede
dem med at læse alskens Bøger fra Boghandler Buchs
Lejebibliothek«. Aar for Aar bedredes dog hans
Stilling, som Nyerup
overhovedet i sin høje Alderdom vidner, at »Lykkens Sol
i det Hele herlig har bestraalet hans Bane i Livet.«
Han tog Store Filologikum, theologisk Embedsexamen og
Magistergraden ved en Disputats om et bibliografisk
Emne. En Vending i hans Skjæbne indtraadte, da
J.H. Schlegel tog sig af ham og efter sin Udnævnelse
til kgl. Bibliothekar gjorde ham til sin Amanuensis,
hvorved Nyerup fik Foden indenfor Bibliotheksdøren
og snart satte sig fast der, saa han 1781 modtog
kgl. Udnævnelse. I sit første lille trykte Arbejde
just fra samme Aar aflægger Nyerup paa en pudsig
Maade Vidnesbyrd om, i hvilken Grad han allerede
da var et Bogmenneske. Det er en i et litterairt
Selskab af unge Studerende oplæst Afhandling,
betitlet »Efteraarstanker«, i hvilken Vinteren prises
paa Sommerens Bekostning. Sommertiden staaer saa
forjættelsesrig for Tanken, men naar den virkelig
kommer, tilintetgjøres de attraaede Nydelser af »den
ulidelige Hede, den usunde, med giftige Damper og
Dunster opfyldte Luft, den liden Appetit og næsten
Lede for Mad, den udmattende Tørhed og Slaphed i
Legemet og dets Nerver«, saa man længes efter Vinteren
med dens Kulde, Frost og Sne, med de »sunde, rene,
skjære Glæder og Goder«, den skjænker: »Om Efteraaret
stiftes Læseselskaberne, Laanebibliothekerne
benyttes, og Bøgers Læsning skaber Kundskab og
Indsigt og spreder saamangen sund og god og vittig
og munter Tanke ud blandt Mængden. Kollegier læses
over alle Videnskaber; Bogauktioner holdes i Mængde,
hvorved Bøgerne komme i de rette Brugeres Hænder -
Videnskabernes og Landhusholdnings-Selskaberne
holde deres ordenlige Møder om Vinteren. Om
Vinteren opkom vore fleste periodiske Blade, som
Litteraturjournalen, Bibliotheket og Aftenposten og
den ny Sundhedstidende«.

Mellem de kjære Bøger henrandt da ogsaa Nyerups
Liv lige til hans sidste Dage. Aaret før sin Død,
der indtraf den 28. Juni 1829, kunde han fejre
Halvhundredaarsdagen for sin Ansættelse i det
kgl. Bibliotheks Tjeneste; fra dette var han
gaaet over til Universitetsbibliotheket, som han
forestod til sin Død; han var desuden Professor
i Litteraturhistorien og i en Menneskealder
Regensprovst, i hvilken Stilling han æredes
og elskedes af Alumnerne som en Fader. Hans
Virksomhed som Forfatter og Udgiver aabenbarer
en forbausende Flid. Henved firsindstyve Bind ere
Frugterne af hans selvstændige Produktion eller hans
kritisk-raisonnerende
Udgiverarbejde, og flere af disse Skrifter have havt
afgjørende Betydning for Litteraturen. Vi nævne efter
Tidsfølgen: »Luxdorphiana« 1791; »Nye Samlinger til
den danske Historie«, fire Bd., 1792; »Langebekiana«,
1794; »Suhms Levnet og Skrifter« 1798 samt »Suhmiana«
1799; »Bidrag til den danske Digtekunsts Historie«,
fire Bd. (i Forening med RAHBEK), 1800-8, hvortil
slutter sig »Udsigt over den danske Digtekunst under
Kong Frederik V.«, 1819, og »Bidrag til en Udsigt
over dansk Digtekunst under Christian VII«, 1828;
»Historisk-statistisk Skildring af Tilstanden i
Danmark og Norge i ældre og nyere Tider«, fire Bd.,
1802-6; »Peder Syvs kjærnefulde Ordsprog«, 1807;
»Edda eller Skandinavernes hedenske Gudelære« (i
Forening med RASK), 1808; »Udvalgte danske Viser fra
Middelalderen« (i Forening med ABRAHAMSON og RAHBEK),
fem Bd., 1812-14; Antikvariske Rejser i Jylland,
Fyn, Sverig og Tydskland, udgivne til forskjellige
Tider; »Dansk-norsk Litteraturlexikon« (i Forening
med KRAFT), to Bd, 1818-20; »Peder Lolles Samling af
Ordsprog«, 1828. Nyerups Bidrag til Tidsskrifter,
danske og tydske, ere talløse og bevæge sig blandt
de mest forskjellige Emner fra dansk Historie og
Litteratur: Bidrag til det kgl. Bibliotheks Historie,
om Arrebo og Kingo, om de ældste danske Aviser, de
kjøbenhavnske Bogtrykkeriers Historie, om Overtro,
især hos den danske Almue,, den franske Komedies
Forfatning i Danmark, om Viser for Almuen, om Bogen:
den politiske Stokfisk o. s. v.

En særlig Interesse havde Nyerup for de nordiske
Oldtidsminder, og her virkede han ikke blot med sin
Pen, men ogsaa i Gjerning, saa vi kunne takke ham
for Tilværelsen af Museet for nordiske Oldsager,
som han ialtfald gav den første Impuls til. Større
Gjenklang, end han selv havde ventet, fandt Tanken om
Oldsagers Indsamling og Opbevaring, da han udtalte den
første Gang 1806; fra forskjellige Sider indsendte
Samlere eller tilfældige Findere, hvad de besad, og
i Betragtning af dette Resultat nedsatte Regeringen
en antikvarisk Kommission, i hvilken Nyerup blev
Sekretair. Efter ti Aars ivrig Virken i denne Stilling
traadte han tilbage og foreslog til sin Efterfølger
Kancelliraad THOMSEN, om hvem han vidnede at »Mage til
ham til saadan en Post findes ikke i syv Kongeriger«
- en Udtalelse, hvis Sandhed »gamle
Thomsen« fik rig Lejlighed til at bekræfte i
sin lange Virksomhed som Museumsdirekteur.

Almindelig Oplysning var Tidsalderens Devise;
under dette Banner, mente man, maatte
Slægten sikkert kunne naa det forjættede
Lyksalighedens Land. Og ikke alene sikkert, ogsaa
hurtigt, uden nogen lang og trættende Ørkenvandring,
naar blot Alle vilde tage fat med. Som en Pligt
for enhver god Borger opstilledes derfor den
aktive Deltagelse i Oplysningsværket, tildels ved
praktisk Arbejde i Reformernes Tjeneste, men mest
ved at give en Stemme med i Laget i den offentlige
Debat om Samfundets Anliggender. Intet Afsnit
af vor Litteraturhistorie har seet et saadant
Mylder af Forfattere skyde frem lig Svampe af
Uvidenhedens og Umodenhedens sure Jordbund som den
Sværm af Folkeforbedrere og politiske Raisonneurer,
Trykkefrihedsperioden kaldte til Virksomhed. Et af
de klareste Vidnesbyrd om Struensees Ukjendskab til
det Samfund, han vilde reformere i al Skynding,
saavelsom om hans utopiske Tro paa Doktrinernes
omskabende Evne, er hans Dagen efter Bernstorffs Fald
udstedte Forordning om Indførelsen af uindskrænket
Trykkefrihed (14. Septbr. 1770), »da det saavel er
skadeligt for Sandhedens upartiske Undersøgelse
som og hinderligt for at oplyse de ældre Tiders
Vildfarelser og Fordomme, naar redeligsindede
og nidkjære Fædrelandsvenner formedelst Persons
Anseelse, Befalinger og gjældende Meninger skrækkes
eller hindres fra at skrive frit efter sin Indsigt,
Samvittighed og Overbevisning«. Motiveringen viser
os Struensee som en troende Adept af den frisindede
Oplysning, i hvis Tjeneste ædle Midler kun kunde
antages at blive benyttede paa ædel Maade,
og den indbragte Danmark en varm Lykønskning
fra Frihedsbevægelsens Veteran Voltaire. Men
Forordningen havde ikke været mange Maaneder i
Kraft, inden det viste sig, hvor lidet gjennemtænkt
den var, naar den kun baserede sin ubegrændsede
Frihed paa »redeligsindede« Borgeres »Indsigt og
Overbevisning«. Thi ligesaa meget som det skortede
baade paa Indsigt og Redelighed i Trykkefrihedens
Benyttelse, ligesaa ivrig gjordes den til Vehikel
for de lumpneste personlige Angreb, ikke
mindst paa Giveren selv, udsendte fra Anonymitetens
fuldstændig ansvarsløse Position og forgiftende det
Samfund, det havde været Meningen at rense. Allerede
Aaret efter maatte Reskriptet af 7. Oktbr. 1771
indskærpe, at Misbrugen kunde kræves til Ansvar, og
at dette maatte bæres af en navngiven Person, hvad
enten det nu var Forfatteren eller Bogtrykkeren;
efter Struensees Fald, ved hvilken Lejlighed det
løsslupne Kobbel endnu engang bjæffede ad sin Befrier,
tiltog Reaktionen mod den lidet tøjlede Pressefrihed
yderligere, og forskjellige Bestemmelser indskrænkede
efterhaanden dens Omraade og skærpede Ansvarligheden,
indtil der henimod Aarhundredets Slutning -
27. Septbr. 1799 - sattes en tung Sten paa dens Grav.

En Undersøgelse i det Enkelte af den Struensee'ske
Trykkefriheds Litteratur vilde faae en uhyggelig
Lighed med en Redegjørelse for Partiklerne i Augias'
Stald. De enkelte betydeligere Udtalelser af ansete
Forfattere drukne i Massen af det Futile og Gemene. Et
kortfattet Uddrag efter Tidsfølgen vil give et Indblik
i Emnerne, en Gjenlyd af Tonen.

Det første Skrift var Philopatreias (o: Prokurator
J.C. BIE, som Aaret efter dømtes til Rasphuset og
senere gik til Vestindien): »Trende Anmærkninger om
de dyre Tider og Handelens Svaghed, om Rettergang,
om Gejstlighedens Indkomster«, der strax fremkaldte
en hel Litteratur, som Forfatteren tildels selv
var Ophavsmand til, baade for og imod; han tager
Ordet for uindskrænket Frihandel og vil have
Præsternes Indkomster nedsatte, paa det at Sult
maatte kunne gjøre dem lærde og dydige. »Den 145
Aars gamle norske Bondes Spaadomme om forunderlige
Tildragelser, som skal ske, og apokryfiske Tanker
om høje Hemmeligheder« - »der synes at ligge megen
Ondskab skjult i dette snedige Digt«, hedder det i den
raisonnerende Fortegnelse over Trykkefrihedsperiodens
Skrifter. »Lovtale over Skobørsten, holden som en
Indvielses-Tale ved Skobørste-Templens Oprettelse i
gammel Grønland« - en Satire over Lakajers Befordring
til Embedsstilling. »Ole Smedesvends Begrædelse
over Risengrød« - i Anledning af Helligdagenes
Indskrænkning. »Jeppe Vægters Betragtninger over
Staten og det almindelige Bedste« - Forslag til
Begrændsning af de Studerendes Antal, til Laugenes
Ophævelse, fri Religionsøvelse,
Forbud mod Brændevin o. s. v. »Forslag til at finde
Udveje til Krigstjenerens bedre Besoldning« - nemlig
ved at lade Tjenestefolk give istedetfor modtage
Fæstepenge samt udrede, en Kudsk og en Tjener 10,
en Pige 5 Rdl. aarlig som en Slags Krigsskat. »En
saare mærkværdig Tildragelse, som er skeet i den
Stad Antwerpen med et forhexet Drengebarn, der
var en Nisse, men omskabte sig til en Skobørste,
med mere som Historien fortæller« - »en nedrig og
ublu Paskil, det afskyeligste Foster, Trykfriheden
endnu har avlet«, siger Fortegnelsen; rettet mod
Etatsraad Viceborgemester N. Nissen, der tog sin
Død derover. »Philonorvagi velmente Tanker til
veltænkende Medborgere« - anbefaler Oprettelsen af
et norsk Universitet, et norsk Handelskollegium og et
norsk Lotteri til Bestridelse af Udgifterne. »Samtale
imellem en ejegod, viis og stor Fyrste og en Minister,
Borger, Bonde, Filosof, Professor, Kjøbmand og
Krigsmand, angaaende Finanserne, Handelen, Laugene,
Krigsmagten til Lands og Vands, Lærdommens Udbredelse,
Agerdyrkningen og de dyre Tider. Til alle Stænders
fælles Velfærd og Lyksalighed«. »Fruentimmerets
Magt til at ophjælpe Staten« - en Opfordring
til Tarvelighed. »Philocosmi (o: CHR. MARTFELTS)
Betænkninger over adskillige vigtige politiske
Materier«, fremkaldte af et Skrift af Philodanus (o:
O. HØEGH-GULDBERG) og besvarede af ham - en Polemik,
der ved Kyndighed og urban Tone staaer øverst i
Trykkefrihedens Litteratur, medens den modsatte Pol
indtages af Pseudonymen Junior Philopatreias (o:
Prokurator SØREN ROSENLUND), hvis raa og talentløse
Pen var Periodens flittigste, udelukkende arbejdende
for øjeblikkelig Vinding. »Et mærkværdigt Brev fra
en Broder til sin Søster«, »Frie og grundede Tanker
om Boleriet« og flere Skrifter rettedes mod den
Fremmelse af Usædeligheden, som tilsyneladende maatte
blive Følgen af Hittebørnsstiftelsens Oprettelse
og Tilladelsen til Ægteskab i nogle hidtil forbudne
Slægtskabsled. Som en tydeligere personlig Sigtelse
oversattes anonymt Superintendent Adam Struensees
Prædiken »Guds Villie efter det sjette Bud«. Fra
Eftersommeren 1771 af begyndte overhovedet Pamfleterne
mod Ministeren og Antydningerne om Hofskandalerne
at blive hyppigere: »Jens Pedersens alvorlige
Betænkninger, da han kjørte forbi Hirschholms Have«;
Fablerne »den kaade Høne« og »Hunden og Plukkefisken«
i Skriftet »Hjertet er min Djævel«; »Tre fabelagtige
Fortællinger om
To Titelblade som Prøver paa Trykkefrihedsperiodens Piecelitteratur før og efter Struensees Fald.

Børnetugten«; »En norsk Matroses Tanker over
den Vanskelighed at faae Kongen i Tale«; »Et
Himmel-Skrift, nedfalden paa Vejen fra Kjøbenhavn til
Emdrup«; »Betragtninger over det Spørgsmaal: Kan en
Kones Bolere være hendes Mands oprigtige Ven og tro
Raadgivere? naar Manden tager ham til sin Fortrolige,
hvad bliver da Følgen for dem alle Tre og Børnene?«
o. s. v. Efter Hofrevolutionen 17. Jan. 1772 blive
Skriblernes Penne tifold livligere; man kappes om
at haane de Faldne og krybe for de nye Magthavere
med den servileste Smiger. Nogle Titler paa disse
Skrifter ere: »Guds Hævn over Kongens Fjender«;
»Det frelste Tvillingriges Fryd over sin elskte og
frelste Konge«; »Den i kort Tid ophøjede, men ligesaa
hastig nedstødte store nordiske Tyv eller Struensees
rette og sande Karakter«; »De nu forladte og forhadte
Nat-Nymfers Svane-Sang og sidste Afskeds-Tale til
deres Liebhavere«; »Grev Brandts Tanker udført i en
Arie til Tidsfordriv for ham i sit Fængsel, under
Melodien: Kom Celinde etc.«; »Hjertelig Taksigelse til
det guddommelige Forsyn, som især den 17. Jan. 1772
omvendte vores Sorg til Glæde. Den første synges som:
Du store mandhaftige preussiske Helt. Den anden som:
O lEsu min Brudgom, livsaligste Ven. Velment forfattet
af Kirstine Marie paa Kronborg Amt« - og sluttende
med følgende Bøn for Kongen:

Gid vor Konges Aar maa blive 
fyldt med Glæde, Fryd og Fred,
to gang Siebsig her i Live, 
GUD velsigne Kongens Sæd.

Det almindelige Kapløb til Bedste for det »til 
Borgerheld Sigtende«, den fælles »patriotisk-retfærdige 
Iver« for Reformer i det lærde Skolevæsen som i 
Tallotteriet, i den islandske Handels, Landvæsenets og 
den danske Sørets Anliggender ikke mindre end i 
Brændevinsbrændingens, Finansstyrelsens og 
Sildefiskeriets Ordning - hele dette Samfundsrøre 
spejlede sig som etgrotesk Karnevalsoptog i et af 
Tidens klareste Hoveder. Betegnende nok havde 
JOH. EWALD dog ogsaa selv maattet yde sin Tribut til 
Modedaarskaben: 1771 udkom hans »Forslag om 
Pebersvendene«, en under Mærket Philet udgiven 
Afhandling, der vilde paalægge det ugifte Mandkjøn 
en Skat, som endog skulde kunne stige til tyve 
Procent af den aarlige Indtægt. Men Aaret efter 
stod Projektlitteraturen i et saa komisk Lys for 
ham, at han skrev sin Komedie »Harlekin Patriot 
eller den uægte Patriotisme« som en Satire
over det hele Væsen. Noget vellykket Digterværk kan
denne Komedie ikke kaldes, men dens Hensigt er tydelig
nok, og enkelte heldige Træk kunne forsone noget
med Handlingens Bredde og Mangel paa Interesse. Det
er saaledes ikke ilde, at Patriotens Kone i sin
Enfoldighed har opfattet Trykkefriheden som en af
Regeringen udstedt Lov, der paabød

at Alle skulde skrive,
hver ærlig Undersaat, hvis Hænder ej var stive,
saasnart han kun forstod at kradse ABC.

Det er fint afluret Projektmagerens Psykologi,
at han er utilfreds med den rolige Orden i Statens
Anliggender, fordi hans Reformplaner derved komme
til at fattes Raaderum:

En from, godhjertet Daare, 
en stakkels Borgerven, en patriotisk Sjæl, 
som har, ak! den Fortræd, at Landet lider vel, 
at Staten uden ham gjør Alt, og efter Snorer, 
at ej en ussel Krig - ej selv en Krig med H....,
at ikke Skyggen af et Gran politisk Fejl,
en lille Griffenfeld, som Enden af min Negl, 
et Oprør - kun et Knur som det i tomme Maver,
at Intet hjælper ham at ytre sine Gaver; 
at ej et lumpent Tab opmuntrer ham til Flid, 
at Dyrtid eller Sligt fordriver ej hans Tid, 
aha!.. ja, han er mer end levende begravet!

Digterens Mening om de selvkaarede Statsmænd
udtales af den besindige Jost:

Markskrigeren, som gjerne, sig tilbedste, 
af Kristenkjærlighed stak Stæren paa sin Næste
og for at finde Stær omflakker By fra By, 
er just den Mand, hvis Raad Kortsynede bør fly.
Den Tillid til sig selv, den Frækhed i at møde 
al Fare ubeseet hos Levende og Døde, 
at spøge med en Tvivl, som Andre svede ved, 
o, det er ægte Tegn paa tyk Uvidenhed! 
Tro mig: den raader bedst, som sitrer for at raade. 
Hvor høj, hvor stærk en Sjæl, hvor øm en Tænkemaade 
tiltroer et Folk sin Ven - ham, som det har betroet 
sin Velfærd? - Er det let at være Patriot?
Hvad Indsigt! hvilken Flid! hvor ægte Heltedyder!
Hvad Ansvar selv for Fejl! - Ha, den, som selv tilbyder, 
som kjæk paanøder sig - den Mand er aabenbar 
sin Alders største Helt, Bedrager eller Nar! 
... En ægte Patriot er vist sin Alders Ære, 
men ægte, viis og øm og ærlig bør han være, 
for Alting Mester af den Ting, han dømmer om,
oplært, opdraget til at fælde denne Dom. 
Naar blev det Børneværk at lære Nationer 
der' Vel? Gro Statsmænd da som vilde Champignoner?


Hvad? Til at sy en Søm skal Kunst, skal Flid, Forstand 
og Aar? - og hver en Nar kan flikke paa sit Land?
Hver stræbe i sit Fag og agte det en Lykke,
om Landet vinder ved hans sidste Mesterstykke.
Han tro sit Pund ej stort, ej vigtigt for en Stat,
fordi han i sit Sogn blev kaldt en snild Krabat!

Af Dialogen i »Harlekin Patriot« er det imidlertid
nærmest kun een Replik, der er naaet ned til vore
Dage, nemlig den ofte citerede: »Al vor Fortræd er
tydsk«. Den forekommer i Stykkets anden Akt, i Scenen
mellem Harlekin, Pantejøden Puff og den tydsktalende
Barbeer Gert. Puff, der blandt andre Projekter
til Landets Opkomst ogsaa fremsætter det, at den
østlige Del af Grønland bør sælges til Holland, har
af patriotisk Iver forbudt den ellers meget talende
Barbeer at tage Del i Diskussionen, inden han har
lært Dansk, og vil overhovedet have det danske Sprog
udbredt til Fremme for Landets Boghandel. Harlekin
mener, at Puffs Fremfærd mod den stakkels Gert er
for streng, da det jo dog ikke er af Uvillie eller
Foragt for Sproget, han ikke taler Dansk:

Ja - En, som kommer med sit: Das ist Quark, men draussen 
da solltet Ihr kun sehn! Bei mir in Sachsenhausen, 
da dreit man Halsen um auf's lumpne danske Kram! 
Ja, den Landstrygere - sy Munden til paa ham! 
Den deutske Patriot, som lod sig gut betalen
for at forvirren Folk, at fressen und at pralen,
og dog af Dovenskab ej  gider lært vort Sprog - 
ja, Du har Ret - slaa Laas for Munden af det Drog! 
Men Gert - ein guter Ven von allen Potentaten, 
en stakkels god Vestfris, som kun barberer Staten!

Gert forsikrer selv, at han, trods sit Sprog, er
en god Patriot, hvem Statens Vel ligger paa Hjerte,
men Puff vil ingen Indrømmelser gjøre:

HARLEKIN. 
Vi hade Tvang; hvorfor da tvinge ham?

PUFF. 
At tale Tydsk, og selv at høre Tydsk, er Skam!

HARLEKIN. 
Men her? imellem os?

PUFF.
Tydsk er en Gift for Landet! 
Al vor Fortræd er Tydsk! 

HARLEKIN.
Ej! 
PUFF. Tydsk er rent forbandet!

Naar man tager i Betragtning, at Repliken er lagt
Stykkets mest usympathetiske Person i Munden som
Argument for en latterlig Adfærd, kan der vel ikke
tvivles om, at Ewald ved den har villet
karakterisere det overdrevne og som Følge deraf
uberettigede Tydskerhad, og det stemmer ogsaa med
denne af tydsk Digtning saa afgjort paavirkede
Forfatters Stilling i Litteraturen, at han ikke
vilde være med til nogen ubetinget Fordømmelse af den
Nation, til hvilken Klopstock hørte, og hvis Sprog
har sat sine enkelte Mærker i hans, om end Harlekins
ovenfor anførte Indskriden til Fordel for Gert viser,
at Ewald meget vel kjendte den tydske Indvandring
ogsaa fra dens frastødende Side. Men det danske Folk
har i Tidens Løb glemt dette Udsagns Plads i Komedien
og opfattet dets korte og fyndige Dom over tydsk
Uvæsen i Danmark som en prægnant Devise, der gav det
sit rette Stempel, og hvis Rigtighed den kommende Tid
desværre skulde yde rig Anledning til at sande. Og
maaske have allerede Ewalds Samtidige havt den samme
Opfattelse, thi Kampen mod Tydskeriet tog netop ved
Struensees Regering og Fald et nyt Opsving, der i høj
Grad præger hine Dages Folkelitteratur og Polemik.

Det var ikke alene Trykkefrihedens slette Skribenter, 
der tog tilorde mod de tydske Samfundselementers
Anmasselse, saaledes som i »Den fordum bekjendte
Holbergs muntre og artige Skrivelse til en af
sine Fynske Venner angaaende den nærværende nye
Tidspunkt i Danmarks Historie« (1772), i hvilken
Piece der rettedes raa Angreb mod »de lange slunkne
og forsultede Karle«, »der kunde lugte det kjære
danske Brød indtil de mest forsultne Egne«. Ogsaa
en Forfatter som TYGE ROTHE besvarede de tydske
Udfordringer med hvas Pen: »At Tydsken, der dømte os
al Gejst fra (o: STOLBERG, der havde haanet Nationen
ved at frakjende den »Wein und Geist« paa eengang),
at andre Tydske, hvilke kvæde i National-Hovmodens
tunge, skrydende Tone, at de maatte faae en Snert, at
den Snert gjorde Ridse i Huden, at i Ridsen kom Salt,
saa de maatte hveene sig, det ville vi være bekjendt
at kunne mores ved. Men fint Salt, ej af det grove!«
Dette - saa fint som det dengang havdes - leverede
P. A. HEIBERG i sine satiriske Udfald mod Tydskeriet
i Danmark.

Heftet Nr. 11-13 af »Rigsdalers-Sedlens Hændelser« 
(1789) er især indholdsrigt i denne Henseende. Et af 
dets Kapitler, betitlet »Akademiske Forelæsninger«, 
lægger den hertil indkaldte Professor i 
Kameralvidenskaberne EGGERS Ytringer i Munden, der 
med komisk Overdrivelse persiflere hans oftere 
fremførte, skjøndt ikke udæskende Kritik af vor 
statsvidenskabelige Litteratur. En Student
refererer hans Forelæsning: »Vi ville in Dag,
mine Herrer! afhandle det Spersmaal de emigratione
cifium*). Denne Frihet at gaa ut af Landet have
Undersaatterne in en Stat, wann Regenten ikke
holder den Lof, som han har utgifet**), Jeg vil
oplise Dem Dingen med et Exempel: Vi have nu her i
Dannemark den forvynskede Drikkefrihet***), som vi nu
saalænge have glædet os over. Gesetzt nu, at Rejenten
engang fandt for got at ophæve denne Drikkefrihet;
se! saa kunte vi alle gaa ut af Landet. - Dog
nej! mine Herrer! jeg fortalte mig; jeg sagde: vi
- jeg kunte ikke gaa ut af Landet****), thi jeg
er denn vinculo arctiori+) forbunden met Staten;
und wann jeg vilde gaa ut af Landet, saa vilde vel
Kongen sige, dat jeg skulle blife++). Men se, De,
mine Herrer! de kunte alle rejse ut af Landet+++).« 
Efter Forelæsningen henvender Studenten sig
til Professoren og udbeder sig hans Anbefaling til
en ledig Kopistplads. Skrydende udbreder Tydskeren
sig om sin Betydning for det stakkels Land, der har
appelleret til hans Dygtighed for at faae Orden i
sine Sager: »Jeg skal denn sige Dem, da jeg gom her
dil Dannemark, vare alle Ding i Staten i den iderste
Konfution; Embedsmændene und alle Kollegie-Herrerne
vidste icke self, hvorledes de vare vendte i Dingene,
und jeg maatte denn hjælpe paa de forfaltne Sager.«
Den ønskede Anbefaling kan Professoren ikke være til
Tjeneste med, thi der er et Par af hans Landsmænd,
som ere nærmere til Posten; den ene »har gjort en
Projekt til at bigge armerede Krigsskibe, der kan
forsvare sig self uten Besætning, und denk enjank,
hvor stor Fordel maatte ikke dette være for et Lant,
der har saa liden Folkemængde. Det er sandt, Planen
lader sig vel neppe iværksætte, aber den viser dog
en dristig, en erhaben Geni, und sodanne Folk maa
hjælpes frem in Verden. Den anden er ogsaa inventieux;
han har opfunden en Salfe at smere Bønder med, saa
at de bære Uld und kan klippes et Par Jank om Aaret«.

*) »Spersmaal og cifium kunde vel synes at være
orthografiske Fejl, men de ere det ikke. Denne
Skrivemaade udgjør Skjønheden af Originalen, som
Udgiveren synes at Læseren ikke bør mangle. Kun Skade,
at man ikke allevegne kan udtrykke disse Prydelser,
som det mundtlige Foredrag haver havt!«

**) »Andre, der ikke ere saa lærde som
J. U. P. E. [Iuris utriusque Professor Eggers], kunde
vel tilforn have troet, at enhver Borger har Frihed
til at forlade Landet, naar han ikke skylder enten
Staten eller sine Medborgere Noget, som han forinden
sin Afrejse er pligtig at opfylde. Men hvad ere vi
Danske ikke for Dosmere.«

***) »Hedder paa almindelig Dansk: den forønskede
Trykkefrihed. Her kunne vi og lære den hidtil
ubekjendte Sætning: at Trykkefriheden hører til
Rigs-Konstitutionen i Dannemark, og at Ingen
burde have Rejsepas, saalænge denne Lov staaer. -
Dog! det er sandt; det er ikke denne Lov alene,
og man behøver kuns at bevise, et en eller anden Lov
igjen er ophævet, saa har det hos os aldrig nogen Nød;
thi hvem kan vel ikke bevise det?«

****) »Jammerskade, Hr. Professor! Jeg troer ogsaa,
at De har saa haard en Pande, at Trykkefriheden
ikke engang kan jage Dem ud af Landet!« 

+) »Ja, Frygt for Sult i Deres Fødeland kan nok binde Dem
vinculo arctiori [med et stærkere Baand] til en fremmed Stat.« 

++) »Nej, saa min Sjæl gjør Kongen ej, søde Fa'er! om jeg 
ellers kjender Kongen ret. Han trænger ikke til Dem. Gaa 
kuns! Farvel! Farvel! Lykke paa Rejsen!«

+++) »Har Herren noget Haab om, at han, naar alle
Landets Indbyggere vare uddrevne, kunde forplante nye
og bedre Racer her i Landet? Førend vi vandre ud,
burde vi dog vide dette med Sikkerhed. Kunde han ikke
formaaes til at gjøre Prøve paa Hesseløen?

I samme Hefte af »Rigsdalers-Sedlens Hændelser« 
findes Komedien »Virtuosen« (Nr. 2), i hvis Titelfigur,   
Spatzier, det tydske Vindmageri er skildret i drastiske 
Træk. Under Paaskud af at ville indføre en ny og bedre 
Drift paa Hr. v. Borgens Herregaard har han ved sine 
Renommisterier fuldstændig vundet

den enfoldige Mands Tillid og benytter sig af den
til efter Evne at ødelægge hans Ejendom: lader
Hestene dræbe og Stalden brænde, fordi et Føl er
blevet sygt, nedslaaer den øvrige Besætning under
Paaskud af, at der er udbrudt Kvægsyge iblandt den,
og tilbyder sig til Gjengjæld at ville lave Smør af
Kartofler. Da Projektmageren til Slutning afsløres
som en Skurk, der planmæssig er gaaet ud paa at sætte
Hr. v. Borgen i uventet Bekostning, for at benytte
hans Pengeforlegenhed til at spille Ejendommen over
i andre Hænder, forlader Spatzier Scenen med de Ord:
»Ha, ha, ha! die dumme Dänen! Wohlan! ich spatziere
weiter in der Welt. Ich werde doch mein Glück machen,
denn ein Mann, wie ich bin, braucht man überall. Ich
bin ein Virtuos. Ha, ha, ha! die dumme Dänen!« Inden
Tæppets Fald stilles der dog Slynglen en tilbørlig
Afbankning i Udsigt af den brave Forvalter Tøraf,
som - ogsaa paa Sprogets Vegne - er en afsagt
Fjende af Tydskerne: »Gud naade os med vores gode
Sprog! Holder det Saadanne ved i ti Aar med alle
de pluddervolske Folk, som her kommer ind i Landet,
saa bliver her ikke En tilbage, som kan tale Dansk
mere, saa maa vi tale Hessisk eller Berlinsk, hvad
det hedder, allesammen«. Denne Side af Tydskeriet
har Forfatteren ramt i Skildringen af Hr. v. Borgen,
der føler sin Forfængelighed smigret ved at tale
Tydsk med Eventyreren daraussen fra og stemmer i med
et »Ja derin haben Sie Recht«, da Spatzier erklærer
Dansk for »ret en garstig, abscheulich Sprog«.

»Virtuosen« optoges et Par Aar senere i andet Bind
af P.A. Heibergs Skuespil , i hvilken Anledning
Forfatteren i Fortalen kom ind paa Emnet for sin
Satire: »Da jeg ved adskillige Lejligheder har
yttret min egen og - jeg tør frit sige det, thi det
er Sandhed - Nationens Misfornøjelse over de krogede
Veje, hvorpaa en Hoben Fremmede, og især Tydskere,
have vidst, endogsaa til Trods for Indfødsretten,
at indsnige sig i fordelagtige og fede Embeder her i
Landet, hvortil ingen større Duelighed kræves end den,
som man kan finde hos tusinde af Landets egne Børn,
saa troer jeg det ikke upasseligt her at aflægge
min Troes Bekjendelse desangaaende. Naar jeg altsaa
nævner tydske Vindmagere, saa forstaaer jeg derved
ingen Andre end netop Vindmagere, men ingenlunde
saadanne Folk, hvis Kundskaber og Duelighed gjøre ikke
alene dem selv, men endogsaa de Mænds Skjønsomhed
Ære, der have været Midler til ved deres Evner og
Indsigter at skaffe Fædrenelandets Kundskab-Masse en
betydelig Tilvæxt. . .". Enhver Fremmed, der ikke
ejer udmærkede Kundskaber og fortrinlig Bekvemhed
til det Fag, hvori han er sat; enhver Fremmed,
der er enten for stolt eller for ligegyldig til at
gjøre sig bekjendt med vores Sprog og Sæder; enhver
Fremmed, der vover at foragte og forhaane den Nation,
der saa moderlig har optaget ham iblandt sine Børn;
enhver Fremmed, der praler af de Kundskaber, som han
ikke besidder, er netop en af dem, som jeg har sigtet
til med den ovenanførte Benævnelse .... Jeg anseer det
virkelig som et aldeles værdigt Foretagende, ja endog
som en Komedieskrivers Pligt at gjøre Alt, hvad der
staaer i hans Magt, for at helbrede sit Fødeland for
en Sygdom, hvoraf Danmark næsten til alle Tider har
laboreret, og hvorfor den dog virkelig saa let kunde
helbredes, da de hertil udfordrede Medikamenter voxe
i den fornødne Mængde i Landet selv.«

Omtrent samtidig  med »Virtuosens« Fremkomst brød den
nationale Animositet stærkt igjennem i den saakaldte 
»Holgerfejde« (1789-90). Mod den tiltagende Smag for 
Operaen som
Bestanddel af den danske Scenes Repertoire stod
Datidens mest ansete Kritikere - P.A. Heiberg,
Rahbek, Pram - mistroisk paa Vagt; de betragtede
Operaen med dens Scenepragt som et Lefleri, der maatte
drage Interessen bort fra det gode Skuespil og desuden
tære paa dets Existensmidler, og idet de manglede
Blik for det musikalske Dramas Kunstejendommelighed
og bedømte Texten som selvstændigt poetisk Værk,
blev det dem let at paavise dens tilsyneladende
Urimelighed og Brud paa sund Sands. De saae derfor
med Uvillie en dansk Digter som BAGGESEN arbejde i
denne æsthetisk forkastelige og desuden unationale
Genre, og hans Operatext »Holger Danske« blev
- bedømt fra en fejlagtig Forudsætning - ved
Sammenligning med hans øvrige Arbejder stillet
lavest blandt disse og i og for sig betegnet som
mislykket. At nu just denne Digtning blev valgt
til Baggesens Indførelse i den tydske Litteratur -
i den bedste Mening og med en for dansk Sprog og
Aandsliv smigrende Tilegnelse til Wieland - var i og
for sig lidet heldigt, og værre blev Sagen derved,
at Oversætteren, Professor C.F. CRAMER i Kiel,
kort iforvejen havde bragt de nationale Strenge i en
dirrende Bevægelse ved sine Udtalelser om Forholdet
mellem Dansk og Tydsk i en litterair Fejde angaaende
A.C. HWIIDS »Udtog af en Dagbog«. Det var saaledes
baade æsthetiske og patriotiske Inspirationer, der
gav P.A. HEIBERG den satiriske Pen i Haanden til
Affattelsen af Parodien »Holger Tydske«, i hvilken
Steder af Cramers Oversættelse vare anbragte med
megen Virkning. Et anonymt Skrift, »Ausrufungen
veranlasst durch Holger Danske und Holger Tydske«,
tog i en stærkt ophidset Tone til Gjenmæle mod denne
Profanation, stemplende Heibergs Motiver som Nid
til Baggesen paa Grund af den Udmærkelse, der var
bleven ham til Del: »Was ist denn geschehen? Warum
stehen sie alle so blass da? Warum ist der Staat
erschüttert? Warum sind sie Sitten beleidigt? - Ein
dänischer Dichter hat eine Oper gedichtet! Die Grenzen
der Mittelmässigkeit sind überschritten! Aber das
ist nicht alles. Ein deutscher Gelehrter, von edlem
unbefangenem Enthusiasmus getrieben, hat ihn und
die Nation und ihre Sprache gelobt. . . Dem jungen
Adler muss man die Flügel knicken, ehe er seinen
Flammendurst löscht, ehe er seinen Sonnenflug beginnt
und Jupiters Donnerkeile tragt.... Freilich gehört
er Dänemark ganz zu. Es fliesst kein Tropfen fremden
Blutes in seinen Adern. - Aber, ist
er dennoch nicht vielleicht ein Deutscher? - O,
gewiss! Deutsche sind unter seinen Freunden. Ein
Deutscher hat ihn übersetzt. O Wuth, Verzweifelung -
hat ihn übersetzt - er ist ein Galiläer.«

Dette hysteriske Skrift havde en Dame til Forfatter:
den unge Digterinde FRIEDERIKE BRUN, Hofprædikanten
B. Münters Datter (1765-1835). Hun kom senere til at
spille en Rolle i 
Kjøbenhavns litteraire Selskabsliv, idet hendes
pragtfulde Saloner - hun var gift med den rige
Handelschef Gehejmekonferensraad Const. Brun -
vare Mødestedet for Prindserne og Diplomatiet
saavelsom for Digtere og Videnskabsmænd. Af hendes
Skrifter har »Wahrheit aus Morgenträumen und Idas
ästhetische Entwickelung«, 1824, nogen Betydning for
vor Litteratur- og Kulturhistorie. »Ida« er hendes
skjønne, af Digterne besungne Datter Adelaide (gift
Grevinde af Bombelles), for hvis harmoniske Væsen al
Kiv forstummede, som det sagdes ved hendes Død:

Og Danmarks Digtere, de to, de store, 
som i usalig Tvedragt skiltes ad, 
i deres Sange kan dog Verden spore, 
at her forsvandt Uenighed og Had.
Til hendes Fane de dog Begge svore, 
for hendes Fod de lagde hver sit Blad, 
og hende nær, ret som ved Orpheus' Strenge, 
de Stridende forente sig saalænge.
(J. L. HEIBERG).

Moderen var, som vi se, en mere stridbar Personlighed,
og hendes »Ausrufungen« var et Stød i Kampluren,
som strax fik sit Gjensvar fra den anden Side. Den
tyveaarige AD. WlLH. SCHACK STAFFELDT mødte frem med
et Fejdeskrift »Om den Ting, kaldet Ausrufungen,
og om andre Ting«, og skjøndt den tydskfødte
og paa Tydsk opdragne Forfatter har ondt ved at
skrive det danske Sprog rent, viser han sig som en
flammende begejstret Forsvarer for dets og Folkets
Sag. Han insinuerer, at Cramer ved sin Oversættelse
har havt til Hensigt at bane sig Vej til en Plads
ved Kjøbenhavns Universitet. »Men hvorfor gjør han
saamange underlige Spring og Kolbøtter for at komme
frem til dette Maal? Hvad behøvede han Andet end at
træde frem og med en Syndflod af Ord at sige: Ich 
bin ein Deutscher o. s. v. o. s. v. o. s. v. Han er
jo i et Land, hvor Tydskere til Trods og Haan for
de Indfødte endnu sidder øverst ved Bordet; hvor
tydsk Byrd er den største Fortjeneste, ja saa stor
at den opvejer den, der svæver i Ligevægt med Guld
og Dumhed. Og bort med den Niding, der ikke føler
Blodet skumme i hans Aarer, naar Tydskhed, eller hvad
man vil kalde dette Uhyre, sætter ham Jernfoden paa
Nakken! Han er en Vanartning, og bort, bort med ham! -
Hvordan? Glemte Guddommen de Danske? Stod den ikke
ogsaa her stille og aftrykkede sit Billede? Tænke ikke
Sjæle i danske Hoveder, slaa ikke Hjerter i danske
Barme? O, det griber den danske Mand som en Dommedag,
naar Landets Love aabne Smuthuller, naar Tydskere have
Fortrinet, naar Landets Børn staa tilbage og siden
skulle tigge af Udlændingens Haand, hvad Udlændingen
ysyrperede.« - Ogsaa Schack Staffeldts Lærer
fra Kadetakademiet ABRAHAMSON steg ned paa Arenaen
for at imødegaa en mæglende Afhandling i »Minerva«,
der i sin forsonlige Tendens gik  saa vidt som til
at indrømme de Fremmede, at det maaske var bedst,
om Indfødsretsloven blev tagen tilbage, paa det
at Landet kunde søge de bedste Kræfter, hvor de
vare at finde, uden Hensyn til deres Nationalitet.
Som Modbillede til denne farveløse Taalsomhed
afmaler Abrahamson med kraftige Træk Tydskeriet i
den Skikkelse, det saa hyppig antog i Danmark, naar
det gav sig Luft i Ytringer som: »Das ist ja hier  
nicht anders. Sind die Leute denn hier gar rasend vor 
Brodneid? Ohne die Deutschen können die Dänen mit 
nichts zurecht kommen. Ich glaubte hier angesetzt zu 
werden, aber es ist kein Ankommen, wo man
kommt, ist es überall so voll Dänen« o. s. v.
Abrahamson træder kraftigt i Skranken for
Indfødsretslovens Opretholdelse og dens ubetingede
Gjennemførelse: til Embederne i det egenlige Danmark
maa kun Indfødte kaldes, og først naar det er ganske
klart, at der ikke blandt dem findes Nogen, der
besidder tilstrækkelig Dygtighed, kan man gribe
til den Udvej at indkalde Fremmede. De i Danmark
bosatte tydske Næringsdrivende bør beflitte sig paa at
tale Landets Sprog og slutte sig til det Samfund,
de leve i; ville de ikke det, maa Angreb mødes med
Angreb. »Og knuget og skuddet Maal af Haan og Spot
ville vi da fuldelig og rigelig og idelig tilmaale
hver den Udlænding iblandt os, der ej vil lade fare
sine Uskikke og ved fuldkommen Forbedring i Sæder
og Adfærd stræbe at tilvende sig det hæderlige Folks
Agtelse, som har optaget ham blandt sine Medborgere,
medens vi agte og ære hver fremmed Mand, der
ved Kundskab, Nidkjærhed for Staten og anstændig
Adfærd søger at fortjene det.« - Kort forinden,
i Novemberheftet af »Minerva«, havde Abrahamson
skrevet en satirisk Artikel, en Tydskers Forsvar
for Tydskerne, hvis Ironi virkede nok saa hvast til
begge Sider som den direkte Polemik. »Jeg gaaer til
det andet Klagepunkt«, lader han Tydskeren sige: »at
vi indtrænge os i Embeder, til Forfang for Landets
Indfødte. Indtrængelsen nægter jeg aldeles, thi
aldrig har Nogen endnu med væbnet Haand sat sig
i Besiddelse af et Levebrød. Vi komme herind,
vi lade vort Lys skinne, vi aagre med vort Pund,
Lod eller Qventin, alt efter Evne,
og se, man giver os, hvad man dog vel bør vide ikke at
kunne saa godt røgtes af den Indfødte, især naar han
hverken har lagt sig efter at skinne eller aagre. Er
det nu atter ikke Deres egen Skyld? kalder De det
Indtrængelse?. . . Man tvinger sig aldrig uden for
Personer, man agter. Siig nu De mig, kan jeg agte
det Dyr, der slikker den Fod, der træder det paa
Halsen, selv kaster sig hen for at trædes paa? Naar
et Folk i lang Tid ringeagter, ja foragter alt sit
Eget: Mennesker, Naturprodukter, Skikke, Sprog,
Arbejde, kort: Alt uden Undtagelse, taber derved
sin Selvstændighed, sin Nationalfølelse, favner med
Gridskhed hver Fremmed, der lader sig se, og taaler
af ham Forhaanelser, der i enhver anden Nation vilde
trætte en Martyrs Taalmodighed; naar et Folk gjør
saa, hvad Rettighed har da De eller en anden enkelt
Mand af samme Folk at klage, naar man tilsidesætter
al Agtelse og behandler dem som Spartanerne fordum
deres Heloter?« - Adskillige andre Piecer og
Bladartikler holdt Liv i Fejden. PRAM afsluttede
den med en Artikel i »Minerva«, en historisk Udsigt
over Grænsestridighederne og Tydskeriets Indtrængen
i Danmark samt en Opfordring til Modstand mod denne
Indtrængen, men en værdig Modstand, der laa ligesaa
langt fra blindt Had til det Fremmede som fra ensidig
Forgudelse af det Hjemlige. (P. HANSEN: »Holgerfejden«,
»Fremtidens« Nytaarsgave 1867).

Helt op igjennem Aarhundredet vedbliver
Polemiken mod Tydskeriet at komme tilorde
i Dagslitteraturen blandt de mange forskjellige
Emner, den behandler; den var en national Interesse
mellem de andre, hvis Fremme skulde gjøre Danmark
til et frit og lykkeligt Land: Bondeemancipationen,
Almueundervisningen, Børneopdragelsen og hvad Tiden
ellers paatog sig at løse af Opgaver til Slægtens
Fuldkommengjørelse. Maalet, man stillede sig,
laa fjernt, og man bevægede sig henimod det ad
en skyggeløs og kjedsommelig Landevej, hvor de
enkelte ved Vejkanten groende Buske og Træer kun
undersøgtes med Hensyn til deres Nytte. Arbejdet for
Bondefrigjørelsen, som Regeringen tog i sin Haand,
førte til praktiske Resultater alt for den samtidige
Generation, og den herhenhørende talrige Litteratur,
baade af politisk, statsøkonomisk og landhusholderisk
Indhold, er historiske Aktstykker til en Skildring
af Tiden. Den mere abstrakte Begejstring for Almuens
Oplysning bar ikke
saa hurtige Frugter, og rigtig modne bleve de aldrig,
ligesaa lidt som Børneopdragelsens Frugter altid vare
lystelige at se til. Den omfangsrige Litteratur,
som behandler disse Sider af Samfundslivet,
frembyder Skuet af en uklar Sentimentalitet, der
som oftest skjuler over en krasmateriel Kjærne - en
Livsanskuelse, der smykker sin lave Pande med den
sværmeriske Frases Krone. Ogsaa her er den tydske
Indflydelse let kjendelig, baade i de Personer,
der ledede Bygningsværket, og i den ægte germanske
Følsomhedsaand, der som en Taage dulgte dets magre
og tynde Former.

Bestræbelsen for at drage hele Folket, alle gode
»Patrioter«, ind i Drøftelsen af Statens Anliggender,
vedbliver ogsaa efter Trykkefrihedsperioden. Det
er Dagbladenes, Uge- og Maanedsskrifternes, det
er Klubbernes, de debatterende Punscheselskabers
Tid. Alt bliver Association, men i denne gaaer
Individualiteten tilgrunde: Gjennemsnitstypen tager
Luven fra den udprægede Personlighed, ikke mindst
i Litteraturen. Blandt dens talløse Skikkelser have
derfor kun enkelte Krav paa Opmærksomhed.

Orlogskapitain FREDERIK LÜTKEN (1698-1784) udgav i ni
Dele sine »Økonomiske Tanker til nærmere Eftertanke«
(1755-61), en Række Afhandlinger om allehaande Emner
til Landets Opkomst: Penge- og Skattevæsen, de Jydske
Heders Beplantning og Handelsskibes Befragtning,
Midler til Befolkningens Forøgelse og til Industriens
Fremme m. m., for en stor Del nye Tanker paa hin
Tid, frisindede af Væsen og frimodigt fremsatte. En
fjernere Tid har Lütken paavirket ved sine »Hellige
Opmuntringer i mødige og tankefulde Stunder« (1764),
et Opbyggelsesskrift, der er yndet Almenlæsning endnu
i vore Dage.

I Christen Henriksen Pram's litteraire Virksomhed trivedes
det til Samfundets Nytte og det »til Sindets gavnlige
Opmuntring« Sigtende broderligt Side om Side: han
har skrevet Heroider og Afhandlinger om Faareavlen,
han har kvædet Epopeer og undersøgt »Pensionsvæsen i
Almindelighed, Postkassens Pensionsvæsen især«; hans
»udvalgte digteriske Arbejder«, samlede og udgivne af
RAHBEK, udgjøre fem, hans Indberetning til Økonomi- og
Kommercekollegiet om Næringsvæsenet i Norge ti Bind.

Pram blev født den 4. Septbr. 1756 i Gudbrandsdalen, men
kom otte Aar gammel til Danmark, da hans Fader havde
faaet Præstekald paa Sjælland. I det bevægede Aar 1772
blev han Student, lagde sig efter de klassiske Sprog
og Lovkyndighed, men endnu mere efter Poesi, baade
som Nydende og Ydende. Treogtyve Aar gammel vandt han
sine første apolloniske Laurbær, da Selskabet til de
skjønne Videnskabers Forfremmelse tilkjendte ham
Prisen for Heroiden «Philippa til Erik«. Anbefalet
af Tidens Smagsdommere for sin poetiske Begavelse
lønnedes Pram med en Ansættelse som - Fuldmægtig
i »General-Land-Økonomi- og Kommerce-Kollegiet« og
var dermed inde paa den Embedsbane, der lagde Beslag
paa saameget af hans Tid til statistiske Arbejder og
statsøkonomiske Undersøgelser. Foreløbig var Gagen
kun lille, og Pram maatte supplere den ved poetisk
og publicistisk Virksomhed. Af hans Poesier fra hin
Tid kjendes endnu »Emilias Kilde« - af Navn, thi det
engang saa beundrede Digt have vel de
Allerfærreste i vore Dage læst fra Ende til anden. 
Det ligger ogsaa i hele sit Udtryk vor Tids Smag meget
fjernt, men maler til Gjengjæld sin egen Tidsalders
saameget des bedre. Saaledes Beskrivelsen af det
velkjendte Punkt paa Strandvejen ved Kjøbenhavn,
som Digtet er knyttet til:

Her Alting aander Fryd, langs aabne Kyst 
fremskinner Liv og Munterhed og Lyst.
Skjøn, uden Pral, Charlottas Lund fordølger
løvdækte Labyrinth; de jevne Bølger 
optoppe sig mod Taarbæks høje Bred. 
Men Cypris lig i festlig Yndighed, 
i Kreds af tusind Nympher, selv Gudinder,
staaer Sølyst der, og ubemærkt forsvinder
hver Nabohøj, hvis Skjønhed ene der 
staaer ubeundret; kunstig Glimmer her 
ej med sit Pral uvante Syn indtager; 
Natur og Smag hvert Øje til sig drager. 
Vidt fra ukunstlet Borg udbreder sig 
hesperisk Blomsterbed, højtidelig 
bevogter det ved Hæk af tætte Linde 
for Middagssolens Brand og fjendske Vinde,
o. s. v.

Aaret 1785 danner et Mærkepunkt i Prams
litteraire Liv: han udgav »Stærkodder« og stiftede
»Minerva«. Heltedigtet »Stærkodder«, der skaffede
sin Forfatter et saadant Ry, at han, med en dengang
yndet Omskrivning, hyppigt kun benævnes »Stærkodders
Digter«, er os en usmagelig Føde; dets femten Sange
- 270 tættrykte Sider - give en bred Fremstilling
af Heltens Liv og Bedrifter, i hvilken de enkelte
virkningsfulde Steder drukne i de poesiløse Partiers
Masse, medens det øjensynlige Forbillede - Wielands
faa Aar iforvejen udkomne »Oberon« - ikke naaes
hverken i Foredragets Vid eller Stilens Ynde. Men
Samtiden saae i Prams »Stærkodder« et poetisk
Storværk, af flere Grunde: fordi det var det første
større Epos paa Dansk og det altid regnedes en Digter
til Fortjeneste, at han stillede vor Litteratur paa
Højde med Andres (»vor Ariost« kaldte man derfor
ogsaa Pram); dernæst paa Grund af Versformen, hvis
Lethed man beundrede, skjøndt den kan underkastes
grundet Kritik; endelig fordi der her var fundet en
ny Variant for Behandlingen af Tidsldeerne. Thi det
var dog Hovedsagen: Digteren havde søgt tilbage til
det gamle Norden, ikke for at gjenfremstille det i
nordisk Aand, men for at finde Oplysningstidens Ideer
udtrykte i dets Billedsprog. Oldtiden blev et Spejl,
i hvilket Nutiden saae sit eget Ansigt. Lad os høre
en af Periodens kyndigste Smagsdommere udtale sig
herom. »Det kan ikke være gaaet nogen vor Litteraturs
sande Ven af Minde«, siger RAHBEK, »hvorledes Digteren
her under alle Digtekunstens Fortryllelser har
vidst at indklæde den vigtige Lære, at den store Kunst 
til at ophjælpe et ved Overdaad og Trældom udmarvet Land 
er at skjænke det tre kostbare Ting:  det Skirnerske Sværd 
eller den til Nationalselvstændighed fornødne Nationalkraft 
og Krigsstyrke; Gudernes Skib, det stolte Skibladner, der 
ligger nedsænkt i et fejgt; uvirksomt og balstyrigt Folks 
ubrugte Havn, et Billed paa den da forsømte Sømagt og 
Handel(!); og Mimers Brønd eller Kundskab og Klogskab, den
Guddomsgave, uden hvilken alt det Øvrige er ikke blot
unyttigt, men endog ugjørligt. Disse trende Klenodier
lader han Stærkodder til Forsoning for et begaaet
Mord gjennem utallige
Farer hente og ved dem frelse sit nedsunkne
Fædreland.« Statsvel og Borgerlykke i allegorisk
Fremstilling, det var, hvad man forlangte af
Poesien, og at Pram havde fundet et hertil egnet
Emne i Oldtidsdigtningen, var det Uovertræffelige
ved »Stærkodder«. Historisk Kolorit var der ikke
stræbt efter; der henvises vel stundom til Eddaerne
og Saxo, men Fantasien tager sig saa frit Spillerum,
at f. Ex. Skibladner er forsynet med Kompas og
fører 120 Malmkanoner - Gudernes Opfindelser, som
de først senere have aabenbaret for Menneskene! Om
Fortællemaaden maa et Par Linier, Begyndelsen af
6. Sang, give et Begreb:

Vor Helt vi med Kongen paa Havet forlod; 
de sejlede bort med en føjelig Vind. 
Man frygter med Grund, den ej længe blev god;
velan, vi vil haste at hente dem ind. 
- Dog langsomt at haste en Viis os har lært, 
og synes slig Lære ej værd at forkaste.
Forsigtigen da vi os ej maa forhaste, 
men se os omkring paa, hvad dertil er værdt. 
Vor Mening er, Rejsens Besvær at forsøde, 
og Lidt, værdt et Syn, haabes dog vi maa møde.
Saa vandred vi før, idetmindste  var den 
vor Hensigt. Og dermed til Sagen igjen.

Samme Aar som »Stærkodder« saae altsaa Maanedsskriftet
»Minerva« Lyset, udgivet af Pram og Rahbek i de
første 5 Aar, derpaa af Pram og senere af Rahbek
alene. Dette periodiske Skrift fik en stor Indflydelse
paa sin Samtid og blev et Organ, som næsten alle dens
Forfattere tyede til. »I Minerva«, siger NYERUP,
»have næsten alle bogskrivende Mennesker havt Del,
lige fra ham af, hvis Plads er ved Siden af Tronen, og
indtil Bonden ved Ploven, og de have heri henlagt hver
sit Kontingent til Massen af de Ideer, som i de sidste
Aar (o: i Slutningen af forrige Aarh.) have sysselsat
alle tænkende Hoveder i tvende Kongeriger. Minerva har
desuden været en Depot, hvori Landets Embedsmænd fra
Tid til anden have nedlagt de Planer, hvorved de have
grundet Statens Held og Hæder, hvad enten det gjaldt
om at reformere Skolevæsenet og at oplive Industrien
eller at løse de Baand, som hildede Bondens, Pressens
og Skribentens Fjed.« Pram havde sat sig for at grunde
et Blad, »som alle Mennesker maatte have«, og Rahbek
vidner, at »Minerva blev læst af hele Verden«, især
naar der stod en af Prams satiriske Artikler deri (Om
Naade; Hvad det er at leve,) eller en af hans komiske
Fortællinger (Jørgen, en Dosmers Levnetsbeskrivelse;
Hans Kruskop; John Thrall; Historien om, hvorledes
Kong Magnus, Sigurd Jorsalafars Søn, kjedede sig;
Lystrejsen eller
Sminken). Ogsaa i alle mulige andre Genrer ydede Pram
Bidrag til »Minerva«: skjemtsomme og alvorlige Digte,
Raisonnementer over Dagens Begivenheder, Afhandlinger
om politiske, statistiske og økonomiske Emner m. m.

Hans litteraire Produktion bevæger sig overhovedet
paa alle Omraader: Af hans halve Snes Skuespil bleve
nogle opførte, »Frode og Fingal« som Feststykke ved
Kronprindsens Formæling, et kjedeligt Drama, og dertil
kun lidet fatteligt for Publikum, hvis man skal tro
P.A. Heibergs Ord i Indtogsvisen:

Alle beglode, 
Faa kun forstode 
Digterens Fingal og Frode.

»Negeren« er en Lokalisering af Terentses »Eunuchus«,
men udført uden Evne til at puste nogen moderne
Interesse ind i det gamle Emne - »en Skifting,
som ikke burde have Lov til at vise sig for Folk«,
kaldte Kritikeren ROSENSTAND-GOISKE det, en
»kostelig Bearbejdelse af Terents«, dømte RAHBEK om
sin Vens Arbejde. Derimod blev »Ægteskabsskolen« i
en fortrinlig Udførelse en Vinding for Skuepladsen og
er i sig selv et dygtigt Arbejde, et af Paradigmerne
for den gamle Skoles Komediedigtning og som saadant
endnu af litteraturhistorisk, om end ikke af scenisk
Betydning; Handlingen hviler vel paa de dengang
saa yndede, med Virkeligheden kun lidet stemmende
Komedieforklædninger og Theatermisforstaaelser,
men er slynget med en - naar de mellemliggende
hundrede Aar tages med i Beregning - endnu
forbausende teknisk Sindrighed, ved hvilken der
naturligt opstaaer en Række gode Situationer
og gives de veltegnede Karakterer Lejlighed til
fornøden Udvikling; dertil kommer et let flydende,
naturligt Ordskifte, der kun undtagelsesvis virker
ved saa trivielt gjentagne Talefigurer som de fleste
Samtidiges, selv P.A. Heibergs, dramatiske Dialog. -
Antallet af Prams Digte er Legio: Idyller og Elegier,
Oder og Viser, Folkesange og rimede Fortællinger;
de maa betragtes som glemte alle tilhobe, alene med
Undtagelse af første Strofe af Bernstorfs Vise:

Omtrent en Mil fra Kjøbenhavn 
paa høje Gjentofts Bakke 
der staaer en Sten, paa den et Navn, 
et Neg, en Skovl, en Hakke.

Den Sten, det Navn hver Dannemand 
af Hjerte bør at prise; 
saa vil og jeg, saa godt jeg kan, 
og det i denne Vise.

Ægteskabs-skolen.
I Aaret 1816 fik Pram Afsked fra sit Embede, paa Grund
af en forandret administrativ Ordning. Tre Aar efter
blev han udnævnt til Toldforvalter paa St. Thomas,
hvortil han begav sig i Foraaret 1820, efter at hans
talrige litteraire Venner havde sagt ham Farvel i Sang
og Tale ved en højtidelig Afskedsfest. Det Gjensyn,
som Ønskerne atter og atter berørte, fandt ikke
Sted: han døde i Vestindien den 25. Novbr. 1821. To
Aar forinden var hans Hustru, Maria Magdalene, født
Eriksen, død efter mange Aars Sygdom; hun var i sin
Blomstringstid, som Prams unge Hustru, Gjenstanden
for BAGGESENS Tilbedelse - hans første Digtnings
sværmerisk besungne Seline.

Knud Lyne Rahbek, født i Kjøbenhavn den 18. Decbr. 
1760, har skildret en Del af sit Liv i sine 
»Erindringer«  (1824-29, fem Bind), der tillige
yde højst værdifulde, om end noget bredt meddelte
Bidrag til Tidens og navnlig Litteraturens Historie  
i den sidste Trediedel af det attende Aarhundrede.
Fra Herlufsholms Skole dimitteredes han femten Aar
gammel, dyrkede som Student de skjønne Videnskaber
ved Siden af Examensfagene, gik ind i en Forening,
der havde til Opgave at uddanne sine Medlemmer
til danske Stilister, besøgte det litteraire Kaffehus
i Sværtegade, men først og sidst Theatret, hvilket
hans sværmende Hu idelig og idelig omkredsede, endog
med det i Betragtning af hans kejtede Fremtræden og
pibende Stemme overmaade dristige Ønske om selv
at blive Skuespiller. Efter at han - samme Dag
som P.A. Heiberg - havde taget Store Philologicum,
kastede den syttenaarige Rahbek sig omtrent
udelukkende over æsthetisk Læsning i
forskjellige Sprog, og da hans Theaterlidenskab
ikke kunde nøjes med den Næring, han kunde
byde den som Tilskuer, især efter at den yderligere
var bleven opflammet ved personlig Omgang
med Skuespillere, meldte han sig ind i forskjellige
Klubber, hvor der spilledes Privatkomedie, optraadte
selv, arrangerede, instruerede og soufflerede,
skrev Komedier og Prologer - gav sig kort sagt med Hud
og Haar Theatermanien i Vold. Hans første større
Arbejde er fra denne Periode: en Forherligelse af
den Ungdomskjærlighed, han forøvrigt blev tro hele
sit Liv igjennem, og et højst ejendommeligt Udslag af
den sentimentale Utilitarisme, han saa fuldkomment
delte med sin Tidsalder. Det er de »Breve fra
en gammel
Skuespiller til hans Søn«, der vakte saamegen
Interesse ved deres anonyme Fremkomst i »Alm. 
Dansk Bibliothek«, at de 1782 kunde udgives i 
Bogform, gjennemsete og afsluttede samt forsynede 
med det betegnende Motto: »Hvis vor Gjerning ikke er
nyttig, bringer den os ingen Ære«. Hvad den gamle
Skuespiller fremhæver som den sceniske Kunsts Alfa
og Omega, er - Dyden; kun naar den er Kunstnerens
Ledestjerne, kan han yde noget Stort. »Min Søn! Elsk
Dyden! Dette er den første Regel, jeg har at give Dig
og enhver Skuespiller. Den er vigtig for hver Kristen,
for hvert
Menneske, men om det er muligt, er den dobbelt vigtig
for Skuespilleren, sær den rørende og alvorlige: for
Gøgleren vil jeg tilstaa den er ikke saa vigtig.«
Dette sidste Forbehold er højst karakteristisk lor
Rahbek, der hele sit Liv igjennem afgjort foretrak
det Rørende for det Komiske og i sin Ungdom havde en
udpræget »Werther-Periode«, om hvilken han bekjender,
at den har havt »en ubeskrivelig Indflydelse« paa
ham. Han gjør sig megen Møje for at bevise Dydens
Nødvendighed for Skuespilleren. »Om ogsaa en Dydig
blev spillet aldrig saa vel af En, der var bekjendt
for at være lastefuld, virkede den dog ikke, og heller
ikke afskrækkede den Onde fra de Laster, han selv
havde.« Theatret er for Rahbek og hans Samtid, som
man seer, en Institution til direkte Forkyndelse af
opbyggelig Moral; Sammenligningen med Prædikestolen
ligger derfor nær og drages ogsaa hyppig: »Naar
en Clodius raaber mod Utugt, kan det virke mere,
end om en beskjænket Præst talte mod Drukkenskab?«
Altsaa de dydige Roller skulle spilles af dydige
Mennesker. Men nu de lastefulde Roller? Skulle de
spilles af lastefulde Kunstnere? »Jeg lod mig i
Begyndelsen blænde af denne Sætning, men jeg saae
mig saa tidt bedragen i de Formodninger, jeg gjorde
mig derefter, at jeg tilsidst maatte falde fra, og
ved nøjere at undersøge Sagen blev jeg fuldkommen
overbevist om min forrige Menings Urigtighed.« Nej -
lastefulde Skuespillere kunne overhovedet ikke spille
Komedie. Deres egne Laster kunne de ikke fremstille
sandt, thi de ville enten dæmpe Farverne, for at
besmykke sig selv, eller overdrive dem, for selv at
staa forholdsvis rene mod den sorte Baggrund. Ligesaa
lidt kunne de fremstille »den modsatte Last« vel. »Er
det vist - og Lavater har, synes mig, tilstrækkelig
bevist det - at en Følelse, vi ofte have, lader et
dybt og varigt Spor tilbage paa Ansigtet og tegner
sig der uudsletteligt, hvo vil da tro, at den Gjerrige
kunde spille Forøderen? Da nu alle Laster enten ere
beslægtede eller stridige og den Lastefulde ingen
af Delene kan spille, have vi kun at afgjøre, om han
kan forestille Dyden.« Det kan han naturligvis ikke;
han kan i det Højeste »frembringe et svagt Skjær af
Dydens Glands, men føle som den Dydige kan han ikke,
og ligesaa lidt faaer hans Ansigt det Straalende,
det næsten mer end Menneskelige, som omgiver den
Algodes Billede i de Øjeblikke, da det følger sit
store Mønster. Den Lastværdige skal forestille en
højmodig Helt eller en øm Elskerinde:
istedetfor Højhed faae vi Stolthed og Leflen for
Ømhed; vi se den opblæste Skuespiller, hvor vi
skulde se den ædle Helt, og Bolersken, hvor vi
skulde se den ømme Pige«. Qvod erat demonstrandum!
Medens vi lade dette moralsk-æsthetiske Postulat
staa ved sit Værd, bør det fremhæves, at Rahbek i
sine Enkeltundersøgelser angaaende sceniske Forhold
gjennemgaaende lægger god og sund Sands for Dagen,
fremfører mange træffende Bemærkninger og i det
Hele taget opstiller en naturlig Gjengivelse af
Livet som Skuespillets sande Formaal. En for saa
ung en Forfatter usædvanlig Belæsthed i dramatisk
og kritisk Litteratur aflægger Bogen heltigjennem
Vidnesbyrd om. Beklageligt er det, at Forfatteren
af Hensyn til sin Anonymitet og sin Doms Uhildethed
har anseet det nødvendigt at fingere, at det er
tydske Theatertilstande, han nærmest har for Øje,
saa at hans Dom over dansk Kunst maa gjættes ud af
Fremstillingen. Havde han havt Mod til at tale rent
ud om dansk Skuespildigtning og dens Udførelse,
var hans Bog bleven et uvurderligt Bidrag til vor
Theaterhistorie; men saa havde han ejheller været den
Rahbek, han var - alle Skuespilleres og Forfatteres
gode Ven og Dusbroder.

At Rahbek meget tidligt søgte Adgang til Skuepladsen
som Forfatter, er selvfølgeligt; af hans indleverede
Arbejder blev »Den unge Darby« antaget og opført, 
men gjorde ingen Lykke. Paa sin første toaarige 
Udenlandsrejse og paa den anden kortere, som
han foretog for de efter hans velhavende Slægtning
Knud Lyne arvede Penge, omgikkes han næsten kun
Skuespillere i Tydsklands Hovedstæder, studerede
deres Kunst med voxende Lidenskab for Theatret,
tænkte selv paa at blive tydsk Skuespiller eller vilde
ialtfald bosætte sig i Tydskland, helst i Mannheim,
hvor Iffland levede, og arbejde for Theatret som
Forfatter og Oversætter. Men til det kjære Kjøbenhavn
var han dog bunden ved for stærke Baand: han var
bleven Medlem af det norske Selskab, af Dreiers Klub
og en Mængde andre Forfatter- og Dilettantforeninger,
han levede et æsthetiserende Værtshusliv, som højlig
tiltalte ham, fordi hver Dag bragte Incitamenter nok,
uden at de greb saa stærkt ind i hans Personlighed,
at de forvandledes til forpligtende Forsætter. I
denne Omgangskreds fødtes den Rahbekske Drikkevise,
det poetiske Udtryk for en moderat Epikuræisme, der 
tog tiltakke med nøjsomme Nydelser og saae Verden i 
det mildtfarvede Skjær, den
antog ved at betragtes gjennem det fulde
Punscheglas. Med en saa utrolig Lethed frembragte
Rahbek disse uskyldige Selskabssange, at der var
Tider, da han skrev en ny hver Dag, med enestaaende
Virtuositet varierende Klublyksalighedens evindelige
Thema:

Alverden til Fejde har udrustet sig, 
blandt Konger og Fyrster og Lærde er Krig. 
En strider med Pen og en Anden med Sværd; 
Held os, som kan sidde saa fredelig her!

Hvis Kongerne flittig forsamlede sig 
og drak ved hver Tvist et Glas Vin til Forlig, 
fik Jorden en evig og ønskelig Fred, 
og Vintapperlauget florerte derved.

Den Malurt, den Malurt, som kommer i Blæk, 
maa gjøre den Lærde saa stridbar og kjæk; 
men hvis han først Smagen for Vin kunde faae, 
han holdt sig til den og lod Blækhornet staa.

Jeg lever i Fred med den samfulde Jord, 
min eneste Fjende staaer for mig paa Bord. 
Med Flasken jeg fører evindelig Krig, 
og var jeg ej stærkest, saa fældte den mig.

I denne bekjendte Drikkevise have vi Grundtonen
for den hele Poesi, hvad enten den støttede sig til
klassiske Reminiscenser som Sangene »Der var engang
en tapper Mand, som Teucer monne hedde«, og

Der var en Lov i Grækenland, 
der gjør sin Autor største Ære, 
og det er ilde, Tidens Tand
hans Navn har vovet at fortære: 
»Hvo kommer til Symposia, 
skal drikke eller gaa derfra !«

eller det var fra nordiske Motiver, den tog sit
Indhold, som Visen:

Hvi rose I saa vore Fædre 
og vil, vi skal være som de? 
I mange Ting har vi det bedre, 
I strax et Exempel skal se. 
I tro, at de søgte sig Ære 
paa deres mandhaftige Tog, 
men Eder min Vise skal lære,
hvorfor de af Landet uddrog.

Her fik de bestandig at drikke 
det evige Øl og den Mjød, 
tilsidst smagte Øllet dem ikke, 
og Mjøden den faldt dem for sød.
Vin var ej at vente herhjemme, 
end ikke i Valfaders Hal; 
thi Odin lod Vinflasken gjemme, 
saasnart han fik fyldt sin Pokal.

Med Sværdet i Haanden de droge
til Egnen, hvor Druerne gro,
de naaede den, drukke og sloge,
der vilde de bygge og bo.
Men Romerne taalte det ikke,
de Danske drak Vinen fra dem,
de strax en Bormester udskikke,
at gjenne de Fremmede hjem.   o. s. v.

Bestandig er Symposiets Filosofi den samme: nyd Nuets
korte Glæde i Vennelag, lad Vinen gjøre Følelsen af
Livets Korthed, men ogsaa Hengivelsen i Øjeblikket
dobbelt stærk, og spild ikke Tiden med unødige
Bekymringer - »bort med alskens Politik, og lad os
passe vores Drik!«
Om der er Oprør eller Krig, 
kort, hvad der er i Frankerig, 
det tager jeg mig lidet nær, 
naar vi forliges her. 
Dog gid den Krig kun ikke naa 
til Medoc, Pontac og Bordeaux, 
til Epernay, Chalons og Rhin,
hvorfra vi faae vor Vin.

Hvad Ende det med Polen faaer,
mig meget lidt til Hjerte gaaer;
at ingen Polak*) taales her,
det al min Omsorg er.
Vær tro i Ord og tro i Drik!
var vore Fædres Politik.
Nu vise Hver ved dette Bord,
han gaaer i deres Spor!

*) Ordspil; »en Polak« kaldtes en Rest paa Bunden
af Glasset.

»Paa Frihed høres Alle skrige, Skjøndt Faa kun veed,
hvad det vil sige - mit Hjerte og for Frihed slaaer«,
forsikrer Digteren; men det er kun hans Skjemt:
den Frihed, han tager Ordet for, viser sig at være
Fritagelse »for de fordømte smaa Karafler, der herske
paa de Stores Tafler«, Frihed »for al den Kjævlen i
Aviser« o. s. v. Enhver Tanke paa Dagens Krav skal
banlyses af Aftenens dithyrambiske Glæde; men denne
skal dog ikke hæve Sjælen op i de stærkeste Følelsers
Egne - den skal dvæle i Mellemregionen hos det blide,
stemningsfulde Venskab, der besynges i elegiske
Toner:

I Ungdoms Vaar 
gro Roser allevegne; 
snart den forgaaer, 
og disse hastig blegne. 
Lad os da nyde Vaarens Lyst, 
førend dens Dage forsvinde, 
pryde med Roserne vort Bryst, 
før vi dem falmede finde.

Een er der kun,
som visner ingensinde;
til sidste Stund
vi lige skjøn den finde.
Villigst den groer i Ungdoms Vaar; 
hvo da forstaaer den at dyrke, 
den ham i alle Livets Kaar 
venligst skal kvæge og styrke.

Hver trofast Ven
maa denne Rose hylde;
o! det er den
vi vore Glæder skylde! 
Venskab den skjønne Rose er,
den er vor Fryd og vor Lykke; 
evig den blomstre blandt os her, 
engang vor Gravhøj den smykke!

Disse Uddrag af Rahbeks Visedigtning karakterisere
ikke alene hans, men ogsaa Tidens øvrige Klub-Poesi;
den er holdt i samme Toneart helt igjennem. Rahbek
var dens frugtbareste Producent, og mellem adskillige
matte Sager har han skrevet enkelte, som ere klassiske
i deres Genre. Klublivet om Aftenen og ud paa Natten
med dets halvt litteraire Selskabelighed var ham et
Supplement eller en Stimulation til hans daglige Dont,
der jo overvejende stod i Litteraturens Tjeneste. Han
stiftede 1785 sammen med Pram
Maanedsskriftet »Minerva« (S. 350), holdt 1788 under
stærkt Tilløb de første æsthetiske Forelæsninger i
Danmark, blev 1790 extraordinair Professor i Æsthetik
ved Universitetet og begyndte Aaret efter Udgivelsen 
af »Den danske Tilskuer«, der udkom med et halvt 
Oktavark hver Mandag og Torsdag. Denne Aflægger
af Spectator-Litteraturen var uden Sammenligning
den livligste og interessanteste, man endnu havde
kjendt, og i den halve Menneskealder, den bestod,
var den ubetinget det mest læste, med Publikum i
nærmest Forbindelse staaende af Samtidens periodiske
Skrifter. Rahbek havde en egen Evne til at gribe
Tidens Spørgsmaal i Flugten og til med uvanlig
Skrivefærdighed og altid ens Oplagthed at behandle
dem i smaa klartskrevne Artikler; han kjendte den
litteraire Polemiks Tiltrækning for det store
Publikum og forstod med journalistisk Snildhed
at frembringe æggende Fiktioner af denne Art; ved
at skabe en Række Pseudonymer og tildele dem hver
sit Omraade af det offentlige Livs Røgt, lade dem
virke sammen eller oplyse hverandre, interesserede
han Publikum for disse Fantomer som for levende,
hemmelighedsfulde Personligheder. Mange af Ideerne
til disse Arrangementer tog Rahbek, som rimeligt var,
fra fremmede, især engelske Tidsskrifter, i hvilke
jo Methoden var fuldt uddannet, men han lokaliserede
dem med megen Færdighed. Selv forfattede han en
Mangfoldighedernes Mangfoldighed af Artikler, og han
indrømmer selv, at dette Megetskriveri ikke havde
nogen god Indflydelse paa hans Stil; at dens Friskhed
efterhaanden gik tabt, var vel en af Grundene til,
at »Tilskueren« henimod Slutningen aftog i Interesse;
en anden Grund var den, at Rahbeks stadig tiltagende
litteraire Venskabsforbindelser gjorde hans kritiske
Dom ufri og derfor lidt efter lidt betydningsløs,
saameget mere som Tiden efter Aarhundredskiftet
skred saa hurtigt fremad, at dens Ideer lod ham langt
tilbage.

Men selv i de Dage, da Rahbeks engang saa store
Anseelse som Vækker og Smagsdommer var forbi og
han stod i en yngre Slægt som en af Alle kjendt, af
Mange agtet, men kun af Faa ændset Repræsentant for en
svunden Smag, var hans Begejstring for Litteratur lige
stærk. Han maatte altid have et, to, tre forskjellige
Arbejder at sysle med ad Gangen, og hans Virkeevne
er beundringsværdig, selv om man maa indrømme, at
Udbyttet ofte skæmmes
<sp>K. L. Rahbeks Haandskrift,

af et Brev til den i sin Tid bekjendte Bogsamler, Forstander for
Opfostringshuset Rasm. Borch. Den her citerede Passus minder ved
sit botaniske Indhold om Rahmeks -- saavelsom Kammas -- store
Kjærlighed til Blomster.

Originalen i Hr. Otto B. Wroblewskis Autografsamling.
af Flygtighedens Fejl. En Mængde danske Skribenter ere 
ved Udgaver af ham blevne unddragne en tidlig Glemsel:

Som Gartneren freder om Blomsternes Flok
og binder de sjunkne saa kjærlig til Stok,
saa elsked han Skjalde, de gamle, de ny,
hvem Herren gav Røst til en Sang under Sky.

Det tyktes ham Synd om et Navn var forglemt,
som stod paa en Grav, hvor en Digter var gjemt;
det tyktes ham Synd om en Røst var hendød,
som fordum til Fryd her i Dannevang lød -

sang CHR. WILSTER med Sandhed ved hans Grav. P.A. 
Heiberg, Samsøe, Thaarup, Tullin, Brødrene Trojel, 
Pram, Riber og flere andre Forfattere har han besørget 
udgivne. Her maa tillige erindres Rahbeks Udgave af
Holbergs udvalgte Skrifter i enogtyve Bind
1804-14, med det fortrinlige Arbejde om »Holberg
som Lystspildigter« i tre Bind, 1815 -17, der udgik
af denne lange Sysselsættelse med den store Komiker.
Til Theatret var han traadt i et nærmere Forhold
som Medlem af Direktionen og udgav ved Hundredaars-
Jubilæet 1822 sine »Bidrag til den danske
Skue-pladses Historie i dens første Aarhundrede«.
Ved den dramatiske Skole, som efter hans ivrige
Tilskyndelse omsider blev oprettet og ved hvilken
han var Lærer sammen med den bekjendte Skuespiller
Rosing, holdt Rahbek Forelæsninger, som han udgav i
Skriftet »Om Skuespillerkunsten« 1809, ligesom
han til Brug for Elevforestillingerne paa Hoftheatret
skrev en Række hertil indrettede nationale
Dramaer, der under Navnet »Samlede Skuespil«
udkom 1809-13 (»Anna Colbjørnsen«, »Frederik
II. i Ditmarsken«, »Hans Rostgaard« o. fl.).
Tidligere havde han udgivet sine »Prosaiske
Forsøg«, hvis Fortællinger vise os hans Stil paa
dens Højdepunkt af fattelig Jevnhed og tiltalende
Friskhed, samt nogle Aar efter de »Poetiske
Forsøg«, senere udgivne i nyt Oplag  under Titlen
»Samlede Digte«. Henimod hans Livs Slutning
udkom de to Bind »Nordiske Fortællinger«
med oversatte Brudstykker af islandske Sagaer.

Af Rahbeks litterairhistoriske Arbejder maa foruden
de sammen med Nyerup udgivne Bidrag til den danske
Digtekunsts Historie (S. 330) nævnes hans »Dansk
Læsebog og Exempelsamling til de lærde Skolers Brug«,
der i to Bind for første Gang
gav en krestomatisk Udsigt over vor Litteratur;
i Forbindelse hermed kan nævnes det ypperlige lille
Skrift »Om den danske Stil« samt Rahbeks Deltagelse i
den oftere nævnte Fembinds-Udgave af Folkeviserne. En
overordenlig Mængde Oversættelser skyldes ham,
og et endnu større Antal Bladartikler har han
forfattet, foruden i de alt nævnte Tidsskrifter og
i »Morgenposten«, hvor han røgtede Theaterkritiken,
tillige i de senere Fortsættelser af »Minerva«
og »Tilskueren« (»Ny Minerva«, »Dansk Minerva«,
»Hesperus«, »Ny danske Tilskuer«, »Sandsigeren«
o. m. fl.)..

Fra 1787 havde Rahbek havt fast Bolig paa 
Bakkehuset ved Valby, som 1802 blev hans Ejendom,
og til hvilket der er knyttet en Rigdom af Minder
fra vor Litteraturs Blomstringstid, berørende saa at
sige alle dens ypperste Bærere. Til dette landlige
Adyton hjemførte Rahbek nemlig i August 1798 sin
femten Aar yngre Brud, den da treogtyveaarige KAREN
MARGARETHE HEGER, bekjendt i vor Digtnings Historie
under Navnet KAMMA. Hun var en Datter af den saa
forbausende mangesidig begavede Assessor i Hof-
og Stadsretten, senere Konferensraad Heger, og som
Faderens erklærede Yndlingsbarn blandt fem voxede
hun op under livlig Paavirkning af hans originale
Natur og umærkelig Tilegnelse af en Kundskabsfylde,
der let og varigt fæstnede sig i hendes livlige
Aand; med alt dette bevarende en kvindelig Ynde og
Finfølelse, der kun blev saameget mere tiltalende,
fordi den ytrede sig paa selvstændig Maade. Ved sin
ydre Fremtrædens Zirlighed ikke mindre end ved sit
Vids glimrende Facetspil, sin Tankes Bøjelighed og
overhovedet sit altid aarvaagne Iagttagelsesliv,
var Kamma den mest afgjorte Modsætning til den noget
cyniske, i ensidig Smag og begrændsede Interesser mere
og mere stivnende Rahbek, med hvem hun ikkedestomindre
levede et godt og trofast Ægteskab, vel ikke uberørt
af idealere Længsler, men sin Husbond hengiven for
den Kjærlighed, han nærede til hende, og højagtende
ham for hans Karakters Bravhed; kastedes der Skygge
paa den under de mange Fejder, Rahbek var indviklet
i, var der aldrig Spor af Tvivl hos Kamma om, hvor
hendes Plads var, medens hun ellers forbeholdt sig
Ret til at have friere litteraire Sympathier, end
hendes Mand kunde tilegne sig.

I dette berømte Bakkehus levedes der i en
Menneskealder et snevrere og videre Samliv, hvis
originale Art tog sin Begyndelse
allerede selve Bryllupsaftenen, da Vinens og
Selskabelighedens Sanger kun havde to udelukkende
vanddrikkende Gjæster ved Brudebordet, saa han,
efterat han havde fulgt dem tilvogns, maatte bede
en tilfældig truffen Bekjendt op med, at de Nygiftes
Skaal dog kunde blive drukken paa tilbørlig Vis. Det
nyskabte Hjem stod selvfølgelig strax aabent for
Rahbeks gamle litteraire Venner: Pram og Zetlitz,
Thaarup og Frankenau, C.A. Lund og P.A. Heiberg
vare jevnlige Gjæster; den sidstes otteaarige Søn
kom i Huset der, da hans Fader maatte forlade Landet. 
Aaret efter Bryllupet indførtes en af Rahbeks ganske 
unge Venner, en smuk, livsfrisk og indtagende Yngling,
som ikke længe efter blev forlovet med Kammas yngre
Søster. Hans Navn var ADAM OEHLENSCHLÄGER, og da
hans Stjerne straalende steg, vendte ogsaa den yngre
Digter- og Tænkerslægt, som voxede op under dens
Skjær, sit Blik mod hint landlige Hjem for Ynde
og Vid: Grundtvig, Ørstederne, Molbech, Brøndsted,
Werlauff, Chr. Winther, Poul Møller, der var som Søn
i Huset i halvandet Aar og erklærede, at han vilde
blive der for bestandig. Det vil overhovedet være
vanskeligt at nævne nogen
betydelig Forfatter fra Aarhundredets første
Trediedel, som ikke har været Bakkehusets Gjæst og
staaer i Gjæld til dets Penater. Ved Kammas Død lød
der ogsaa et Sangerkor ved hendes Kiste, som ellers
kun naar en af Landets Største gaaer bort, og Stemmer,
der til daglig stred mod hinanden, forenedes her i
Samklang til hendes Lov. OEHLENSCHLÄGER vidnede om
hende, at

Venner havde hun som Faa, 
og Faa som Kamma Vennerne fortjente. 
De skal ej mer til Dig paa Bakken gaa,
hvor Gjæstfrihed og Munterhed dem vente; 
hvor yndig Vittighed, som Livet fryder, 
dem strax paa Tærskelen velkommen byder -

og han ender sit Mindedigt med de dejlige Linier:

Ja, Margarita! ren og klar,
med alle Aandens Evner, Hjertets Dyder,
Du var en Perle dyrebar!
Du var, hvad os dit elskte Navn betyder.

Fyldigst, og dog i korte Træk, har vel Fru GYLLEMBOURG
fastholdt den Aand, der hvilede over Bakkehuset,
hvor hun i »Extremerne« lader Maleren fordybe sig i
Minderne derfra. »I dette Gjæstfrihedens Hjem bleve
Menneskene vejede efter ganske andre Regler end
i den øvrige Verden. Det gik til som i Himmerige,
hvor Rang og Rigdom intet gjælde. Den Fattige, den,
som Verden oversaa, men som besad noget Kunstnerværd,
nogen Fortjeneste, var sikker paa at blive modtagen
med et varmt Haandtryk og et mildt Ansigt af den
altid ungdommelige Knud Lyne og at blive forstaaet og
oplivet for mange Dage i Samtale med hans aandrige
Hustru. Hvormange samlede sig ikke der af Alt, hvad
Nationen i to Generationer har at opvise af Herligt
og Udmærket! I denne Kreds, under dette lave Tag,
hvor meget er der ikke grundlagt, der siden har
spiret og baaret Frugt ligesom Havens Træer og
Blomster, plantede og plejede af Kammas Haand! Havde
Sokrates levet, han havde besøgt dette Hus med Plato
og Alcibiades. Steg Jupiter og Merkur


igjen ned til Jorden,  de vilde  besøge  dette
»Tempel,  som Baucis og Philemon dannede af en
Hytte«.«*)

*) Citat af J.L. HEIBERGS Digt »Bakkehuset«:

Hvo kjender ej det Musers Hjem, 
hvor Gjæstfriheden bygger? 
Hvo flygted ikke tidt til dem, 
i deres Lindeskygger,
hvor Sangens Fugle synge tør 
og Sangens Venner lytte,
hvor Baucis med Philemon gjør 
et Tempel af en Hytte?

Enkelthederne i det ejendommelige Liv, der havde
hjemme i Bakkehuset, ere samlede i nogle Monografier, 
som Læseren henvises til: P. CHR. ZAHLE: »K.L. Rahbek 
og hans Samtid«, 1860, J.M. THIELE: »Erindringer fra
Bakkehuset«, 1869, den anonyme Piece »Kamma Rahbek
og hendes nærmeste Omgivelser«, samt »K.M. Rahbek«
af G. BRANDES (»Kritiker og Portraiter« 1870). Fra
Samtidiges spredte Meddelelser ere Stenene samlede
til de sidstnævnte to Mosaikbilleder, der ret tydelig
tegne os Kamma Rahbeks fine, noget svagelige Skikkelse
med de yndefulde Bevægelser, de store, blaa Øjne, den
udtryks-fulde Mund; vi lære hendes Talenter at kjende:
hendes Sprogkyndighed, der strakte sig fra Græsk til
Spansk uden Spor af lærd Vigtighed eller Pedanteri,
hendes Bevandrethed i de fremmede Litteraturer,
hendes Blomsterrøgt, hendes Tegnefærdighed og hendes
Mesterskab i Udførelsen af zirlige Paparbejder; vi
læse om hende, at hendes religieuse Sind og næsten
sygelige Selvprøvelse bragte hende Anfægtelser,
som hendes bedste Ven J.P. MYNSTER blev indviet i
og maatte raade Bod paa, men

tillige at hun i sine Gjæsters Kreds havde funklende
Blink i Øjet og spillende Vid paa Læben, naar hun
gav sit rige Lune Tøjlen, godmodigt persiflerende
eller parodierende, hvad der for hendes Opfattelse
stillede sig som Usandt og Paataget. Vi læse, at
hun var Sjælen i sin Kreds, og at denne Kreds bestod
af Hovedstadens mest udmærkede Mænd; men Blikket og
Betoningen, hvori dette Besjælende gav sig Udtryk;
er for evig svundet og lader sig ikke fremmane igjen;
de enkelte Ord, der ere naaede til os - saasom
Bakkehusets særlige Personbetegnelser - ere kun en død
Klang, uden Øjeblikkets Liv, og selv Kamma Rahbeks
talrige Breve, af hvilke adskillige ere udgivne
(senest »Christian Molbech og Karen Margrethe Rahbek«,
1883), ville berede Mange en Skuffelse. De ere som
Potpourri af Roser - den oprindelige Friskhedsduft er
henvejret. (Se OTTO B. WROBLEWSKI: »Bakkehus-Sproget«,
»Musæum«, 1896.

Den 21. Jan. 1829 døde Kamma efter længere Tids
gradvise Hensygnen af Brystsyge. Kun et Aar
overlevede »gamle Rahbek« hende: han døde den
22. April 1830. I et indhegnet Hjørne af Bakkehusets
Have staaer en Mindestøtte med Rahbeks Brystbillede
og en Indskrift. »Støtten er god og Indskriften
herlig. Hvo der
har gjort den, veed jeg ikke, men jeg ærer højlig dens
Forfatter; han har følt som jeg, hvad der ligger i de
faa Ord: »Her boede Knud Lyne Rahbek og hans elskelige
Hustru«: Her boede de; de bo her ikke mere. Vend
om, stakkels Pilgrim! Du finder ikke mere den
gamle trofaste Sanger og hans elskelige Hustru. Ja,
elskelig tilvisse! »O Margarita, Perle ren og klar!««
(»Extremerne«).

Kammas varme Beundrer, Rahbeks personlige Ven, men
jevnlig hans litteraire Modstander og i Et og Alt en 
Karakter af et langt fastere Malm end denne var Peter 
Andreas Heiberg. Denne især som Frihedsmand og politisk
Satiriker navnkundige Skribent var af norsk Slægt,
men født i Vordingborg den 16. Novbr. 1758. Sexten
Aar gammel dimitteredes han til Universitetet, tog med
Glands den filosofiske og den nyindrettede filologiske
Examen og betraadte allerede 1779 Forfatterbanen
med en Oversættelse af Mendelssohns »Phædon eller
om Sjælens Udødelighed«. 1782 gjorde han en Rejse
til Bergen og opholdt sig i tre Aar hos sin talrige
Slægt og hos nyvundne Venner i denne Norges 
største Handelsby saavelsom paa Rejser i
Stiftet; med Udsigt til at ægte en rig Handelschefs
eneste Datter, tog han Plads paa hans Kontor, men
forlod atter denne Tjeneste, da han ikke vilde være
Medvider i de Misligheder, Forretningen for en Del
var baseret paa. I Bergen var han optraadt som Digter
og havde bl. A. vundet Nordahl Bruns Bevaagenhed for
sine Sange og for sit Lystspil »Forvandlingerne«,
der nedsendtes til Theatret i
benhavn og i flere Aar laa begravet i dets Arkiv. 
Efterat Heiberg var vendt tilbage til Hovedstaden, 
synes han i nogen Tid at have levet under
vanskelige Forhold, indtil han 1786 blev Medhjælper
hos Notarius Publicus og Aaret efter Translateur i
det spanske, portugisiske og flere Sprog. Sin første
litteraire Fejde - med Rahbek - fik han samtidig
hermed i Anledning af sin anonyme Oversættelse af den
franske Satire »Eusebius eller hvad Frugt man høster
af Dyden i vore Tider«, hvilken han havde sluttet med
en ironisk Tilegnelse til Dydens Talsmand Rahbek og
tilsendt denne i Pragtbind med en forgyldt Harlekin
paa Bindet.

Hvad der saaledes spillede Heiberg i Pennen i hans
bergensiske Viser og kjøbenhavnske Fejdeskrifter,
fik en fastere Form og et anseligere Maal, da
han 1787 fremtraadte som Samfundssatiriker med
»Rigsdalers-Sedlens Hændelser«, der udkom med 
sexten enkelte Numere, senere samlede i to Dele. 
»Ideen til dette Blad«, hedder det i en Note
til første Numer, »vil Enhver let se er laant af
den engelske Chrysal, or Adventures of a Guinea;
mere behøver Autor ikke at laane af ham, da vores
Land forstrækker ham med Optrin nok, som fortjene at
males. Kunde han laane Chrysals Gejst og lunefulde
Skrivemaade eller Smollets Pen, da gjorde han det
gjerne. Publikums Dom skal afgjøre, om han bør
vedblive eller ej; i første Fald vil han ikke binde
sig til nogen Tid, men levere et Numer, saa tidt han
kan. I sidste Fald nødes han nok til at holde op,
naar Publikum holder op at kjøbe, siden han hverken
forlanger Subskribenter eller Prænumerantere.«

Men Publikum holdt ikke op at kjøbe - tvertimod: den
Omtale, Skriftet vakte, steg fra Numer til Numer. Den
bekvemme Form, Heiberg havde fundet for sin Satire
ved at lade den blive udtalt gjennem Beretninger af
en Rigsdalerseddel, som idelig vandrer fra Haand
til Haand, gjorde ham det let, ved et vilkaarligt
Changement naarsomhelst at komme ind just paa Dagens
brændende Spørgsmaal og paa Hentydninger til de i
Øjeblikket omtalte flygtige Begivenheder; og paa slige
Hentydninger er Skriftet saa rigt, at Heiberg selv
i Epilogen til andet Bind omtaler, hvorledes meget
af Indholdet allerede efter saa kort Tids Forløb
havde tabt i Værd, fordi de apostroferede Optrin
alt vare gaaede Folk af Minde. I hvor langt højere
Grad dette gjælder nu. efter hundrede Aars Forløb,
og hvor vanskeligt det derfor er at følge Satiren i
dens Enkeltheder,
behøver ikke nærmere at paavises. Men i Udgivelsens
Øjeblik var hver lille Sigtelses Gjenstand nærværende,
hver skjult Allusion klar, og Virkningen af denne 
paa  eengang politiske, sociale og personlige
Satire overordenlig. Alle de Themaer, der drøftedes
Mand og Mand imellem, optoges her til Behandling:
Tallotteri og Toldsvig, Trykkefrihedens Misbrug og
Ulemperne ved Landevejsbommene, Bondetrældommen
og Titelvæsenet; der var ikke mange Kroge af det
offentlige - og for en Del ogsaa det private - Liv,
hvor »den politiske Støvekost«, som Heiberg selv
kaldte sit Skrift, ikke naaede ind; hvorledes han
tog fat paa Tydskeriet, have vi seet S. 338-40. En
Replik i den der omtalte Komedie »Virtuosen« gav
Anledning til Heibergs første Pressesag. Forvalter
Tøraf taler om, hvorledes det gaaer til ved Holmen,
hvor hans Broder er Tømmermand: »for han siger, at 
de der hugger gode Flag og Sejl i Stykker,
naarsomenstid de vil have dem indkasserede, for at
de kan faae nye igjen«. Proceduren er betegnende for
den Følelse af Ansvar, der laa bagved
de stærke Angreb, Heiberg som Oppositionsskribent
rettede mod offentlige Myndigheder: den spartanske
Demokratisme, den uforsagte Sandhedsiver, der
skulde stemple ham som Folkets hensynsløse Talsmand
overfor Uret og Misbrug, forliges kun daarligt med
de Prokuratorudflugter, hvormed han under sine
Pressesager søger at bortfortolke sine Udsagns
naturlige Mening - i dette Tilfælde ved at erklære
»Holmen« for en Trykfejl istedetfor det meningsløse
»Holmien«. Retten tog naturligvis intet Hensyn
til denne Forklaring, men idømte - i Mangel af en
navngiven Forfatter - »Rigsdalersedlens« Bogtrykker
en Bøde af 200 Rdl.

Domfældelserne forøgede kun Heibergs Popularitet,
og nogle af Sagsøgelserne vare ogsaa smaalige nok
eller saaledes trukne ved Haarene, at de med 
Rette maatte ind bringe ham almindelig
Sympathi. Dette var saaledes Tilfældet med den
næste i Rækken, der staaer i Forbindelse med
vigtige Begivenheder i Aaret 1790. Kronprinds
Frederik havde den sidste Julidag holdt Bryllup paa
Gottorp Slot med sin Kousine, Landgrev Carls Datter
Marie Sophie Frederikke, og Udsendinge fra Landets
forskjellige Egne overbragte det unge Par deres
Lykønskninger. Blandt disse Deputationer var ogsaa
den sørgelig bekjendte »Jydske Ambassade«, der ved
Kammerherrerne Lüttichau og Beenfeldt paa hundrede
Jydske Herremænds Vegne overrakte Kronprindsen et
»Tillidsskrift«, som paa en temmelig uforskammet
Maade udtalte Ønsket om Tilbagekaldelsen af de
nylig udstedte, især af CHR. COLBJØRNSEN fremkaldte
Foranstaltninger til Bondestandens Frigjørelse -
en Henvendelse, der ikke alene intet udrettede hos
Kronprindsen, men endog paadrog Ophavsmændene
Straf. Heiberg undlod selvfølgelig ikke at
indregistrere denne Begivenhed i sit politiske
Repertorium »Rigsdaler-
sedlen«. Hvor han i sin Skildring af »det
forjættede Land« - ledsaget af hosstaaende
noksom tydelige Kort - omtaler Canaaniterne
og Pheresiterne, vil han, »som Noget, der
karakteriserer deres Tænkemaade paa de Tider, ikke
forbigaa en Anekdote, som endnu her i Landet 
er i alle Folks Munde. Det hændte sig, at 
en Konge, man veed ikke hvem, giftede sig;
et Hundrede af Canaaniternes og Pheresiternes smaa
Fyrster sendte da Gesandtere for at lykønske deres
Lensherre, men lod dem tillige bede, at Kongen, til
Belønning for deres gode Ønsker, vilde ophæve det
nylig gjorte Forbud, som fritog den almindelige Mand
fra at være Fyrsternes
Trældyr og Slaver. Dog forekommer denne Anekdote mig
at ligne meget en Satire; det vilde være at tænke
sig altfor stort et Barbari, om der skulde have været
hundrede Fyrster i et saa lidet Land, alle saa onde
og dumme som disse«. - Fyrsteparrets festlige Indtog
i Hovedstaden fandt Sted i Septbr., og Heiberg, som
af Hjertet maatte billige Kronprindsens Holdning i
Proprietairsagen, bragte ham ogsaa sin Hyldest baade
med Kantate og en i 14,000 Exemplarer frit uddelt
Folkesang. Men ogsaa ved denne Lejlighed maatte hans
satiriske Aare have Luft, og for et sluttet Selskab
paa Skydebanen skrev han sin første egenlig politiske
Vise med den berømte Begyndelse: »Hver Mand i Byen
om Indtoget taler« og den endnu berømtere Strofe:

Ordener hænger man paa Idioter, 
Stjerner og Baand man kun Adelen gi'er, 
men om de Mallinger, Suhmer og Rother 
man ej et Ord i Aviserne seer.
Og har man Hjerne,
kan man jo gjerne 
undvære Orden og Stjerne.

Der snertes til Adelstanden i det Hele taget -
»Rigdommen voxer i Adelens Bleer« og »ene de Van'er
og Von'er og De'er holder Fortuna og Plutus i Agt«
- og til de Jydske Herremænd i Særdeleshed:

Her man despotiske Satser ej lærer; 
Lighed blandt Mennesker drive vi paa 
og ej som Jydernes Proprietairer 
ønske os Slaver og Bønder at flaa.
Selv vi os føde;
Agerens Grøde 
vi ej som Dosmere øde.

Uden Heibergs Vidende og Villie blev denne private
Selskabssang aftrykt i et offentligt Blad og derefter
yderligere udbredt i et Særtryk; den fik saaledes en
Popularitet, som henledte Autoriteternes Opmærksomhed
paa den og førte til Sagsanlæggelse mod Forfatteren,
begrundet paa, »at ved ermeldte Sang saavel Regeringen
dadles som tillige deri paa en fornærmelig Maade
tales, dels om Adelstanden i Almindelighed, dels
i Særdeleshed om Mænd, som Hs. Majestæt har bevist
Naade.« Den Del af Paatalen, som angik formentlige
Fornærmelser mod Adelstanden, frafaldtes under Sagens
Gang, medens Beskyldningen for Skumleri over
Regeringens Handlinger fastholdtes. Heiberg
forsvarede sig med, at han dels ikke havde paastaaet,
at Ordener <sp>kun</sp> gaves til Idioter, dels at han tog
Ordet Idiot i den Betydning, »hvori det altid tages,
at derved forstaaes enfoldige og ulærde Folk, om hvis
Kundskaber man har nogen Tvivl, men som desuagtet
kunne være brave, dydige og retskafne Mænd«; han
henviste til ligesaa uforbeholdne Udtalelser i
ZETLITZ' Sang »At Slyngler hæves til Ærens Top« og
i BAGGESENS Forklaring af Adelstandens Tilblivelse
(i »Poesiens Oprindelse«) saavelsom til sine egne
loyale Festkvad -- det hjalp altsammen ikke: han
idømtes en Bøde af 150 Rdl. for sin »dumdristige
Kritik over Hs. Maj. Kongens Forhold med at uddele
Ordener«. Selskabet, der uskyldigt havde givet
Anledning til denne Affaire, tilsendte den Dømte
Bødens Beløb, men Heiberg vilde ikke give Afkald paa
Martyriets Sødme og svarede tilbage: »Er jeg dømt
retfærdig, hvorom jeg ikke kan eller bør tvivle,
da kan mine Venner ikke være bekjendt, at de have
villet understøtte en Forbryder imod Lovene; men om
min Dom var endog uretfærdig, saa er der saameget
Behageligt ved den Bevidsthed at være bleven et Offer
for Sandheden og den gode Sag, at jeg paa ingen Maade
vil dele denne Lykke med noget Menneske i Verden.«

	Visedigtning.
Heiberg var fra nu af Nationens folkeligste Forfatter, 
og idet Myndighedernes Indskriden æggede ham til 
atter og atter at byde dem Satirens Braad, fik det 
en egen pikant Interesse for hans Publikum at se,
hvor nær han kunde træde den farlige Grændselinie
mellem Tilladeligt og Utilladeligt, uden at lade sig
fange. Vare hans Viser i og for sig fortræffelige ved
deres friske oppositionelle Tone og flydende Versform,
saa maatte de modtages med dobbelt Jubel som Udtryk
for en dristig Mands Leg med Autoriteterne og som
smidige Omskrivninger af Tanker og Stemninger,
der rørte sig hos Mange under Paavirkning af
Revolutionsoptrinene i Frankrig. Enhver ny Vise
af Heiberg var derfor en kjøbenhavnsk Begivenhed,
og han lod ikke Mellemrummene blive for lange. Fra
denne Tid hidrører Visen »Verden af Krig og af Fejde
er fuld« med det morsomme, til Kammerherre Lüttichaus
fortvivlet ubehjælpsomme Omskrivning af Indtogsvisen
sigtende Omkvæd:

	Enten man ta'er det paa langs eller tvers, 
	løjerligt er det, som Lüttichaus Vers;
fremdeles »Henslængt i Krogen min Harpe staaer«,
hvori Forfatteren mindes sine Pressegjenvordigheder:

Om Ordner synger jeg ej saa let,
jeg sang engang, men fik Skam til Takke.
Og dog er Orden alene det,
hvorom man vil en Skribent maa snakke.
En Autor, som ej Eloger maler,
halvandet Hundrede blanke Daler
fortjener surt.

Jeg frygter ogsaa for Holmens Magt;
der hersker Orden i alle Kroge,
og den Skribent, som har Andet sagt,
kan ikke regnes iblandt de kloge.
Men Verdens Klogskab jeg stolt foragter
og leer ad Hyklerens dumme Fagter;
det er min Lov.

Endvidere kan nævnes de Oversættelser af Pyrenæer-
Marschen og Marseillaisen, i hvilke Heibergs
Begejstring for Frankrig gav sig Udtryk.

Ogsaa i sin Komediedigtning søgte Heiberg alt mere og
mere at gjøre sig til Tolk for sin Samtids og sit 
Samfunds bevægende Tanker. Femakts-Komedien
»Forvandlingerne« var bleven opført 1788 under et
stærkt Bifald, der navnlig skyldtes den kvikke Dialog
og den ret underholdende Intrige; denne er laant fra
en Fortælling af Cervantes og - skjøndt »Handlingen
skeer paa en Gjæstgivergaard i en Kjøbstad i Sjælland«
- omsat i saa konventionelle dramatiske Træk, at der
ikke er Spor af national eller lokal Farve at opdage
i Billedet, ja dette vilde snarere røbe en spansk,
fransk, tydsk eller engelsk Oprindelse end noget
Udspring fra en dansk Forfatters Pen. I den følgende
Saison opførtes Skuespillet »Heckingborn«, hvis
Handling er henlagt til England, og hvis Titelfigur
er laant fra et tydsk Lystspil; det var saaledes
heller ikke ved nationale Elementer, at denne
Komedie øvede sin, til Trods for den paa eengang
matte og usandsynlige Slutningsakt, ikke ringe
Tiltrækning paa Publikum, men snarest ved Dydens
sejrrige Udgang af en Række pinefulde Prøvelser og
dernæst ved en vis Soliditet og grundmuret Konsekvens
i Karaktertegningen, hvilke Fortrin rigtignok for en
stor Del ere hidførte ved de af Heiberg saa overmaade
yndede udvortes Karakterbestemmelser. Den hypokondre,
verdensmætte Særling Admiral Heckingborn tegner sig
strax i Stykkets første Scene (mellem ham og hans
Forvalter Blunt) med en saa overflødig, ved stærke
Midler tilvejebragt Tydelighed, at hans Karakter er
færdig og fastslaaet med det Samme. Saaledes begynder
nemlig Stykket:


HECKINGBORN (gaaer i dybe Tanker og ryger paa sin
Pibe). BLUNT (med et Brev i Haanden).

HECKINGBORN. Et Jordskjælv ødelagt mine Plantager -
godt!

BLUNT. Naadige Herre!

HECKINGBORN. Ildebranden fortæret min Gaard, mine
Aktier, mine Obligationer, al min Ejendom - ogsaa
godt!

BLUNT. Et Brev, Mylord!

HECKINGBORN. Tre rigtbeladne Skibe paa eengang
opslugte af Havet - godt; tre Sorger mindre
.... Heckingborn! nu er det først, at Livet bør
begynde at smage Dig, nu da Du bliver lettet fra dine
Bekymringer.

Efter disse to Helaftenstykker skrev Heiberg 
Enaktskomedien »Virtuosen Nr. 1«, indleverede den 
til Theatret, men tog den tilbage igjen, inden den 
havde passeret Censuren. Han mistvivlede saaledes om
Stykkets Succes, og vistnok med Rette, thi baade
er Handlingen meget ubetydelig og Hovedpersonen -
en Maler, der af Kunstnernid faaer en ung, begavet
Medbejler mistænkt for Tyveri - et saa umenneskeligt
Indbegreb af Forvorpenhed, at Forfatteren selv til
Ære for Menneskeheden vil antage, at den skildrede
Lidenskab »aldrig endnu har forført noget Menneske
til at begaa de Nederdrægtigheder, som jeg har ladet
min Dyrendahl begaa«. Med alt dette har just dette
lille Stykke baade ved nogle af sine Figurer og ved
hele Sprogtonen mere af det nationale Præg end noget
af de foregaaende og danner en Overgang fra Heibergs
Intrigestykke og Karakterkomedie til den sociale
Satire, han lod komme tilorde i »Virtuosen Nr. 2«
og i sin 1792 skrevne Femakts-Komedie »De Vonner og 
Vanner«, hvis Titel er knyttet til en ovenfor 
citeret Linie af Indtogsvisen. Hvad Holberg havde
udført halvfjerdsindstyve Aar tidligere, prøvede
P.A. Heiberg her paa at gjenføde: en national
dansk Komedie, der tog sit Stof fra det dagligdags
borgerlige Liv og belyste dets Skrøbeligheder
og Latterligheder satirisk. Den adelsgale Fru
von Plagemann og hendes tossegode Mand, der har
ofret sit ærlige Navn Petersen paa sin Ægtemages
Fornemhedsalter, minde om holbergske Konstellationer,
og i den tydske Kapitain von Aberwitz have vi den
nyere Tids Jacob von Tyboe, den af Heiberg grundig
forhadte og ihærdig for fulgte germanske Parasit,
der snyltede paa det danske Samfundslegeme. Som
Modsætning til ham opstilles Nationens Øjesten,
Søofficieren, den bramfri Hæderlighed i Modsætning
til den opblæste Slyngelagtighed, den kundskabsrige
Militair i Modsætning til den
P. A. Heibergs Haandskrift.

Af et Brev til Professor Finn Magnusen, dateret Paris
26. Septbr. 1830. Originalen i Hr. Otto B. Wroblewskis
Autografsamling.

uvidende Parvenu, den borgerligfødte Jespersen
i Modsætning til det adelige »Von« - med eet Ord:
den blaa Uniform i Modsætning til den røde. »De Blaa
har en Portion Lykke, som ikke enhver Anden har«,
siger den elskværdige Frøken Sommer; »for hvoraf kan
det vel komme sig, at den blaa Kjole altid temmelig
let faaer Adgang i en brav Mands Hus, uden at den
just behøver Slægtskab og Familieforbindelser for at
hjælpe sig derind?« »Det kan jeg sandelig ikke vide«,
svarer Lieutenant Jespersen. »Det maa være en Lykke;
og jeg vil kuns ønske, at Ingen, som bærer denne
Kouleur, maa ved slet Opførsel skille Standen ved 
denne Lykke.« Satiren søger at ramme sin Gjenstand 
ved Midler, der ere lovlig drastiske for vor Smag. 
De komiske Figurer ere tegnedei Lapidarstil og 
udfyldte med Farver, hvis Grelhed minder om Barnets 
første Billedark; navnlig aabenbare de deres 
egen Slethed eller Latterlighed ved direkte
Bekjendelser, der røbe en overvættes Enfoldighed midt
i Snedigheden. Kapitain von Aberwitz introducerer
sig med en Replik om en »Herr Graf von Degen«, hvis
»infame Ven« han har den Ære at være: »han var so
gütig und sendte mig von sin
Landgods en Hase ... en af de kleine firbenede
Dier, mit lange Eren, som leber, nær man dem
jager... en saadan en, som stahr her in min 
adliche Wapen«. Aagerkarlen Snydenstrup
- hvis Navn er ligesaa overflødigt oplysende som
Kapitainens - underviser sin Søn Jonas i Forretningens
Hemmeligheder med en Aabenhjertighed, der forsmaaer
enhver besmykkende Flig af Hæderlighed.
Men som Figurerne vare hensatte, gav de Skuespillerne
faste og klare Omrids, der udfyldtes ypperligt. »De
Vonner og Vanner« gjorde overordenlig Lykke, men
allerede efter den tredie Forestilling blev Opførelsen
standset efter højere Ordre, fordi Stykkets Satire
formentes at fremhæve en Forskjel mellem Land- og
Sø-Etaten, som maatte sætte ondt Blod. - Endnu i
samme Saison kom Heibergs Syngestykke »Chinafarerne«
til Opførelse, en frisk og livlig Lokalskildring af en
ægte kjøbenhavnsk Episode fra hin Tid: en Kinafarers
Hjemkomst. I dette lille Arbejde kulminerer Heiberg
med Hensyn til sand national Tone og gratieust Vid,
og han benytter mindre end noget andet Sted den
stereotype Ordvending til Karakteristik. Stykket
fængslede Tilskuerne ligefra den første Scene,
Kjøbenhavns Toldbod med de der forsamlede Jøder,
der spejde ud efter det hjemvendende Skib under
Afsyngelsen af det fortræffelige Kor:

Leve Reverser und Botmeri,
den Asiatische Kompagni
och vi, och vi!
Verlier man tidt,
har man bisweilen doch lidt
Profit, Profit -

og til Slutningsscenens tilfredsstillende Løsning af
den ubetydelige Konflikt. »Chinafarerne« holdt sig paa
Scenen lige til 1830, og Sange som Skibsfolkenes Kor:

Fra Kinas Kyst
til Østersøens Grændser
den danske Sømand gaaer med Lyst,

eller Visen:

Man kan i Slutteriet leve 
saa herligt og saa godt
som nogen Junker eller Greve 
paa noget andet Slot -

hørte til et Slægtleds mest yndede Sangskat. Om
»Chinafarerne« kan endnu bemærkes, at Heiberg her, som
Modvægt mod den hyppige Brug, han selv og den gamle
Komedie overhovedet gjorde af Jøderne til Fremstilling
af latterlige eller mindre hæderlige Personer,
anvender den ædle Jøde Moses som sin Handlings
højhjertede deus ex machina. - Ogsaa Syngestykket
»Indtoget« gjorde megen Lykke paa Scenen og 
holdt sig længe paa Repertoiret, skjøndt det er
et saare mat Arbejde med en næsten ufattelig naiv
Handling og nu har sin eneste litteraire Betydning
som det Tilknytningspunkt til Faderens dramatiske
Digtning, hvorfra J.L. HEIBERG
senere, benyttende Stykkets Ide, lod sin Vaudeville
skyde frem. Af P.A. Heibergs øvrige Skuespil ere
»Hofsorgen« og »De syv Tanter« blevne opførte,
men først mange Aar efter deres Tilblivelse og uden
Virkning. Af Heibergs egen Udgave af sine Skuespil
foreligge kun to Bind; de bleve senere fuldstændig
udgivne af RAHBEK i fire Dele (1806-19).

Heiberg var 1790 bleven gift med den syttenaarige
THOMASINE CHRISTINE BUNTZEN og det følgende Aar
bleven Fader til sin senere saa navnkundige Søn Johan
Ludvig. Arbejdsdygtig, som han var, holdt han Hjemmet
paa en smuk og passelig Fod, og dets Selskabelighed
var et Midtpunkt for Tidens frie politiske Aander. Den
franske Republiks Udsendinge fandt et gjæstfrit og
sympathetisk Tilholdssted her, og dens Ambassadeur
Grouvelle var den danske Frihedsmand en ligesaa kjær
Ven, som hans diplomatiske Antipode, den engelske
Gesandt Hailes, var ham forhadt af politiske
og personlige Grunde. Disse Følelser fik Heiberg
Lejlighed til at lægge for Dagen ved Christiansborg
Slots Brand 1794, da han under Pseudonymet Simon
Sanddru i »Tilskueren« denuncerede »tvende Personer,
der talte et fremmed Tungemaal, og hvoraf især den
ene, med et Øjeglas i Haanden, udmærkede sig ved at
vise en Djævels Glæde over Ilden«; der tillægges den
saaledes Udpegede den Ytring: »For den Summa, som nu
brænder, kunde Danmark have ført Krig mod Frankrig i
tre Aar«. »Jeg nægter ikke - siger Simon Sanddru - at
det jo smerter mig, at denne Skurk kom hjem med hele
Arme og Ben; thi jeg troer, at det mest inviolable
Menneske burde for slige Udladelser have sin Fred
forbrudt«. For at gjøre Sit til hans Forevigelse vil
Simon Sanddru indlemme hans Portrait i sin tidligere
i »Tilskueren« bebudede »Levnetsbeskrivelse over en
uhyre Mængde adelige Skurke og Skurkinder«. Sigtelsen
var tydelig nok og forstodes af Alle. Den engelske 
Minister fordrede Oprejsning hos Bernstorf, og 
der blev anlagt Sag mod RAHBEK som »Tilskuerens«
Udgiver, men han blev frikjendt, da han efter hine -
og efterfølgende - Tiders Fremgangsmaade i Pressesager
benægtede, at de paaankede Ytringer sigtede til
nogen bestemt Person. Men allerede Ugedagen efter
at denne Frikjendelse var falden, beredte Rahbek sin
Ven Heiberg en alvorligere Forlegenhed ved at optage
hans for et Selskab skrevne Vise »Vor Klub er dog en
herlig Sag« i sit Blad - uden at kjende den og
uden Forfatterens Tilladelse, fordi der manglede
Manuskript til et Numer. I denne Sang forekom
de farlige Linier om Kongen af England og Kans
Kabinetschef:

King George han spiller høje Spil, 
en Satan fik ham nylig til 
at rive Folkets Klubber ned, 
sig selv til stor Fortred.

Han troer ej Briten mukke tør, 
hvor gal han endog Sagen gjør. 
Troer I, godt Folk! slig Politik 
kan længe holde Stik?

Regeringen bragtes i en vanskelig Stilling
ved dette gjentagne Udfald mod en venskabelig
Souverain. Bernstorf »vred sine Hænder for at
redde Trykkefrihedens Sag og Landets Ære tillige«,
siger en samtidig Forfatter, og han tilføjer,
at Statsmanden vel kunde mene sig beføjet til »at
opfordre Retfærdigheden imod de Skribenter, der for
at blive beklappede i en Klub satte Fædrelandets
Velfærd og Rolighed paa Spil«. Der blev da anlagt Sag
mod Forfatteren til dette »uanstændige, dumdristige
og forhaanende« Angreb paa Kongen af Storbritannien,
og hvorvel Heiberg gjorde den ikke ganske afviselige
Argumentation gjældende, at Visens Udfald ikke gjaldt
den engelske Monark, men hans Minister Pitt, den
»Satan«, til hvem Ordet »han« i femte Linie skulde
vise tilbage, blev han dog dømt til 300 Rdl. Mulkt
- en meget følelig Straf, der dog ikke gjorde den
Domfældte spagere; tvertimod - baade under og efter
Sagaen fortsatte han sin Visedigtning med adskillige
dristige Exemplarer, saaledes Sangen »De Franske er
en vanartet Slægt« med dens Strofe:

Om Rettigheder og andet Sligt 
saamegen Løgn de os vil indbilde; 
vi veed, at Mennesket har en Pligt,
hvorfra han aldrig sig maa forvilde:
den er at bukke 
og aldrig mukke, 
men derimod at i Løndom sukke, 
det er hans Ret.

»Min politiske Omvendelse« med dens ironiske Taksigelse 
til Bladet »Folkevennen«, der har omvendt Forfatteren 
til den sande orthodox-monarkiske Anskuelse:

At den er skyldig i Mytteri,
som denne Sandhed i Tvivl tør drage,
at Folk er Kongers Hollænderi,
hvis Ost og Smør de har Lov at tage,
og som desuden 
maa ligne Studen,
naar en Forpagter faaer Lyst til Huden, 
det veedjeg nu.
At Frihed er et forbandet Ord, 
som Herren skabte udi sin Vrede, 
blot for at straffe den gale Jord 
og Verdens Undergang at berede,
at Skraal mod Lænker 
den Ret forkrænker,
som Gud paa Vuggen Monarken skjænker 
er soleklart.

Endelig den berømte »Laterna-magica Vise«, der mulig
indeholder adskillige Allusioner, til hvilke Nøglen
nu er gaaet tabt, men som atter har andre Strofer,
der ere fattelige nok i deres almindelige Satire,
som f. Ex.:

Her er den forlorne Søn, 
som fra Frankrig kommer,
der vel sin fortjente Løn 
faaer til næste Sommer;
gid han en Ulykke faae, 
troer han ej, vor Jord kan staa, 
om der ej var Konger!

Her med Pungen Judas staaer,
han var kuns en Staader,
før han til Pilatus gaaer
og hans Ven forraader;
Kongen trykker glad hans Haand,
skjænker ham det hvide Baand
og Pension i Naade.

Naar vi mindes, at det just var samtidig med disse
Sagsøgelser og denne Visedigtning, at M.C. BRUUN
udgav sine forskjellige periodiske Skrifter, sang
sine republikanske Viser og skrev »Aristokraternes
Katekismus« (S. 259-63), saa vil man ikke undres
over den Bevægelse i Sindene, hele denne Litteratur
afstedkom, med Statsomvæltningen i Frankrig som den
betydningsfulde politiske Baggrund. Undertiden fik
Stemningen Luft under lydelige Udbrud, som ved det
kgl. Theaters Opførelse af det i og for sig saare
ubetydelige Lystspil »Dormon og Vilhelmine«, hvis
spagfærdige Tendens var at vise Adelen det Urigtige i
ikke at ville indgaa Ægteskab med Borgerlige, medens
Tilskuerne fik den stik modsatte Mening ud af det
og derfor demonstrerede mod Opførelsen. »Publikum
talte med under Stykket«, fortæller OvERSKOU,
»eftervrængede flere Repliker, trampede, hyssede og
peb. Et Sted siger Adelsaristokratiets Repræsentant i
Stykket: Adelsmanden er Statens Zir! Malthe Conrad
Bruun raabte strax med stærk Stemme Slutningen
af Dormons paafølgende Replik: »Borgerstanden er
Statens Støtte!« og Parterret udbrød i et rungende
Bravo. Overceremonimester Calmette skreg forbitret
ned fra Kavalerlogen: »Kast os den Skomagerdreng ud!«
Bruun vendte sig rask op imod Logen og skreg endnu
stærkere: »Smid os det stjernemærkede Fjog ned!«
hvorpaa fulgte en saa tordnende Bifaldssalve, at
Calmette fandt det raadeligst at skjule sig bag de
andre Kavalerer.
Huset var midt under Spillet i et heftigt Oprør, som
Politimester Cold havde den Klogskab ikke at ophidse
ved, som Gehejmeraad Brandt havde befalet, at lade
de fire Betjente, der i deres røde Kjoler med grønne
Opslag stod opstillede indenfor Parterreindgangene,
bruge Stokkene; ja da der blev raabt - som det
hed, af Heiberg - : »Ud med de røde Engle!« var
Cold endog saa besindig at svare: »Politiet skal
aftræde, indtil Parterret gjør det nødvendigt
at bruge det, men saa bringer det Vagten med!«
hvorpaa han lod Betjentene stille sig i Forsalen.«
Efter Tæppets Fald var Pibningen saa almindelig,
at Stykket ikke blev givet mere. En halv Snes Dage
efter - 30. Jan. 1796 - opførtes som Feststykke til
Kongens Fødselsdag FALSENS »Festen i Valhal«, som
fremkaldte et politisk Stridsskrift af M.C. BRUUN
(S. 259), samt for første Gang SAMSØES »Dyveke«,
i Anledning af hvilket Stykke der opstod en heftig
Fejde, der vel ikke var af nogen politisk Karakter,
men dog ikke blev uden politisk Betydning.

»Dyveke-Fejden« havde sin Oprindelse fra en af de 
dengang saa hyppige Theaterkabaler, der altid
satte Publikum i stærk Bevægelse. Mdm. Rosing,
der overhovedet blev fremdraget paa en anden
dygtig Kunstnerinde Mdm. Preislers Bekostning,
havde ved Rahbeks Indflydelse faaet Sigbrits
Rolle tildelt, men da hendes Helbredstilstand
stillede en snarlig Sygemelding i sikker Udsigt,
var det tillige blevet paalagt Mdm. Preisler at
indstudere Rollen. Ikkedesmindre blev »Dyveke«
henlagt, da Mdm. Rosing meldte sig upasselig
efter tredie Forestilling, uden at der blev givet
Doublanten Lejlighed til at optræde, Skjøndt
Publikum paa det mest Levende interesserede sig
for det sensationsvækkende nye Sørgespil. Da
antog P.A. Heiberg sig offentlig den forurettede
Kunstnerindes Sag og opvakte derved en ilter litterair
Debat, hvor han blandt andre Modstandere ogsaa mødte
M.C. Bruun, der udgav Theaterbladet »Svada« og
sammen med Rahbek og Andre havde Ord for at udgjøre en
Slags »hemmelig Ret« for Theateranliggender. Striden,
hvis Enkeltheder det ikke lønner Umagen at følge,
var vel skikket til at nedbryde Publikums Agtelse
for de to demokratiske Førere, der i en saa smaalig
Anledning overdængede hinanden med Fornærmelser: Bruun
tillagde Heiberg Fremfusenhed, Selvindbildskhed og
Skjældesyge, krævede ham til Ansvar for bagvaskende
Beskyldninger og kaldte ham en Løgner; Heiberg
karakteriserede
SYNET

Satirisk Kobber fra 1796,

vedrørende »Dyveke-Fejden«. Foroven, foran
Udødelighedens Tempel, i hvis Glorie Samsøes Navn
læses, hviler en Genius med Tragedien »Dyveke« i
Haanden. Faa Theatrets Scene fører en Kammerherre (af
hvis Lomme fremstikker Heibergs Skrift »Til Borgeren
Wedel Jarlsberg«) Sigbrit frem for Tilskuerne,
skydende med den højre Haand P. A. Heiberg, der
holder sine Skuespil og sine polemiske Brochurer
med Invektiverne »Fæhund«, »Skabhals« i Hænderne,
frem mod M. C. Bruun, som kaster Skarn paa ham af
en Bøtte under Udbruddet »Løgner«, medens der ved
hans Fødder læses en latinsk Sentens, som satirisk
fremhæver de skjønne Videnskabers Evne til at forædle
Sæderne. Imellem dem troner Rahbek paa Dramaturgiens
Domstol, omgiven af Numre af »Tilskueren« og
tilklappende Bruun Bifald. Tilh. betaler Theatrets
Direkteur Hofmarschal Hauch 50 Rdl. til (den antydede)
Assessor Falsen for »Festen i Valhal«, medens han
tilraaber en af de Kæmpende Kandestøberens Replik:
»Du est en ung Mand, Frands«. Bag ham sees Falsens
Gravmonument med Indskriften: »Sørger, I Gode!«
Bruun som en Dreng, der »havde tabt meget af den
Agtelse, han forhen havde erhvervet«, og tilkjendte
ham som Valgsprog Gert Westphalers Ytring: Jeg vil
hellere, Folk skal sige: der sidder en carnaliøsk
Tunge paa den Karl, end at de skal sige: Den Karl
sidder som en Fæhund eller Skabhals og har hverken
Maal eller Mæle. Skjøndt Sagen endte med offentlige
Tilbagekaldelser fra begge Sider, blev dens Braad
dog siddende baade hos Heiberg og Bruun, og hos
Autoriteterne havde disse Afsløringer i Forbindelse
med deres Ophavsmænds almindelige politiske Tendens
vakt allehaande Betragtninger. »Det var Tid,«
skrev den liberale Hertug FRIEDRICH CHRISTIAN af
Augustenborg, »at foretage noget Alvorligt, for at
raade Bod paa den Ustyr, der beskæmmer den nyere
Litteratur. Kaadheden, hvilken Intet er helligt,
og der stedse kun vil storme og nedbryde, uden
tillige at opbygge paany eller skaane og befæste det
nærværende Gode, maa drives tilbage; Litteraturen maa
ophøre at fremstille en Kampplads for raa, nedrige
Lidenskaber, og den med gavnlig Videnskabs Herredom
tilbagevendende Urbanitet maa med Skam og Skjændsel
tilbagevise Pøbelens Sprog, hvor det henhører. Alt
længe var dette vor faderlige Regerings Ønske.« Disse
sidste Ord fandt deres Stadfæstelse, før de Fleste
anede det: i November 1797 nedsattes der en af fire
Mænd - Etatsraaderne L. Nørregaard og O. Malling,
Justitsraad M. Fridsch og Prof. M. Th. Cold 
- bestaaende Kommission til at udarbejde et Udkast til en Trykkefrihedsanordning, da Regeringen, 
som det hed i Kommissoriet, erkjendte
Trykkefrihedens Nytte saavel for Regeringen som for
Folket. Heiberg skrev i Anledning af dette Skridt »En
Draabe i det store Hav af Skrifter om Skrivefriheden«,
i hvilken Afhandling han kriticerer Kommissionens
Sammensætning og paaviser, hvad han forstaaer ved
Trykkefrihed; han vedgaaer, at hans Overbevisning
vilde lede ham til at tro det tilladeligt, i Skrifter
at opfordre til Oprør; dog tør han af Ærbødighed
for store Filosofer ikke erklære dette for Ret
og tilføjer, at han for sin Person ingenlunde
er misfornøjet med en Skrivefriheds-Forordning,
der forbyder det; thi, siger han, »jeg har aldrig
opfordret og skal aldrig opfordre til Oprør. Loven,
selv den, om hvis Uretfærdighed jeg troer mig
overbevist, skal aldrig finde Nogen mere villig til
at lyde sig end mig, naar man blot vil tillade mig at
sige, idet jeg lyder Loven: Den er uretfærdig. Loven
skal jeg lyde, fordi jeg
vil og bør; Magtsprog fordi jeg maa og skal«. »Ingen
- siger Heiberg i Slutningen af sit Skrift - ønsker
mindre end jeg at ryste Danmarks Konstitution, uagtet
alle de Fejl, jeg med Raynal og Flere troer at finde
deri; Ingen skal mindre modsætte sig de offentlige
Autoriteter end jeg; og dette er meget nær Alt, hvad 
man har Ret til at fordre af den, der fra det Øjeblik,
da han greb Pennen for at fægte mod hvad han holder
for Misbrug, ikke har vundet Andet end Regeringens
uforskyldte Unaade og dens blinde Anhængeres Had og
ondskabsfulde Forfølgelse.«

I vor Tilværelses almindelige Ideer og ledende
Grundsætninger slaaer Skjæbnen de personlige
Oplevelsers og Sjælsindtryks Islæt ind, saa
Livets Vævning voxer under idelig Krydsning af
Traadene. Heiberg berørtes just nu stærkt personligt
af Noget, der skærpede hans Oppositionstendens og
førte den ind paa
skjæbnesvangre Veje. Han havde fra 1787 af havt 
Bestalling som Translateur og i en Række af Aar saa 
godt som ene bestyret Notarial-forretningerne for den 
gamle og aflægs Notarius Publicus, ved hvis Afgang han
havde grundet Haab om at arve Embedet. Da det længe
forudsete Tidspunkt var kommet i Begyndelsen af 1798,
indgav Heiberg sin Ansøgning, ledsaget af de mest
fyldestgjørende Anbefalinger fra alle sagkyndige
Autoriteter og henvisende til sin forudgaaende Praxis
- men Embedet blev imod hans og den almindelige
Forventning givet til en Anden. Ikke alene udspandt
der sig af denne Skuffelse, eller man kan vel næsten
sige Forurettelse, en hidsig og bitter Pennekamp,
den saakaldte »Notarialfejde«; men Heibergs Sind 
blev stemt for Brugen af skarpere Midler 
i den offentlige Debat og modtog her den første 
Tilskyndelse til Nag mod den højtansete Generalprokureur 
Chr. Colbjørnsen, hvem han tillagde en Del af Skylden 
for Forbigaaelsen. Kort efter skrev Heiberg i 
Kvartalskriftet »For Sandhed« de to Artikler, der gav 
Anledning til hans Fald. Den ene, »Politisk Dispache« 
(o: Opgjørelse, Beregning), er en paa statistiske Data 
støttet Undersøgelse navnlig af Forholdet mellem Danmarks 
og andre Staters Bidrag til Hofholdningen, sammenlignet
med Indbyggerantal og Statsindtægter, med det
Resultat, at den republikanske Statsførelse er den
billigste og blandt de monarkiske Hofholdninger
Danmarks en af de dyreste. Den anden Artikel,
»Sprog-Granskning«, indeholder under Form af 
Ordforklaringer en Række skarpe, tildels meget 
vittige Udfald mod religieuse, politiske og 
sociale Institutioner, f. Ex.:

Administration er en fed Græsgang. Det Kvæg, som
indbrændes derpaa, kaldes Administrateurer; jo bedre
disse trives, jo mere bør en Regering skjønne derpaa
ved Karakterer og andre Naadesbevisninger.

Aristokrater; den bedste Sort Jagthunde, der pudses
paa Demokrater og faaer Steg for at bide dem.

Balparé. En Forsamling af lutter smukke Folk, der
have Lov til at gjøre, hvad Lovene forbyde.

Bibellæsning. Et aandeligt Balparé. Man paastaaer, at
Guds Børn begaa de samme Uterligheder i Bibellæsningen
som Verdens Børn paa Balparé. [Se S. 254 nederst].

Dansk; en Plet paa et velopdraget Menneske, og som
gjør ham uduelig til et vigtigt Embede i Danmark. Kan
vel nogenlunde afvaskes, men kuns i udenlandsk Vand,
og efterlader sig altid en Skjold.

Djævel. En af de flere i disse Tider dethroniserede
Konger. Præsterne holder paa ham som paa de andre;
men det hjælper ikke.
Emploi eller Embede. En Fordel, der erhverves
ligesom Saligheden: af Naade, og ikke ved gode
Gjerninger. Er Embedet godt, det er at sige: er det
forbunden med fede Indkomster, da udfordres undertiden
intet Andet dertil end den Kunst at hæve og kvittere
for Indkomsterne.

Frihed. En Fabrikvare, som man i de senere Aar har
lagt sig stærkt efter at fabrikere i Frankrig; men
er aldeles Kontrabande i Dannemark, skjøndt den nye
Toldrulle ikke taler derom. Den indsmugles hist og
her og vil ikke saa let blive farlig, naar Regeringen
kuns ikke lader sine Støvere snuse efter den, for at
konfiskere den.

Hof. Et Akademi for alle de Kunster, der ere forbudne
i Luthers Katekismus. Hofmænd kaldes Professorerne
ved Akademiet.

Komediehus. Et af de mange Drivhuse, hvor udenlandske
Planter opelskes og de indenlandske udryddes. Her
kan Regeringen lade holde Lovtaler over sig selv,
naar og saa ofte som den befaler og betaler. Skade,
at disse Lovtaler ere Komedie!

Konge. En Mand, der er saa skikkelig at tage sig
Skylden paa, for hvad hans Ministre gjøre. Det er
ikke Ministrenes Skyld, naar det hænder sig, at
en Konge ikke vil lade sig bruge af dem, saaledes
som Tjenestefolk bruge en Kat i et Hus. Det har den
forbandede Kat gjort, siger Tjenestepigen, naar en
Tallerken er slaaet i Stykker eller et Stykke Steg
blevet borte. Det er Hans Majestæts allernaadigste
Villie, siger Ministeren, naar han har udøvet sin
Hævn imod den, han hader. Kongen og Katten ere som
oftest lige uskyldige.

Lotteri. Det mest ærefulde Spil for Stodderen;
thi naar han spiller Lotteri, spiller han med
Kongen. Dets Grundpiller ere Frihed og Lighed; thi
saalænge Stodderen spiller, er han den Mægtigstes
Lige; og naar han har spillet, bruger han sin Frihed
at hænge sig. Basset er et Slags Lotteri, der ikke
maa spilles uden i Selskab med Kongen.

Nar. Enhver, der har en anden Mening end jeg.

Oplysning. De Lys, der brænder i Kirkerne ved
Froprædiken. Hører med til den Hellig Aands
Naadevirkninger. Al anden Oplysning er Mørkhedens
Gjerning.

Politi. Et fremmed Ord, der i det danske Sprog
betyder slet intet. I Spanien hedder en Politimester
Alcalde. Heraf er dannet det spanske Ord Alcaldada,
der i Sejournants Dictionnaire oversættes ved
Ufornuft, dumme Streger, eftersom saadant ideligen
begaaes af Alcalderne. Vi kunde behøve et saadant
Ord i vores Sprog.

Privilegier. Et Ord, der er sammensat af de to
latinske Ord privantia legibus. Man finder allerede
Spor hertil i det gamle Testamente. Naboth havde et
Privilegium paa at holde Kro i Samaria. Achab fik
Lyst til dette Privilegium, og den skammelige Maade,
hvorpaa han, som en mægtig Mand, erhvervede sig det,
kan læses i første Kongernes Bogs 21. Kapitel. Af
denne Historie er der, efter Sigende, skrevet en
Tragedie, der skal være spillet paa et privat Theater
nær ved Kjøbenhavn.

Denne sidste Artikel er et af de dulgte Angreb, som
en smidig Pen med Lethed kan forme saa behændigt,
at ikke En blandt Publikum tager fejl af Adressaten,
medens denne er afskaaren
fra at søge Oprejsning, fordi han dog ikke er
tilstrækkelig tydelig betegnet som borgerlig
Personlighed. Den for uretfærdig Misbrug af sin
Stilling Sigtede er Chr. Colbjørnsen, der havde faaet
Lov til at anlægge et Marketenderi ved sit Teglværk
i Nærum, paa samme Tid som Landsbyens Kromand,
efter Klage fra Præsten til Rentekammeret, var bleven
fradømt sit Kroholds-Privilegium ved Højesteret. Disse
Fakta satte Heiberg, efter Folks løse Tale og uden
bevislig Føje, i Aarsagsforbindelse med hinanden,
sigtende Hædersmanden Colbjørnsen for lav Hævn og
lumpen Egennytte. Men ikke nok hermed. For Heibergs
af Modgangen vakte Lidenskabelighed stillede det sig,
som om den snart efter følgende Fiskalsag var et
Udslag af Colbjørnsens Lyst til at komme ham tillivs
formedelst Sigtelsen i »Sproggranskning«, ja endog
Septemberforordningen i Trykkefrihedslovgivningen saae
han som et Led i denne Forfølgelse, sigtende til at
berøve ham hans Forsvarsret overfor Publikum. Endnu
mange Aar efter fastholder Heiberg denne Betragtning
i sine »Erindringer«, men gjør sig skyldig i saa
væsenlige Urigtigheder og fejlagtige Grupperinger
af Data, at man, om ellers nogensinde, her har
Anledning til at iagttage al den Varsomhed, hvormed
man bør fæste Lid til Enhver, der opkaster sig til
Dommer i sin egen Sag, medens man paa den anden Side
kan forstaa og undskylde den Bitterhed, der maatte
betage Heiberg baade under Proceduren og naar han
Aaringer efter saae tilbage paa dette Vendepunkt i
sin Livsskjæbne.

Kancelliet gav i Februar 1799 Ordre til Sagsanlæg 
ikke blot for Heibergs to sidste Skrifter, men 
samtidig for adskillige foregaaende, ligesom
ogsaa de tre forhen over ham afsagte Domme bleve
tilsendte Generalfiskalen til Benyttelse. Heiberg
skrev selv Indlæggene i sin Sag og meddelte dens
Aktstykker arkvis under Titlen »Læsning for Publikum«,
en behændig Defension, der ikke nøjedes med den blotte
Offentliggjørelse af de retslige Dokumenter, men
ledsagede dem med satiriske Randgloser og overhovedet
optraadte offensivt overfor Myndighederne, først og
fremmest overfor Colbjørnsen, der idelig kaaredes
til Skive for de forblommede Insulter, den Slags
»forklædte Æresangreb«, siger A.S. ØRSTED, »som
altid have i højeste Maade oprørt mit Inderste«. Det
store Publikum havde, som altid, sin Fryd af denne
Skrivemaade, stod overhovedet paa Heibergs Side,
hvilket jo var en ganske
naturlig Følge af Forholdene og den store Anseelse,
han nød som Skribent og  uforfærdet Frihedsmand.
Deltagelsen for ham kunde kun voxe ved den livlige 
Korrespondance, Heibergs »Læsning for Publikum« 
tilvejebragte mellem det og ham. Men som et Lyn 
fra uvejrsvanger Himmel kom Presseforordningen af 
27. Septbr.
1799 og standsede denne Meddelelse, og efter denne
nye Lov med dens Censurbestemmelser og strenge Straffe
fældedes Juleaften samme Aar Hof- og Stadsrettens Dom:
»Translateur P.A. Heiberg bør forvises Kongens
Riger og Lande«. Han appellerede ikke Dommen, men
forlod i Begyndelsen af Aaret 1800 Danmark, som han
aldrig gjensaa mere. Han drog til Paris, hvor han
brød sig en Vej i Udenrigsministeriets Tjeneste. En
stor Sorg ramte ham strax i det fremmede Land:
hans Hustru benyttede den Ret, Lovgivningen hjemlede
hende, til at lade sig skille fra ham, for at indgaa
nyt Ægteskab. Paa sine ældre Dage blev P.A. Heiberg
blind og levede et ensomt Liv i den store By. Han døde
højtbedaget den 30. April 1841 og ligger begravet paa
Montmartres Kirkegaard, hvor Gravmonumentets danske
Indskrift tilraaber den »danske eller norske Vandrer,
som besøger dette Sted«, de indholdsrige Ord: »Hans
Skjæbne er Dig bekjendt«.

Foruden sine førnævnte »Erindringer« har P.A. Heiberg
givet Meddelelser om sit Liv i Skriftet »Tre Aar i
Bergen, autobiografisk Episode«, 1829. Hans Levnet
er skrevet af CHRISTEN THAARUP: »Peter Andreas
Heiberg«, anden Udg. 1883. Den sensationsvækkende
Bog med Belysningen af Skilsmisse-Katastrofen:
»Peter Andreas Heiberg og Thomasine Gyllembourg,
en Beretning, støttet paa efterladte Breve«, udgivet
1882 - og senere i flere Oplag - af Fru JOHANNE LUISE
HEIBERG, affødte en hel Litteratur af Heibergiana
som Bladartikler og supplerende Brevsamlinger; vi
nævne »Breve fra Peter Andreas Heiberg«, udgivne af
JOHAN LUDVIG HEIBERG, Dr. phil, 1883, samt Heibergs
Breve i S. BIRKET SMITHS Samling »Til Belysning af
litt. Personer og Forhold«, 1884. Hans »Udvalgte
Skrifter« udgaves 1884 af OTTO BORCHSENIUS og
FR. WINKEL HORN. Med Hensyn til Heibergs Visedigtning
henvises til FR. BAJER: »Nordens politiske Digtning«,
1878.
Poesienl faaer i Periodens Begyndelse sit Præg
af KLOPSTOCKS Tilstedeværelse i Kjøbenhavn. Hans
»Messias« og hans Oder vinde begejstrede Tilhængere
og Efterlignere, men fremkalde ogsaa Modstandere,
der dels savne Følelse for disse Digtes virkelige
Skjønheder og kun frastødes af det overspændt Uklare
i deres Pathos, dels ikke paa nogen Maade ville lade
sig forsone med det urimede Vers og se Digtekunstens
Undergang i denne nye Frihed. Udgivelsen af Messiadens
første Del, der var tilegnet Kong Frederik V. med en
»Ode an den König«, gav Anledning til en gjennem flere
Aar fortsat Odekrig mellem Digtere, der efterabede,
og Satirikere, der parodierede Odestilen, og hvad
der karakteriserer Evnerne paa begge Sider, er det,
at det stundum kan have sine Vanskeligheder at
afgjøre, hvorvidt et forelagt Exemplar af denne
Digtning skal henføres til den alvorlige eller
til den parodiske Gruppe. Side om Side med dette
Odelaveri gik en kritisk Litteratur, der skulde
forsvare eller bekæmpe den nye metriske Theori, samt
forskjellige mere velmente end vellykkede Forsøg
paa at folkeliggjøre Klopstocks Poesi ved Hjælp af
en fortolkende Omskrivning, der sjeldent naaede
videre end til at udvande Digterens Tanker, uden
at bringe Klarhed i dem. Saaledes den unge Normand
NIC. NANNESTAD, der under et Ophold i Tydskland havde
indsuget en overordenlig Begejstring
for Klopstock og nu stræbte at gjøre Propaganda
for ham ved at tyde hans Digtning. I »Paraphrasis 
og Oplysning over Hr. Klopstocks Ode til Kongen« 
gjennemgaaer han det nysnævnte Tilegnelsesdigt 
Vers for Vers - med hvilket Udbytte, vil en Prøve 
vise. Odens første Strofe lyder saaledes:

Welchen König der Gott über die Könige 
mit einweihendem Blick, als er geboren ward, 
vom Olympus her sah, der wird ein Menschenfreund 
und des Vaterlands Vater sein.

»Poeten«, forklarer Kommentatoren, »vil sige saameget:
Det er dog ikke at undre paa, at denne Konge er saa
god en Konge; thi hvilken anden Konge Gud, som er over
Kongerne, som beskikker og ved sin forborgne Kraft
regerer Kongerne, der beklæde hans Sted paa Jorden,
haver saa kjær som denne Konge, og har ved hans
Fødsel seet ham an med et saadant almægtigt velsignet
Øjesyn, som var ligesom naar man indvier en Ting til
vigtig Brug, fuldt af Alvorlighed, som hos Gud er
allerhøjeste Majestæt, og af en fornøjende Kjærlighed,
Nidkjærhed og Ømhed, og derved indviet og givet ham
Kraft til at opfylde paa det fuldkommenste en Konges
vigtige Pligter og Forretninger: Den maa blive en
ligesaa god Menneske-Ven og Fader for sit Land,
som denne Konge er.« Man dømme selv, om en saadan
Udtræden af Digterens Tanker var egnet til at hverve
dem forstaaende Tilhængere - et Venskabets Favntag,
som trykker Livet af den Favnede.

Af Parodierne paa Klopstocks Odedigtning ville
vi fremdrage den ubetinget heldigste, som skyldes
Præsten i Birkerød, Normanden GERHARD TRESCHOW. 
Dens Gjenstand er Klopstocks i Anledning af
Dronning Lovises Død 1752 skrevne nye »Ode an den
König«, hvilken Treschow følger omtrent Linie for
Linie i sin strax efter udgivne »Ode til Bispen«,
et Fødselsdagsdigt til P. Hersleb. Naar Klopstock
begynder sin Ode til Kongen saaledes:

Da Sie - ihr Name wird im Himmel nur genennet -
ihr sanftes Aug' im Tode schloss -

efterligner Treschow ham saaledes:

Da De - jeg af Respekt vil Deres Navn ej nævne -
fik Bugt med dette Aar.
Klopstock lader Dronningen i hendes Dødsstund glemme
al Jordens Kroner og Troner og kun skjænke sin
nærmeste Slægt blandt de Efterlevende et Par Taarer:

Zwo Thränen noch! die eine für den König;
für ihre Kinder die, 
und fur die liebende, so sehr geliebte Mutter -
und dann wird Gott allein geliebt.

Treschow skjænker i sit Digt med mere gavmild Haand
Bispen, endnu syvogtredive Fødselsdage:

For Deres Frue ti, for Deres Børn ti andre,
for Stiftet ogsaa ti. 
Af Summen bliver der endnu syv Aar tilbage,
de ere nok for mig.

Naar det hos Klopstock hedder:

Dich soli der Enkel noch, Du Todesstunde! feiern;
sie sei ein Fest um Mitternacht, 
voll heiliger tiefeingehüllter Schauer,
ein Fest der Weinenden -

saa omskriver Parodien det mere fornøjeligt saaledes:

Lad Deres Børnebørn en Grædefest da holde,
en Fest ved Midnatstid! 
Det er vor Glæde, vi kan holde Fødselsfesten,
en Fest ved Middagstid.

En tredie Normand - thi nu begynder Normændenes Tid
i Fælleslitteraturen; skarevis betræde de nu den
litteraire Arena og kæmpe hyppigst paa den sunde
Smags, det ædruelige Temperaments Side - en tredie
Normand atter hører til Klopstocks ivrigste
Partisaner: Gudbrandsdølen PEDER CHRISTOPHER STENERSEN
(1723-76, Præst i Udby, senere i Tølløse), der i
sine »Critiske Tanker over de rimfri Vers« lovpriser
Messiaden og dens Protektor, den dansk-norske Konge,
og forsvarer det »sexede« Metrum (o: Hexa-metret),
i hvis Mangel paa Rim han seer en Frigjørelse
af den digteriske Tanke. »En Poet«, siger han,
»skal visselig have en uomskrænket Magt baade over
Tankerne og Rim, dersom han ej for de sidstes Skyld
mangen Gang skal opofre de første, flikke, ja støde
mange uvedkommende Indfald ind i Matenens brudte
Orden. Rimene ere de Skjær, hvorpaa saa mangen Poet
har strandet.«
Kort efter hyldede Stenersen selv i Praxis den
Smag, han havde forsvaret i Theorien, og blandt de
tidligst paavirkede Klopstockianere er han uden
Modsigelse den bedst begavede. 1754 skrev han det
første danske Digt i choriambisk Versemaal, den
højt beundrede »Ode til min Søsters Bryllup«, hvis
poetiske Flugt unægtelig hæver sig ikke lidet over
Samtidens øvrige Lyrik, skjøndt den snarere hæmmes
end fremmes af den nære Tilslutning til Forbilledet,
hvis sproglige Konstruktion endog efterlignes
til Skade for det lyriske Udtryks Oprindelighed,
hvis der overhovedet kan være Tale om en saadan i
denne Andenhaands-Digtning. Man vil dog finde et
virkeligt Digtersinds Varme f. Ex. i de Strofer,
der drage Tanken fra Ungdomstidens Bryllupsglæde hen
til Manddomsalderens varige Erhvervelse:

Naar med slibrige Frugt stjæle sig uformærkt
bort de dejlige Aar, varer bestandig ved 
Venskab, grundet paa Dyden, 
uberøvet sin Yndighed.

Saa naar stormende Høst river fra frugtbart Træ
sit grønglindsende Løv, vise sig hængende 
under skaldede Kviste 
den guldstrirnet Frugt skjønnere -

eller i de Linier, der forjætte Kjærlighedens
sejrende Magt over Tiden:

Ej skal kommende Aar lunkne hans Kjærlighed,
ej skal synes ham mat blegnede Læbers Lys, 
ej skal mindre begjærlig 
søges aldrende Favnetag,
end nu, da hun iført gyldne Klenodier, 
ny højtidelig Stads, drager ham, villig selv,
med erobrende Ungdoms 
gjennemtrængende milde Kys.

Men man vil ligeledes finde, at hvad Følelsen har
tabt af Varme under den poetiske Udarbejdelse, er
gaaet tilspilde i den kolde, fremmede Form, der har
tvunget Sproget til søgte Vendinger og berøvet det
Naturens lette, flydende Udtryk. - Højere end i dette
Digt naaede Stenersen ikke i den strengt overholdte
Odestil; lidt efter lidt unddrog han sig dens Krav,
og gjennem en rimet Lokalisering af Horats's Ode »til
Selskabsbrødrene«:

Druernes Kræfter presses til vor Glæde, 
Bægret bør stille forudfattet Vrede, 
Preussiske Sabler og de Bøhmske Glasse 
sammen ej passe -

vendte han tilbage til den rimede Strofe i sit jevne,
naturligt kjønne beskrivende Digt »Junkerskilden«:
Snart knejser frem af dybe Strand 
en oddet Ø, som Havets Tumlen spæger, 
snart viser sig et jevnt og dyrket Land, 
hvis tætte Ax for Vind sig bølgevis bevæger. 
Fjernt blaaner Synet ved de  blege Høje,
hvis dunkle Træer sig som en Krands om Egnen bøje.

Her glad sig under gule Sky
fra brune Jord aarvaagne Lærke svinger,
at lede der om Dagens første Gry;
en venlig Velkomstsang hun Morgenrøden bringer;
snart daler hun, snart højere sig hæver, 
en tonefuld Musik os over Hoved svæver.

Under Klopstocks Auspicier stiftedes »Selskabet til
de skjønne og nyttige Videnskabers Forfremmelse«
1759, et af Tidsalderens ægtefødte Børn: en
Association til Fremme af Poesi og Veltalenhed,
med Nytten, den moralske Opdragelse, til Formaal og
den skjønne Form til Middel. Digtekunsten som direkte
belærende Meddelelse fik sit officielle Udtryk i denne
Institution, der har havt en ikke ringe Indflydelse
paa det forrige Aarhundredes æsthetiske Smag ved
efter Evne at beskjære den poetiske Fantasis Skud,
hvor de viste sig for yppige, og med pædagogisk
Alvor fastholde et jevnt Lavmaal af Tankeflugt og
Følelsesliv som Norm for Digtningen. Det var ejheller
Poeter af Fag, der som Selskabets Nævn sad tildoms
over de Digterværker, dets Prisæskninger fremkaldte,
men lærde Professorer og fornemme Embedsmænd, og
det er ikke mindre karakteristisk for dette til
den danske Poesis Fremme stiftede Forbund, at ved
Siden af Klopstock flere Tydskere havde Sæde i det;
saaledes var J.H. SCHLEGEL dets Sekretair og nød
som aarlig Løn 300 af de 400 Rdl., Kongen havde
tilstaaet Selskabet, saa der blev 100 Rdl. tilovers
til Digtekunstens Opmuntring. Med alt dette vare
Selskabets ledende Mænd dog Personligheder, der stod
paa Højdepunktet af deres Tids Smag og Dannelse,
og dem kan det ikke bebrejdes, at selve denne Smag
var saa lavstammet; de have tvertimod virket det
Gode, de evnede. Saaledes han, der Jiædredes med
Tilnavnet »Nordens Aristarch«: Gehejmeraad ADOLPH
GOTTHARD CARSTENS (1713-95), Lübecker af Fødsel og
tydsk af Opdragelse og Universitetsdannelse, Latiner
i sin Poesi (»Carmina amicis«, o: »Digte for mine
Venner«, 1790), men fuld af levende Interesse for
dansk Litteratur og - efter sine Anskuelser og Evner
- en virksom Beskytter af Ewald, saa han efter sin
Død har faaet den tilvisse overdrevne, men af hans
Tidsalder godkjendte Roes:
Fra Dig gik Ewald ud, hin Dalens første Skjald, 
og dansk er Krandsen, han har flettet til dit Minde;
og den er eviggrøn, og Rolf som Baldur skal 
med Laurbær Aristarchens Navn omvinde.
(FR. HØEGH-GULDBERG.)

I Fortalen til sine »Samtlige Skrifter« bringer Ewald
denne sin Velynder en varm Tak; dens Motivering viser
os utvetydigt, af hvilken Art Carstens' æsthetiske
Vejledning var: »Jeg skulde uden hans Hjælp have
kunnet blive en Mand af Indfald og Lune, maaske selv
min daglige Cirkels Beundring. Men jeg sagde før,
at den Bevidsthed, at være nyttig, var et Hovedværk
i mit Ideal af jordisk Lyksalighed, og jeg talte
Sandhed. Poesiens Foragtere maa sige, hvad de vil,
saa er jeg overbevist, at jeg ved alle mine Arbejder
har tragtet efter og ved endel virkelig har opnaaet
dette Held; hvorledes skal jeg da finde Ord, der
værdig nok udtrykke min Taknemmelighed mod den Mand,
der ved at tæmme og styre min altfor brusende Aand,
ved at vise mig de Afgrunde, som jeg havde at frygte
for, de Stier, som jeg burde gaa, med eet Ord, ved
en utrættelig Taalmodighed gjorde mig bekvem til at
naa det.«

I et lignende Ry som Kunstdommer stod en anden af
Selskabets Stiftere, den lærde BOLLE WILLUM LUXDORPH
(1716-88), Gehejmeraad, Kancellideputeret og Præses
i det kgl. danske Videnskabernes Selskab. Han var
selv Digter, men i det latinske Sprog, vandt det
nylig stiftede svenske Vitterhets-Akademis Pris for
det bedste latinske Poem om Carl Gustafs Tog over
Beltet, skrev Læredigtet »De origine musices« (»Om
Musikens Oprindelse«) og udgav, ligesom Carstens,
et Bind »Carmina«. Han besad overhovedet en grundig
klassisk Dannelse og ved Siden af den megen Belæsthed
i de moderne Litteraturer, og da han derhos var
udrustet med naturligt Vid og en vis Sands for
det Komiske, havde han ikke faa af de Egenskaber,
der danne Smagsdommeren. Hvad han yndede og hvad der
mishagede ham i Poesien, viser os i Omrids en begavet
og højtdannet Mands Smagsterritorium i de Dage: han
læste Molière, Corneille og Voltaire, betragtende
henholdsvis »Tartuffe«, »Rhodogune« og »La Pucelle«
som deres ypperste Værker, hvorimod han ikke kunde
forsone sig med Shakspeare, om hvem han siger med en
Frimodighed, som adskillige Shakspeare-Hyklere i vor
Tid burde gjøre ham efter: »Vare nogle af Shakspeares
Stykker først fremkomne i vor Alder, saa vilde
formodenlig Enhver undre sig ved at være den Første
til at klappe, hvilket derimod Enhver nu undseer 
sig ved at forsømme, siden der har været klappet ad 
dem i tohundrede Aar og derover.« Det var Luxdorphs 
Mening,
at Poesi skulde være sand, ikke opdigtet; derfor
foretrak han Virgils Georgica for hans Æneide og
Tullin for Ewald, hvem han først sent lærte at
skjønne paa. For vor Litteratur søgte Luxdorph at
virke ved sin »Samling af smukke danske Vers«, 1742,
men sin største Fortjeneste af den har han indlagt
sig ved den kostelige Skat af ældre danske Skrifter,
hans Bogsamling rummede, og som derfra er gaaet over
i det St. kgl. Bibliothek.

Den første Poet, der laurbærkronedes af »det smagende 
Selskab« - som den satiriske Benj. Dass havde 
døbt den nye akademiske Institution
- var Normanden CHRISTIAN BRAUNMANN TULLIN, født
i Kristiania den 6. Septbr. 1728. Samme Aar som
Ambrosius Stub døde fattig og glemt, skrev Tullin det
mærkelige lyriske Digt, der ved en heldig Forening
af de Egenskaber, Samtiden satte højest Pris paa
i Poesien, vandt ham Ry som dens ypperste Skjald,
medens det tillige er i Besiddelse af sandere
digteriske Egenskaber, som først en senere Tid
kunde paaskjønne, og som gjorde det til Udgangspunkt
for en hel Retning indenfor den norske Skole. For
Tullin havde Klopstock ingen Betydning; tre Aar
før dennes Ankomst til Kjøbenhavn var den norske
Digter alt vendt tilbage til sit Fødeland, og sine
poetiske Idealer søgte han da som senere i en anden
af de fremmede Litteraturer: i den engelske, hvor
Young og Pope vare hans Yndlingsforfattere. Det er
af Sandsen for denne engelske Naturdigtning at det
navnkundige Digt »Majdagen« er udsprunget (1758),
et Bryllupsdigt, der i en Majdagen. Grad som faa har
overlevet Lejligheden og er blevet poetisk Impuls for
et efterfølgende Slægtled. Endnu kan man ane dette
Digts Virkning paa dets Tid, naar man med Mindet
fæstet paa dens trivielle og kejtede Rimener læser
»Majdagens« letflydende Begyndelsesstrofer:

Min Muse, kom og lad os fly
fra dette melankolske Fængsel,
hvor Ønsker daglig dø i Trængsel
og fødes for at dø paany.
Hvor Kunst og Vid kun pønser paa
den bedste Plan til nye Sorger,
hvor Rigdom sulter for at faae
det Støv, den for sin Arving borger.

Hvor Retten selv er Tærningkast, 
hvor Ja af Hyklere bortlejes, 
hvor Dyder mod Dukater vejes,
hvor Fattigdom er største Last; 
hvor Rigdom gjør en Daare klog, 
ærværdig, ædel, sindrig, kløgtig;
hvor Sindets Ro sin Afsked tog, 
da Nøjsomhed blev gjort landflygtig.
Hvor Visdom selv er bunden til 
de Love, som af Daarer stiftes, 
hvor man maa leve, elske, giftes, 
ej som man selv, men Moden vil;
hvor Tvang er Vellyst, Mad blir Gift, 
hvor Sundhed drikkes for at mistes, 
hvor Løfter er kun Tungens Drift 
og Dyd kun rqses for at fristes.

En saa fyndig Veltalenhed, en saadan Sluttephed
i Udtrykket og Afvexling i Billederne, hvor der i
tre Strofer sammenfattes, hvad hos andre Digtere
mindst tredive vilde have traadt bredt og fladt -
med eet Ord: en saadan poetisk Diktion havde hin
Tidsalder endnu ikke seet, og den fik første Gang
en Forestilling om den poetiske Kunst, som ikke
mindst bidrog til at gjøre Digteren beundret. Dertil
kom, at den i Regelmæssighed skolede Smag maatte
finde sig højlig tilfredsstillet ved den aldeles
korrekte Orden i den poetiske Argumentation, hvormed
»Majdagen«, lig en akademisk Afhandling, fremhæver
Landlivets Fortrin fremfor Bylivet, og endelig vandt
Digteren ganske denne Smag for sig ved de enkelte
Rokoko-Pynteligheder, hvormed han zirede sit Poem:
Efterligningen af Fuglestemmerne i Linien: »Se,
hvor vi elske, vi! vi! vi!«, hvilken Fuglene »under
Kysse intonere«, medens de »caressere« hinanden,
samt Ekkoets Optræden i de almindelig beundrede,
om end af enkelte Smagsdommere mildt dadlede Linier:

»O lille søde Fløjtenist!
»Hvo gav Dig disse Egenskaber?«
Saa raabte jeg mod Bjerget hist,
og Ekko svarede:  - - en Skaber.

Hvad der mindre bemærkedes af »Majdagens« samtidige
Beundrere, og hvad der da ogsaa, trods Digtets
forholdsvise Friskhed og Fynd, er godt gjemt bag dets
hele konventionelle Arrangement, er den Omstændighed,
at det, med al sin Efterklang af Hyrdepoesien,
paa en fuldere og sandere Maade end denne prædiker
Tilbagevenden til Naturlivet. Dette har Tullin,
næst sin egen poetiske Modtagelighed, sine engelske
Mønstre at takke for, og at han her berørte Strenge,
som Rousseaus Naturforherligelse senere tog dybere
Greb i, bevirkede, at han kunde komme til at indtage
en Førerplads i Litteraturen, da de livlige, i større
Naturomgivelser opvoxne Normænd førte hans Antydning
videre, medens den jevnere, enfoldeligere og altsaa
mere sandt poetiske Ambr. Stub foreløbig blev uden al
Virkning paa sine nærmeste Landsmænd. Dette være sagt
uden Forringelse af Tullins Hæder; han var personlig
en beskeden Mand, der mindst af Alt gjorde Reklame
for sit Digterry, og det
hørte uden hans egen Medvirkning til hans litteraire
Held, at endog en Kritiker som LESSING blev gjort
opmærksom paa hans »Majdag« og, selv paa Grundlag af
en højst ufuldkommen Oversættelse, udtalte om Digtet,
at »Opfindelse, Anlæg, Ordning og Udførelse røbe en
af Naturen begunstiget Aand, som man har Grund til at
vente sig mere af«; ja den store tydske Smagsdommer
tør ikke afgjøre, om den tydske Litteratur
overhovedet har Mage til Bryllupsdigt at opvise.

Et mærkeligt Digt er og bliver »Majdagen« i sig
selv, og endnu mere ved den Stilling, det kom til at
indtage i Fælleslitteraturen. Mindst anede vel Digteren 
selv dets Betydning, thi hans æsthetiske Anskuelser staa,
skjøndt paa deres Tidsalders Smagshøjde, ikke lidet
under den Praxis, han selv havde givet Prøve paa
ved sit Digt. For ham er Digtningens højeste Maal
Udtalelsen af »dybsindige, men forstaaelige 
Tanker, udførte med levende, nette og
udsøgte Ord«, og han begrunder dette saaledes: »Tanker
er Sjælen i Poesien; jo flere af disse man finder
i et Vers, jo bedre er Verset, jo større Poeten.«
For at tilegne sig disse Tanker maa Poeten være ver
bevandret i Historie, Filosofi, Moral o. s. v., »med
eet Ord«, siger Tullin, »den hele Polyhistorie maa
være hans Forraadskammer.«
Heri har han jo ikke saa ganske Uret, om der end
maa slaaes noget af paa Fordringen om »den hele
Polyhistori« og sættes en tilsvarende - eller helst
større - Del af Livserfaringen istedet; men at
dette ved Liv og Læsning erhvervede Indhold skal
udtales af en selvstændig, paa personlig Maade
opfattende Digternatur, der kan føde det Nye
eller gjøre det Gamle nyt, derom opstiller han
intet Krav, thi derom kunde han ikke have noget
Begreb. Tullin er derfor, trods sin originale Debut,
en selvskreven Medbejler til de Krandse, Selskabet
til den pædagogisk-moraliserende Digtekunsts Fremme
havde at uddele.

Dette Selskab havde da ogsaa nærmest »Majdagens«
Forfatter for Øje, da det udsatte sin første poetiske
Prisopgave, der indbød Lysthavende til Sangerkamp
paa følgende Motivering: »Da Søfartens forvovne
Opfindelse og dens Farligheder og dens Virkninger,
som blandt andre: Folkenes nøjere Forbindelse,
Kundskabens Udbredelse, de jordiske gode Tings
almindeligere Fordeling, Vindskibelighedens
Opmuntring, Belønning, Tilvæxt, og den deraf følgende
Menneskenes og Staternes større Lyksalighed, give en
Digter Anledning til de prægtigste og mest rørende
Malerier samt de lykkeligste Opfmdinger og Episoder,
saa have vi besluttet, at Søfarten skal dennegang
være Matenen for de poetiske Prisskrifter. «

Tullin blev Sejrherre i denne Væddestrid, men hans 
Roser vare ikke uden Torne: han var ikke saa heldig at 
ramme Selskabets inderste Mening om det for pædagogisk
Poesi ene Fornødne; navnlig havde han forsømt at lægge 
Vægten afgjørende paa det økonomiske Moment: »de
Fordele, som Sejladsen har tilvejebragt Menneskene, og
den nøje Forbindelse, som den har stiftet imellem de
mest adskilte Folk«. Det var snarere fra den modsatte
Side, Tullin havde opfattet det givne Emne, en nok saa
poetisk, men mindre kulturforherligende Betragtning,
der tager sit Udgangspunkt fra den antike Forestilling
om Menneskets forvovne Drift til at overskride de
naturlige Skranker:

Du veed Naturens Plan; den har jo alletider 
afmaalt Enhver sit Rum med gavmild Maalestok? 
Titusind Myrer ej i Tuen Mangel lider, 
og for en nøjsom Sjæl  er liden Omkreds nok.

Den skar vor Klode af i  smaa og store Dele, 
dog saa at ingen Del blev Nøjsomhed for trang; 
den grov et skrækfuldt Dyb til Skilrum for det Hele, 
og Vejen over det blev Ørnen selv for lang.

Men den menneskelige Aand brød i sin Umættelighed
Naturens Love og »fløj sulten fra et dækket Bord -
ej for at vinde Brød, men plyndre Andres Jord«. Og
nu udmaler Digteren den Forbandelse, som blev
Overskridelsens Løn:

En sindrig Gjerrighed ophitted tusind Sager, 
det blev nødvendigt strax, som blot vellystigt var;
med Kunster strømmed ind en Hob bekvemme Plager,
og ved Exemplers Tvang blev Visdom selv til Nar.

Jag bort det stolte Skib, hvor Indiens Ambra ryger
og Vimpler svæver i en aromatisk Sky!
Paa Stavnen sidder Pest og ubekjendte Syger;
o hvilket Lazareth! - nysgjerrig Landsmand, fly!

Kom, pralende Forstand, som Havet kan regere, 
viis frem din fundne Skat og ros den, om Du tør! 
Er Verden bleven rig, fordi den mangler mere? 
Fandt Mennesker i Guld den Dyd, de savned før ?

Blev Sandhed hentet ind med Ceylons Specerier? 
Fik Ømhed større Rum i Hjerterne end før? 
Blev Kjærlighedens Lov Europas Lov? - Du tier! 
Ja, ti kun med en Sag, som Skam forklare bør.

Med en noget brat Vending skifter Betragtningen Emne,
idet Digteren besynger den almægtige Gud som Den, der
i sin Visdom forvandler endog menneskelig Forvorpenhed
til en Velsignelsens Kilde, og hvis Aand ligger bag
Menneskeaandens Værker, saa ene den fortjener den
Beundring, som ofres hine:

Hvo skulde se et Skib og ej din Almagt ære? 
Staaer ej hver Nagle der blot ved din Forsyn fast? 
Har Du ej skabt den Gejst, som kunde Verden lære 
at tvinge Skib med Ror og Storm med Sejl og Mast?

Du vinker kun, og strax blir Vej paa alle Vande; 
man borger Vindens Magt og far paa Havet ud; 
man leder Brødre op i ubekjendte Lande 
og seer, at Du er mer end Europæers Gud.
Fra denne høje Flugt nærmer Digteren sig saa i
snevrere og snevrere Kredse sin egen Plet paa Jorden,
»Tvillingfolket, som sig selv og Andre spiser« (o:
bespiser) med Guds Gaver; han beder Almagten velsigne
det og dets Konge, at han maa blive »i Dydens Øjne
stor og dette Marmor værd«:

Den Femte Frederik blev stor ved Freds-Bedrifter 
og vandt med Visdom mer end Heltene med Sværd.

Citaterne have viist os et Læredigt i den
korrekte, velordnede Afhandlings Form, som
Tidsalderens litteraire Smag fordrede; dog maa
det tilføjes, at som Tullins Digt nu og da var
Prisdommerne for højt i sin Flugt, saaledes betegner
dets Tilnærmelse til Odestilens Pathos overhovedet en
mere digterisk bevæget Aand end den, der sædvanlig
kom tilorde i den didaktiske Poesi. Noget Lignende 
gjælder om Tullins følgende Prisdigt om »Skabningens 
Ypperlighed i Henseende til de skabte Tings Orden 
og Sammenhæng«, i hvilket han fra Betragtningen af 
Verdensaltets Hensigtsmæssighed og skjønne Orden, 
der har til Følge, at 

naar Solen til en Myg uddeler sine Straaler, 
saa hjælper den igjen at bære Solens Krop -

hæver sig til Lovprisning af Guds uendelige Kjærlighed
til Skabningen. Alt i Alt fortjente Tullin det store
Ry, han nød som Digter; med større poetisk Fynd, med
en varmere bevæget Sjæl end de Fleste forherligede
han Tidens Nytte-Ideal ved at iføre det Digtningens
Skrud; og hans borgerlige Anseelse kunde i hine Dage
kun stige ved, at han ikke var nogen vagabonderende
Ambrosius, men en velmeriteret Stivelsefabrikant og
Raadmand i Christiania. Kun syvogtredive Aar gammel
bukkede han under for den længe truende Brystsyge,
21. Jan. 1765. Af hans »Samtlige Skrifter« udkom en
Pragtudgave i tre Bind 1770-73; men den har medtaget
saameget Interesseløst, at almindelige Læsere ere
bedre tjente med de 1799 af K. H. SEIDELIN udgivne
»Udvalgte Digte«.

Angaaende Tullin og Fællestidens følgende norske
Digtere henvises her eengang for alle til 1. Bind
af L. DIETRICHSONS »Omrids af den norske Poesis
Historie«, Kbhvn. 1866; Tullin er desuden Emne
for Afhandlingen »En Kristianiapoet fra forrige
Aarhundrede« i HENR. JÆGERS »Litteraturhistoriske
Pennetegninger«, Kbhvn. 1878.
En Efterligner fik Tullins Læredigt i hans Landsmand
NIELS KROG BREDAL (1733-78), der udgav nogle rimede 
»Tanker om Videnskabers og Indsigters Erhvervelse, 
forsaavidt samme kan misbruges og bruges
paa rette Maade«, samt et Digt »Om Fornøjelse og
Fornøjelighed«. Det et dog ikke ved disse Arbejder,
Bredal har vakt Opmærksomhed i Litteraturen, men
dels ved sine forudgaaede Bestræbelser for at
berige Skuepladsen med en ny dramatisk Genre, dels
ved det stærke Røre, han paa et enkelt Tidspunkt
blev Anledning til. Han var udgaaet fra en af
poetiske Interesser berørt Familie i Throndhjem,
blev sexten Aar gammel Student og debuterede allerede
tre Aar efter i Litteraturen med en Oversættelse af
Ovids Forvandlinger, som den vittige FASTING satte
Epigrammets Stempel paa:

Roms, Jordens Guder, Alt forvandled Nasos Pen; 
til Vederlag Niels Krog forvandler ham igjen.

I Kjøbenhavn vandt Theatret den unge Normands
livligste Deltagelse, og paa en Tid, da Holberg
og med ham ogsaa den fremmede Komedie var skubbet
tilside af Smagen for den »høje Rørelse« og den
svulstige Pathos ikke mindre end for udenlandske
Sangere og Kraftkunstnere, gjorde Bredal et Forsøg
paa at akklimatisere det franske Syngestykke,
FAVARTS »Comédies melées d'ariettes«, hos os. Hans
første lyriske Drama. »Gram og Signe eller 
Kjærligheds og Tapperheds Mesterstykker«, i
tre Optog, blev »til Fædresprogets Ære«
opført i en privat Kreds af Studenter i C.P. Rothes
Værelser og gjorde Lykke hos Tilskuerkredsen, i
hvilken flere høje Herskaber, ja endog en Hertug
af Sachsen-Hildburghausen, vare nærværende. Kort
efter udkom Stykket i en for hin Tid pragtfuld
Udstyrelse og til en Pris, der vakte Opsigt ved sin
Dristighed, men dog var saare beskeden i Forhold
til den Værdi, den unge Forfatter tillagde sit
Arbejde som det første betydningsfulde Skridt paa
en hidtil ubetraadt Bane. Han gjør i sin Fortale
opmærksom paa, at Adskilligt, som nu er gammelt og
tilvant, engang har vakt Studsen og Mistvivl som
nye Inventioner, og nævner som Exempler herpaa
Magnetnaalen og Bogtrykkerkunsten, hvorpaa han
uforfærdet fortsætter: »Jeg vil, uden at bebyrde
Læseren med et længere Omsvøb, ligne dette mit ringe
Forsøg med de ovenanførte.« Hvis man efter denne
Bebudelse venter sig noget Ualmindeligt, vil man
Illustration af N. K. Bredals »Gram og Signe«. Kbhvn. 1756.

forsaavidt ikke blive skuffet, som Bredals Syngestykke
virkelig er ualmindeligt - i sin Gyselighed; trods
sin Betydning som den første Repræsentant for en ny
dramatisk Genre vilde dette Opus rolig kunne være
forbigaaet her, hvis et flygtigt Kjendskab ikke var
nødvendigt for Opfattelsen af det operistiske Element
i Wessels »Kjærlighed uden Strømper«.

Hvad der i denne Forbindelse især har Betydning, ere
de rent lyriske Partier i Bredals Syngestykke, hvis
Handling - tagen af Saxos Fortælling om Kong Skjolds
Søn Gram, der tilbageerobrer sin Brud Signe fra hendes
Fader, den finske Konge Sumble, og den sachsiske Konge
Henrik, som uretmæssig har faaet Løfte paa hende -
udvikler sig gjennem Recitativ og Arie. Denne sidste
Bestanddel slutter aldeles vilkaarlig hver enkelt
Scene, og den blotte Meddelelse af nogle Prøver
paa denne Lyrik vil minde saa tilstrækkeligt om
den Wesselske Parodi, at man vil kunne forstaae
dennes komiske Virkning paa Samtiden ogsaa i denne
Henseende. Saaledes kvæder Kong Henrik:

Naar det tunge Skib maa synke, 
kan den lette Baad opholdes; 
naar en Trøstesløs maa klynke, 
er den Vise uforsagt.

Klog i Medgang, fræk i Fare 
derved ofte kan forvoldes,
at en ellers farlig Snare 
for os blier forgjæves lagt.

Kong Sumble giver sin Stemning Luft saalunde:

Paa en glad og yndig Sommer, 
som dog ikke længe varer,
seer vi Vinteren fremkommer, 
fuld af Mørke, fuld af Kuld.

Men midt i de mørke Dage 
Luften ofte sig opklarer 
og kan da des mer behage, 
naar Enhver er længselfuld.

Tjeneren Guttorms raisonnerende Lyrik bruger følgende
Billede:

Fuglen i sin trygge Rede 
zitrer dog for Slangens Tænder, 
naar han hvisler nedenfor.

Sikkerhed os kan forlede 
at vi ud af Vejen render,
naar vi har paa Lykken Spor. (Da Capo).

Og den yndige Prindsesse Signe ender en længere
Monolog, i hvilken hendes Hjerte vakler mellem de
to Bejler, med Betragtninger i Recitativ og Arie af
efterstaaende om Grethes Hjertekval stærkt mindende
Indhold:
Hvi blev Kong Henrik ikke borte,
da de Forpligtelser alt vare gjorte?
Hvi skal jeg være Aarsag i
en Mened, som dog aldrig kan
for Straffen blive fri ?
Men har jeg mig saa højt forsyndet derudi,
at jeg mit Hjerte gav til Gram i Ubesindighed, 
retfærdig Himmel! gjør Du da min gamle Fader fri;
straf ene mig, som dog desuden kjedes ved 
et Liv, som mig langt fælere end Døden er. 
Send, store Odin! dog en Tordenstraale 
paa mig, som uden Frygt vil taale
min Straf for mine Overtrædelser - - -
Jeg alt et Forbud for den visse Død fornemmer! 
Jeg mærker, at 
min Gejst blier mat 
og med Fornøjelse sin Svane-Sang istemmer.

Arie.
Naar alt Haab er rent forsvundet, 
har man og en Ende fundet 
paa sin Jammer og sin Kval. 
Naar man intet haver mer 
til at haabe, man da leer 
til Alt, hvad som hænde skal. 
(Hun sætter sig ned og falder i Søvn.)

Bredal gik med Opfinderens Selvfølelse videre
ad den ind-slagne Vej og skrev kort efter sin
dramatiske Debut i Anledning af Kongens Fødselsdag
»Eremiten, et nyt Musikalsk Hyrde-Spil, indrettet
som en Pastorelle«, der ligeledes opførtes i
en Privatkreds. Her er Bredal selv Opfinder af
Stykkets Fabel, der er højst snurrig: Philedor er
Menneskehader og boer som Eremit i en Skov; hans
Ven Licander opdager hans Skjulested, men kan ikke
ved sit Venskab formaa ham til at vende tilbage til
Menneskene, og Skjøndt han faaer en stærk Allieret i
Philedors Kjærlighed til Melisse, som gjengjælder hans
Følelse, er den menneskeforagtende Eneboer dog endnu
ved Udgangen af første Akt fast i sin Beslutning. Da
optræder i anden Akt »Rygtets Gud« og giver en
straalende Beskrivelse over Frederik V.s Dyder og de
af ham styrede Landes Lykke, hvorved der hos Philedor
vækkes en saa uimodstaaelig Lyst til at bo i disse
Lande under den dansk-norske Konges milde Scepter,
at han til sin Vens og sin Bruds Glæde forsoner sig
med Menneskeheden og vender tilbage til Samfundet.

Med sine følgende dramatiske Arbejder naaede Bredal
endelig op paa den privilegerede Scenes Brædder. De
ere - tre i Tallet - tarveligere end man næsten kan
tænke sig; kun »Den tvivlraadige Hyrde eller den
vovelige Prøve« gjorde nogen Lykke ved Opførelsen, men
Bredal havde dog med alt dette erhvervet sig en saadan
litterair Anseelse og en saa virksom Protektion,
at Regeringen lønnede ham med en Udnævnelse til
Borgemester i hans Fødeby. Han rejste derop 1761 og
vendte først tilbage til Hovedstaden ti Aar efter, da
han blev det ufrivillige Centrum i en stærk
Theaterbevægelse, den mere og mindre direkte Impuls til
et Par mærkelige Digterværker.

Vi benytte hans Fraværelse til kortelig at omtale
et andet til Theatret knyttet Navn: CHARLOTTE DOROTHEA 
BIEHL. Hun var en Datter af Sekretairen ved Billedhugger- 
og Bygningsakademiet paa Charlottenborg, og her saae
hun som ung Pige de franske Skuespillere optræde,
efterat hun alt fra Barn af med en ligefrem ustyrlig
Læselyst havde tilegnet sig al den Lekture, hun kunde
overkomme; Fransk og Italiensk havde hun lært sig
selv, og Vers skrev hun med Lethed, saa langt hun
kunde huske tilbage (se
hendes Selvbiografi i BlRCHS »Billedgalleri«).
Hun oversatte tidlig Skuespil for det kgl. Theater og
vovede sig derfra, efter Opfordring fra mange Sider,
til originale Arbejder. Hendes Litteraturkyndighed
skaffede hende det første Motiv: som Modstykke til
Goldonis »Kjærlige Kone« skrev hun paa fjorten
Dage(!) Femaktskomedien »Den kjærlige Mand«,
et af den danske Scenes første Originalskuespil
efter Holberg (1764), om end ikke, som Overskous
Theaterhistorie siger i Modstrid med sig selv
(II. 325, jvf. 212), absolut det første. Sin
Oprindelse fra Læsning, ikke fra Livet, røber dette
skruet-zirlige, overfladisk moraliserende Stykke ikke
mindre end de følgende fra samme Pen (»Den listige
Optrækkerske«, »Haarkløveren«, omtalt S. 317-19,
»Den forelskede Ven«, »Den kjærlige Datter« o. fl.);
men dels gjorde de Lykke ved Opførelsen, dels
forøgede de - i Forbindelse med Oversættelser som
Gessners »Abels Død« og Colardeaus »Calliste« -
Jomfru Biehls Ry i den Grad, at Kongen tilstod hende
en  aarlig Pension og at de skjønne Videnskabers
Selskab tilbød at optage hendes Poesi i sine
Skrifter.  Litterair Modgang lærte hun imidlertid
ogsaa at kjende, da P.A. HEIBERG skrev sin Parodi
»Mikkel og Malene« som Persiflage over hendes
Operatext »Orpheus og Eurydike«. Varigst Betydning
i Litteraturen har CH. D. BIEHL faaet ved sin
Oversættelse af »Don Quixote« (1776-77, ny
Udg. ved F.L. LIEBENBERG 1869), og endelig har hun i
vor Tid paany bragt sit Navn paa Dagsordenen ved
de i »Historisk Tidsskrift« offentliggjorte
Breve angaaende Regeringsforandringen 1784
og Hoffets intimere Historie fra Frederik IV.s
til Christian VII.s Dage, pikante Afsløringer,
hvis Troværdighed dog ikke er større, end at
Historikeren C. PAL.-MÜLLER finder sig beføjet
til at karakterisere Brevskriverinden som en
»Slots-Sladdertaske«.

Bredal vendte tilbage til Kjøbenhavn 1770 for at være 
ved Haanden med sin Specialitet, hvis der efter al
Rimelighed skulde blive Brug for den under Theatrets
nye Direkteur, den italienske Kapelmester Sarti. Han
tog ikke fejl i sin Beregning: Italieneren ønskede 
en dansk Syngespiltext, og »Tronfølgen i Sidon« blev 
skreven, komponeret og opført i April 1771. Handlingen 
er bygget over et tidligere benyttet Sujet (det 
franske Syngestykke »Le jardinier de Sidon« og 
Metastasios Opera »Il Rè pastore«) og højst
taabelig: Abdolonimus, »en Urtegaardsmand af kongelig
Byrd«, indsættes af Alexander den Store til Konge
af Sidon paa det Vilkaar, at hans Datter Euphemia
skal ægte »en ung Person af fornem Byrd« ved Navn
Cleobolus; men hun er allerede trolovet med en af
den kongelige Urtegaardsmands Gartnere, Agathocles, og
har tillidsfuldt imødeseet Foreningen med ham; thi -
som hun fortæller sin Fader i en af de første Scener
-  »jeg kommer nylig fra det Træ dernede i Haugen,
hvori Agathocles for tre Vintre siden skar mit 
Navn; det voxer og trives vel. Vi have begge med
Henrykkelse betragtet dette gode Forvarsel, og
dette er Aarsagen, hvorfor vi have tøvet saalænge«.
Altfor længe, desværre, thi Kongebudet lader sig ikke
trodse, og i anden Akt skal den tvungne Formæling
finde Sted i Venustemplet, paa hvis Alter der »brænde
tvende Hjerter med adskilte Luer«, hvilke under
Agathocles' Arie »forenes til eet«. Han fjerner
sig fortvivlet, og Ceremonien skal nu foregaa.
Da vender han tilbage, »klædt i hvide Klæder
med udslagne Haar og en grøn Krands om Hovedet«,
udraabende: »Til en saa højtidelig Fest som denne
hører et højtideligt Offer. Sidon har faaet
en Konge og Euphemia en Brudgom. Agathocles
alene har for sin oprigtige Kjærlighed intet Andet
faaet i sin Lod, hvorved han kan gjøre sig navnkundig
for sine Medborgere, end et Hjerte, som er for stort
til at overleve Vanære.« Hvorpaa han tager Afsked
med Alle, »stikker sig og falder om«. Almindelig
Bestyrtelse og ligesaa almindelig Opbydelse af
samtlige Tilstedeværendes dydige Følelser: Cleobolus
vil give Afkald paa sin Brud og Alexanders
Sendebud paa sin Fordring, af Rørelse over en saa
usædvanlig Dyd« - men ak! nu er det jo desværre
forsiide! Dog nej! Agathocles rejser sig meget
hastig og erklærer, at han lever: »Jeg forbeholdt
mig at give mig Hjertestødet til det sidste Øjeblik,
- behold Du, Cleobolus, Tronen, naar jeg blot faaer
Euphemia!« - »Nej, ædelmodige Ven!« - Alt ender
saaledes i Fryd og Gammen, Alexanders Sendebud
udtaler som sit opbyggelige Slutningsresultat den
Bemærkning: »Ere  alle Borgere i Sidon saa dydige
som disse, jeg her haver forefundet, da kunne de
endogsaa beskæmme Grækerne«, og Koret istemmer:

En Urtegaardsmand og en Konge bør nøje
de samme Slags Regler sig holde for Øje,
om Haugen og Staten skal komme sig vel.
De ædleste Planter bør trives og gjødes, 
de ædleste Borgere æres og fødes,
alt Ukrud bør rykkes op uden Forskjel.
»Tronfølgen i Sidon« gjorde megen Lykke; man fandt
Texten rørende, uden at ane, at en didaktisk Lyrik
som den i ovenstaaende Strofe eller i Arien;

Naar Stormen paa Bjergene Træer oprødder, 
den sparer smaa Kviste ved Bjergenes Fødder 
og svageste Siv.
Vor gunstigste Skjæbne i Alt os har føjet; 
hvor ædelt, hvor roligt, hvor sødt og fornøjet 
er dette vort Liv -

kun ved et Hanefjed var skilt fra den truende
Parodi; Musiken pristes som sublim, især en Arie, i
hvilken Morgenens Frembrud skildredes ved Orkestrets
Efterligning af Gjøgens Kukken, Frøernes Kvækken
o. s. v. Der var derfor almindelig Tilfredshed, da
Bredal blev udnævnt til Direkteur for Skuespillet
ved Siden af Sarti. Men da han den 7. Oktbr. 1771
aabnede Saisonen med »Tronfølgen i Sidon«, mødtes
denne hans Indvielse af den nye Æra med en Protest,
der kom ham ligesaa uventet, som den senere blev
ham overraskende i de Følger, den drog efter
sig. Thi samme Dag udsendtes det første Nummer af
»Den dramatiske Journal« udgivet anonymt af den unge
Student Rosenstand-Goiske, og en sønderlemmende Kritik
af »Tronfølgen« var dette nye dramaturgiske Organs
Debut-Artikel.

PEDER ROSENSTAND-GOISKE, f. 1753 og Student 1769,
havde i sit lærde Fædrehjem (S. 235) indsuget
videnskabelige Interesser og drev derfor sit
Yndlingsstudium, Dramaturgien, ikke paa Dilettanters
Vis, men med grundig Fordybelse i de Skrifter, af
hvilke man dengang øste æsthetisk Viden: blandt de
gamle Forfattere Aristoteles, Quintilian og Horats,
blandt de nyere Batteux og Boileau, Hume, Pope og
Dryden og fremfor Alt Lessing, hvis nylig udkomne
»Hamburgische Dramaturgie« just blev ham Impulsen til
hans Optræden som Kritiker. »Den dramatiske Journal«
er et meget vigtigt Aktstykke i vor Theaterhistorie;
just fordi Rosenstand ikke indlader sig paa
abstrakt-æsthetiske Undersøgelser, men bestandig
knytter sine Bemærkninger til de foreliggende Skuespil
og navnlig til deres Udførelse, er »Journalen«
bleven os saa at sige den eneste Kilde, af hvilken
der kan hentes Kundskab om vore ældre Scenekunstneres
Fremstilling af det nationale Repertoire, først og
fremmest Holberg. Et sundt dramatisk Blik aabenbarer
Kritikeren, saa ung han end
er; baade hvad han paapeger som heldige Træk i 
Fremstillingen, hvad han fremhæver som misforstaaet 
Opfattelse eller som mangelfuldt i Gjengivelsen, 
røber en for scenisk Kunst ualmindelig opladt Sands, 
støttet af en tro Hukommelse og en omhyggelig
Forberedelse, en stadig fornyet Indtrængen i det
Skuespil, hvis Opførelse skal bedømmes. Hvad der
gjorde Rosenstands Kritik forhadt for Samtiden, var
den ungdommelige Hensynsløshed, hvormed han fremsatte
sine Domme om Skuepladsens Veteraner ikke mindre
end om dens Novicer; Schillers Wallenstein-Replik:
»Schnell fertig ist die Jugend mit dem Wort«, faaer
hos Rosenstand en dobbelt Bekræftelse, thi ogsaa
hans stilistiske Form har alle Hastværkets Fejl, der
maatte støde dobbelt hos en Dommer, som altid strengt
revsede »utilladelig Skjødesløshed og Mangel paa Omhu«
i den Kunstart, han stævnede ind for sit Areopag.

Intet Under derfor, at Bredal maatte føle sig
højlig krænket over Journalens noget overfladisk
afvisende og ikke ganske loyale Dom over hans alment
beundrede »Tronfølge«, som jo tilmed havde været hans
nærmeste Adkomst til Direkteurstillingen. Ejheller
kan man undres over, at han villig laante Øre til de
Theaterfolk, der opfordrede ham til at give Raat for
Usødet, og med den personlige Indignations Iver strax
tog fat paa Værket, saa han Fjorteridedagen efter Angrebet 
havde sit Svar færdigt: »Den dramatiske Journal eller Critik 
over Tronfølgen i Sidon, et Efterstykke  i een Handling«. 
Havde Bredal sin Stilling som Theaterdirekteur at takke 
for den Fordel i Polemiken, at han kunde komme sin Modstander
tillivs fra selve Scenen, saa var han paa den anden
Side loyal nok til ikke at ville overrumple ham, idet
han udgav sit Stykke i Trykken en Ugestid forinden
Opførelsen. Denne Uge var fyldt af en lidenskabelig
Agitation for og imod, under hvilken de saakaldte
»Journalister« hævdede Trampe- og Pibe-Frihed
som en selvfølgelig Konsekvens af Pressefriheden,
medens Bredals Tilhængere mente sig berettigede til,
»som Rolige, med Magt at dæmpe de Urolige«. Det var
naturligvis den bag »Efterstykket« liggende Sag mere
end dette selv, som satte Sindene i Bevægelse; thi
Bredals polemiske Piece er ingenlunde saa ueffen,
som den har faaet Ry for, og dens Dialog er endog
usædvanlig livlig. I en Samtale mellem »Hr. Journal,
en Skolemester«, og Akteurerne gjennemgaaes Kritiken
Punkt for Punkt, tildels med Anførelse af dens egne
Ord, og - om end temmelig bredt - ikke uden træffende
Modbemærkninger. En Henvendelse til Publikum ender
Stykket:

Til Skuepladsens Gavn og Ære 
en sund Kritik kan gavnlig være, 
ej ondskabsfuld, partisk og gal;
Velyndere! det staaer til Eder 
at dømme, hvad Kritiken hedder 
i den Dramatiske Journal.

Vor Sag til Doms da er optagen. 
Naar Publikum har dømt i Sagen, 
Enhver af os sig nøje skal; 
et Vink af Eder mere gjælder 
end alle Domme, som man fælder 
i den Dramatiske Journal.

Bredals dramatiserede Imødegaaelse af Rosenstands
Kritik kom til første - og eneste - Opførelse,
sammen med »Tronfølgen i Sidon«, den 25. Novbr. 1771,
en af de mest bevægede Dage i det danske Theaters
Historie. OVERSKOU giver en udførlig Skildring
af Begivenhederne (II. 473-78); her maa det være
nok at minde om, at Studenterne havde taget Parti
for »Journalisterne«, medens Bredal og hans Stykke
havde deres Forsvarere i Garnisonens Officierer, der
»ikke vilde taale, at en Blæksmører spillede en af
Hs. Majestæt bestaltet Direkteur og galant Mand paa
Næsen«, og tillige, som de af Kritiken fornærmede
Aktricers Tilbedere, paa en Maade kæmpede pro aris
et focis, fast bestemte paa at »give Journalisten
med hans ganske Anhang en Lektion, saa at de
skulde krybe i et Musehul«. I Skuespilhuset var
Stemningen lidenskabelig spændt paa begge Sider;
allerede »Tronfølgen« gav Anledning til demonstrative
Bifalds- og Mishagsytringer, og under Efterspillet
tørnede Partierne sammen med Stokke og Kaarder,
under Skrig og Hvin fra Logernes Damepublikum. Slaget
endte foreløbig med, at Studenterne bleve drevne ud,
hvorpaa Stykket, efter et peremptorisk »Weiter!«
fra de martialske Kunstbeskytteres Fører, spilledes
videre under de Tilbageblevnes stigende Jubel; men
ude paa Torvet og i Byens offentlige Beværtninger
bleve Skjærmydslerne gjenoptagne, og der vankede
adskillige braadne Pander.

Under alt dette laa JOHANNES EWALD syg og 
værkbruden hjemme i sit Logis, men med klar og livlig
Hjerne opfattede han Beretningerne om Kampdagens
Episoder, og den Komik, der laa i den brutale Magts
Bestigen af det æsthetiske Dommersæde, besjælede ham
saaledes, at dens Fylde maatte have Luft, og i Løbet
af sexogtredive Timer bragte han, liggende i Sengen
og med et Bræt til Pult, sit »tragicomiske Forspil«
til Bredals »Efterstykke« paa Papiret: »De brutale
Klappere«, som fjorten Dage efter forelaa trykt i et
ret betydeligt Oplag og strax blev udsolgt. Dette
dramatiske Arbejde, skrevet i kortere Tid end en
Digter 
mangengang maa anvende paa en Lejlighedsvises fire Strofer,
er tilvisse intet komisk Mesterværk, og det skyldes
kun Øjeblikkets lidenskabelig markerede Partistilling,
at det fra toneangivende Side strax blev betegnet
som et saadant; men desuagtet synes os WELHAVENS
ellers saa fint forstaaende Dom ubillig og mere end
tilbørlig stærkt paavirket af hans Bestræbelse for
at rehabilitere Bredals litteraire Ære, naar han
i sin Afhandling om »Ewald og de norske Digtere«
til hvilken der i det Følgende oftere vil blive
taget Hensyn, og hvortil vi derfor herved henvise
(»Saml. Skrftr.« VIII.), noget kategorisk stempler
Ewalds Improvisation som manglende Vittighed og
sætter dens væsenligste Fortrin i »nogle heldige
Ordspil«, medens Diktionen forøvrigt siges at være
»delt mellem brutal Svulst, Plathed hos Vært,
Værtinde og Kjælderpige og rhetorisk Bredde hos
Erast«. At Erast til Begrundelse af Udpibningen
fører et akademisk Raisonnement, der er Ewalds egen
theoretiske Betragtning og derfor kun lidet passer
til den Situation, han har lagt tilrette i sit Stykke,
kunne vi let blive enige om; men ligesaa uomtvisteligt
er det, at Digteren med virkelig komisk Fynd har
ramt de Personligheder, Motiver og Misforstaaelser,
af hvilke den brutale Agitation for Bredals Sag var
sammensat. Naar Værten efter bedste Evne puster til
Theateroptøjerne, fordi de fylde hans Værtshus med
livligt drikkende Gjæster, eller naar Kjælderpigen,
overensstemmende med sin tilvante Tankegang, mener,
at »Journalen« formodenlig maa være et berygtet
Fruentimmer, siden hun skal pibes ud? saa er dette
Indblik i Pøbelens Tankegang ikke mindre sikkert end
den Lyd af militair Trompetklang, der fornemmes i et
Replikskifte som dette mellem de brutale Klappere:

BISTER.
Hør! Troer Du, at jeg har Forfatteren saa kjær,
at jeg af Venskab tog mig denne Sag saa nær?
Hvad? Eller troer Du, at jeg blev hans Vaabendrager,
fordi hans - hvad det er - hans Efterspil behager?
Nej! Lad det være skjønt! Hans Ret lad være størst!
Men, om det faldt mig ind, Parbleu! saa peb jeg først?
Men først, min Broder! først! Thi mig og os tilkommer
den Ret i slig en Sag, at være første Dommer, 
Lad En kun rejse sig og sige derimod! 
Ha, jeg forstaaer min Stok! og denne Prygl er god! 
Lad Stykket være mat og uden Sands og Orden,
af alle Skuespil det dummeste paa Jorden, 
galt eller ypperligt; det være født af Had, 
af Hævn, af Billighed og Himlen veed af hvad! - 
Hvad bryder jeg mig vel om slige Bagateller?

BÜRGERSCHRECK.
Jeg tænker ej derpaa.

KLAPPHANS.
Jeg, paa min Sjæl, ejheller! 
Jeg klapper ligefuldt.

RECHTBRUDER.
Ja, Broder, Du har Ret!

BISTER. 
Men lad dem kny derom! Ha, lad dem vove det! 
Hr. Bogorm! fra vort Vink skal Du ærbødigt hente 
Tilladelse til Sligt! Saalænge skal Du vente!

En for en maa vi paavise Traadene i det Net, i hvilket
Wessel kvalte den slette Smag, da Tidens Fylde var
kommen. Bredals Syngespil-Digtning vil man nu kjende
og have i Minde; uden at forstyrre dens litteraire
Sammenhæng med Parodien vil det paa den anden Side
kunne fremhæves, at Genrens Indførelse paa Scenen
lettede Vejen for det Ewaldske Syngestykke, ligesom
Bredal søgte at benytte Ewalds Pen for Skuepladsen
ved at formaa ham til at bearbejde Pfeffels »Philemon
und Baucis« og endog efter »De brutale Klapperes«
Fremkomst var virksom for at skaffe »Balders Død«
opført. At han havde god Smag for andre dramatiske
Retninger end sin egen, viser sig ogsaa deraf, at hans
første Forøgelse af Repertoiret var Lessings »Minna
von Barnhelm«, der bragtes frem i en god Opførelse,
og at et af hans næste Skridt som Direkteur gik ud
paa at fremkalde en national Tragedie. I Oktober 1771
udstedte Bredal nemlig en Bekjendtgjørelse, hvori det
hedder: »Enhver Patriot og Elsker af Sproget længes
efter at se den første danske Original-Tragedie. Man
er allerede overbevist om, at dette har sin Grund,
ikke i Mangel af Genier iblandt os, men maaske i
Mangel af Opmuntringer og Belønninger. For nogenlunde
at afhjælpe denne Mangel er der bleven besluttet,
at naar et nyt originalt dansk Hovedstykke til
Skuepladsen er indleveret og spillet et Par Gange
med Bifald af Publikum, bliver en hel Aftens Indkomst
overdragen til Stykkets Forfatter.«

Denne Indkomst vilde være falden paa et trængende
Sted, hvis man havde ladet den blive den allerede
foreliggende, kort forinden fremkomne første originale
danske Tragedie tildel: EWALDS »Rolf Krake«. Dette
Arbejde havde imidlertid, som Digteren selv siger
i en paabegyndt Fortale, hverken gjort Lykke hos
Kunstdommere, hos Publikum eller hos Boghandlere,
saa det vel endnu mindre var at vente, at Theatret
skulde viile vove sig ilag med et Værk, hvis Fejl
vare saa iøjnefaldende, og hvis digteriske
Betydning just beroede paa den for et Theater mislige
Omstændighed, at det betegnede et Brud med det Gamle
og pegede hen mod noget uprøvet, tilmed uklart antydet
Nyt. Thi et Brud med den tilvante Stil var denne
nordiske Tragedie med Prosa-Dialog, medens det Drama,
Theatret søgte at fremkalde, stiltiende forudsattes at
ville holde sig indenfor de anerkjendte Kunstregler.

Om disse maa der kortelig mindes, saaledes som den 
franske Tragedie fastholdt dem. Fra Renaissancetidens
Begejstring for Antiken havde Ludvig XIV.s Tidsalder
arvet sine tragiske Emner, der udelukkende hentedes
fra Grækenlands, Roms og de vestasiatiske Rigers
Historie. Men dette klassiske Stof behandledes
forsaavidt i ganske moderne Aand, som det i
Virkeligheden var den konventionelle franske Hofpomp,
der prægede Diktionen, og et ikke mindre konventionelt
Æresbegreb, som affødte Konflikten. Skjøndt selve den
sceniske Fremstilling af disse Tragedier gik saa vidt
i sine Indrømmelser til det Moderne, at de græske
Helte mødte med Allongeparyk og Galanterikaarde,
Heltinderne med Hovedpynt og Snørliv, mente man sig
dog paa fuldkommen klassisk Grund og gjorde sig især
til af den Strenghed, hvormed man formentlig overholdt
den græske Poetiks Regler, uagtet man misforstod
Aristoteles i et Hovedpunkt, hans Sammenkjædning af
Skyld og Skjæbne, og derfor aldrig naaede videre
end til en overfladisk Begrundelse af Handlingens
tragiske Udfald. Til Gjengjæld fastholdtes, som det
er Franskmændene ejendommeligt, Poetikens formelle
Bestemmelser desto omhyggeligere, og fra Loven om
de saakaldte »tre Enheder«, Fordringen om en enkelt
Handlings Tilendebringelse paa et og samme Sted i
Løbet af en Dag, gaves der ingen Dispensation; med
epigrammatisk Fynd havde Boileau udformet denne den
dramaturgiske Katekismes første og store Bud i de
berømte Vers, der i hans »Art poétique« fordre

qu'en un lieu, qu'en un jour, un seul fait accompli
tienne jusqu'à la fin le théâtre rempli.

Den ubetingede Overholdelse af denne Regel opdrog
de franske Dramatikere med streng Tugt til en vis
Grad af formel Behændighed, der imidlertid maatte
kjøbes med Opofrelse af videre rækkende digteriske
Erhvervelser. Den enkelt gjennemførte Handling maatte,
ved Manglen paa Episoder, komme til at savne den
Afvexling af
Lys og Skygge, der gjør det Shakspeareske Skuespil
til et Billede af Verden, og efterhaanden begrændse
Handlingens Parter til et faststaaende Apparat
som det absolut Fornødne: Tyran eller Skurk som
det onde, Helt og Heltinde som det ophøjede og
deres respektive Fortrolige som det raadgivende
og mellem dem budbringende Element; den strengt
overholdte Tidsfordring umuliggjorde al Skildring af
aandelig Væxt og Udvikling og forvandlede Karakter
til Karikatur, fordi der kun var levnet Øjeblikke
til de Omslag, der ifølge deres Væsen fordrede
længere Motivering; Steds-Enheden endelig dræbte
al Lokal-Kolorit, idet den tvang Digteren til at
henlægge sit Stykkes Handling til et helt abstrakt
Territorium - en Søjlehal, en Forgaard til Et eller
Andet - hvor hans Personer kunde mødes, uden at man
fik Grund til at spørge sig selv, hvorledes de just
kunde træffe sammen der.

De store Tragikere i Ludvig XIV.s Tidsalder, som
skabte denne dramatiske Form, vare med deres pompeuse
Sprog og betagende rhetoriske Pathos Digtere nok til
at udfylde den med et Indhold, der gav dette Drama en
Førsterangsplads i Frankrigs klassiske Litteratur,
men just i samme Grad gjorde det vanskeligt at
forplante Kunstretningen til andre, aandelig og
især sproglig forudsætningsløse Jordstrøg. Efter
Corneilles purpurklædte og Racines hofmands-elegante
Tragediedigtning fulgte i den Periode, hvormed
vi her beskjæftige os, VOLTAIRES Optagelse af
Stilen som Medium for hans reformatoriske Tanker;
af denne Anvendelse modtog den endnu sin sidste
Leveberettigelse, men Dødstegnet havde alt mærket
dens Ansigt, just fordi det var en Tendens og ikke
dens egen organiske Totalitet, der holdt Liv i den.

I denne sin sidste Fase naaede Stilen til os. I
Saisonen 1756-57 var Voltaires »Zaïre« bleven bragt
til Opførelse med stort Bifald, og en Række Aar
efter hinanden holdt Tragedien sig paa Scenen under
usvækket Deltagelse. Det var dette - formedelst sit
Brud paa antikt Emnevalg forøvrigt specielt mærkelige
- Exemplar af fransk Tragediedigtning, der nærmest
foresvævede den unge Normand

JOHAN NORDAHL BRUN (1745-1816), da han under et 
Ophold i Kjøbenhavn som Amanuensis hos den hidkaldte   
Biskop Gunnerus (S. 275) efterfulgte Bredals Opfordring 
og skrev sin efter
alle akademiske Regler forfattede Tragedie »Zarine«   
paa Basis af »et Grundrids«, som han fandt i »vor 
store Guldbergs« Verdenshistorie. Var Ewald med samt 
sin »Rolf Krake« en poetisk Drømmer, der gik sine 
egne Veje i brændende Tro paa, at de ogsaa vare 
Digtekunstens, saa var J.N. Brun en praktisk Natur, 
der havde en bestemt Villie til at gjøre sit poetiske 
Pund gjældende saa hurtigt og saa kraftigt som muligt; 
lad os tilføje, at han var en virkelig digterisk udrustet
Natur, og at han, med sine Evner i fortrinlig Orden og 
stærk Bevidsthed om dem, baade som Digter, Taler og 
Embedsmand svarede til den klare og skarpe Personlighed, 
hans her hensatte Billede fra en senere Tid vækker 
Forestilling  om. Og man vil i  denne Profil ogsaa 
lettelig finde de Træk, der tale til os i den Fortale
til »Zarine«, hvormed Brun tilegnede sin Protektor
Gunnerus sit Drama: »Et Sørgespil!« siger han; 
»hvilken Formastelse! Jeg tænkte alene derpaa, og 
Pennen faldt mig af Haanden. Men strax følte jeg, at   
jeg var en Normand; og manglede jeg end andre Gaver, 
saa havde jeg dog Dristighed nok og Lyst til at
forsøge  det Vanskeligste.«

Emnet til »Zarine« er hentet fra Mediens Historie. De
personale Forhold ere arrangerede saalunde: den
mediske Konge Cyaxares' Hærfører og Svigersøn Stryange
har til Fortrolig sin 
Næstkommanderende Lorano, hvilken er en slet Person,
som opflammer sin Feltherres utilbørlige Kjærlighed
til den af ham overvundne Sacer-Dronning Zarine og
efter bedste Evne søger at holde hans Gemalinde
Rhetea samt hendes Fortrolige Nitocre borte, paa
det at han selv kan fremme sine Elskovsplaner med
Hensyn til sin Foresattes Hustru. Men trods alle hans
Bestræbelser træffe Hustruen og Elskerinden hinanden,
den sande Sammenhæng aabenbares, den angergivne
Stryange »stikker sig«, Lorano lægges i Lænker,
og Rhetea staaer utrøstelig tilbage.

Et Par Citater af Stykkets talrige Monologer vil
vise Enhver, der har »Kjærlighed uden Strømper« i
Erindring, hvor sikkert Parodien har ramt »Zarine«
som sit nærmeste Forbillede, samtidig med at den har
stemplet hele Genren som latterlig Unatur. Stryange
giver sit Hjertes tvedelte Følelse Luft i en Række
Betragtninger, der uden Brud paa den parodiske
Heltestil kunde indsættes istedetfor Johans Monolog,
da han skal hen og stjæle de skjæbnesvangre Strømper:
»O! hvilken Kval og Strid! Mit Hjerte splittes ad!«
(4. Akt 1. Sc.); saaledes expektorerer nemlig den
mediske Helt sig:

Hvad Strid udi mit Bryst, en Ild den anden møder:
af Ømhed nu for Dig, Rhetea,  Hjertet bløder, 
nu Sacers Dronning vandt, og hendes Yndighed 
udjager af mit Bryst min første Kjærlighed. 
Nu Pligt og Ed igjen mit Hjerte sønderriver, 
min Elskov hader jeg og selv min Bøddel bliver. 
Ja, Dyd, Uskyldighed! Du har, jeg føler det, 
Du har i Himlen den, som vaager for din Ret - - 
Men Sacers Dronning? - Nej, jeg Dyden overvinder, 
jeg glemmer Ed og Pligt, og ingen Lov forbinder - - 
Dog - hvorfor glemme Pligt? Jeg Dronningen har kjær, 
det er: jeg agter højt Dyd og Fortjenester.

Efter samme Formular klager Zarine sin Nød:

O Elskov, skulde Du mod Dyd i Hjertet stride,
hvor vilde det Dig gaa! hvad maatte jeg ej lide! 
Skjøndt yndet af min Sjæl, Du rene, spæde Lyst 
dog maatte give tabt for Dyden i mit Bryst. 
Ja, himmelsendte Dyd! mit Hjertes Herskerinde, 
Du bør, Du maa, Du skal mod Elskov Sejer vinde, 
Du fra min Ungdom var min Fryd, min Ro og Løn. 
Vig derfor, Elskov, vig, Du Hjertets yngre Søn!
Men kunde disse to forenes i mit Hjerte, 
o Himmel! det var Alt, hvad jeg af Dig begjærte. 
Hvis ikke, styrk min Sjæl, gjør Dyden sejerrig. 
Ja, Himmel, lad mig ej vanære den og Dig!

Hurtigt og med gjennemgribende Virkning i
Øjeblikket kom Reaktionen imod den franske Smag,
skjøndt denne var sejglivet nok til endnu en Stund
at overleve Tilbageslaget. Traadene vare lagte
tilrette. Situationen ventede kun paa den kunstfærdige
Haand, der kunde flette dem til Net - og som i Leg,
med godmodigt Lune spillende om Munden og neppe med
fuldt klar Bevidsthed om den Reformation, der herved
indlededes, greb en alt Andet end polemisk, tvertimod
overvejende kontemplativ, noget magelig og paa sin
lidet aggressive Maade skeptisk Natur fat paa Væven
og fremkaldte - vistnok til Forundring for sig selv -
det uforgængelige Billede, af hvis karikerende Træk vi
nu nærmest kjende selve Gjenstanden for Karikaturen:
WESSEL skrev sin »Kjærlighed uden Strømper«.

Familien Wessel er af hollandsk Byrd. Den norske
Grens Stamfader blev Raadmand i Throndhjem, og det
er til hans Berømmelse Folkevisen synger:

Samme Fader avlede 
atten fulde Søskende!
Døtre sex og Sønner tolv - 
en af dem var Tordenskjold.

En af Tordenskjolds Brødre havde en Søn, som den
6. Oktbr. 1742 blev Fader til Johan Herman Wessel,
født paa Jonsrud Plads ved Vestby Præstegaard, et
Par Mil Syd for Christiania. Fra denne Bys lærde
Skole blev han Student 1761 og tog anden Examen
Aaret efter. Under de efterfølgende ti Aars Ophold
i Kjøbenhavn høre vi intet til ham, vide ikke Andet
om ham, end hvad der kan sluttes af hans senere
litteraire Produktion: at han erhvervede sig sproglig
Kyndighed og udbredt Læsning i fremmede Tungemaal,
især Fransk og Engelsk, og overhovedet dyrkede
Humaniora, uddannende sig en selvstændig Opfattelse
af de mangfoldige litteraire Fænomener, der vare oppe
i Tiden. Et behageligt æsthetiserende Omgangsliv blev
tidligt Wessel til en kjær Vane, saa han foretrak
at skaffe sig sit tarvelige Udkomme og holde sig
nær ved Hovedstadens Theater- og Litteraturliv ved
Hjælp af nogle faa Informationer fremfor at følge de
ubemidlede norske Studenters sædvan-
Titelkobber til den første samlede Udgave af J. H. Wessels Skrifter 1787.
lige Udvej: at vende tilbage til Fødelandet og
»konditionere« som Huslærer eller Medhjælper
hos en Præst, benyttende Fritimerne til
Examensforberedelse. Wessel har aabenbart sat
allerstørst Pris paa sin personlige Uafhængighed og
derfor indskrænket sine Fornødenheder og Forbindelser
til det strengt Nødvendige. Ogsaa i denne Forstand
gjælde S. Kierkegaards skjønne Ord om ham, egenlig
anvendte paa hele hans litteraire Stilling: »Wessel
har sagt, at han holder sig udenfor, hvor der er
Trængsel; det skal ogsaa times ham efter Døden; han
staaer ene, udenfor Trængselen efter Udødeligheden.«

Ene stod han paa en højst tiltalende Maade, da
han udsendte sit navnkundigste Arbejde. Thi medens
den fra dansk Side fremkomne Kritik over »Zarine«
gav Anledning til, at Landsmændene fylkede sig
til Forsvar om J.N. Brun i »det Norske Selskab«,
hvis frie og aandfulde Omgangsliv altid drog Wessel
til sig, hævdede han just paa samme Tid og i samme
Anledning sin litteraire Selvstændighed ved at
skrive »Kjærlighed uden Strømper«, aabenbarende
med det Samme sin elskværdige Beskedenhed,
idet han kun gjorde enkelte Venner bekjendt med sit
Værk og længe modstod deres ivrige Opmuntringer
til at udgive det, uvillig til at træde frem for
Offentligheden og - som et ægte umiddelbart Geni -
uden nogen stærk Fornemmelse af denne i Løbet af
en Maanedstid improviserede Digtnings afgjørende
Betydning. Omsider besluttede Wessel sig til at udgive
Stykket paa eget Forlag, efterat der i Stilhed var
sikret ham en nogenlunde betryggende Subskription,
og den 2. Septbr. 1772 falbødes for første Gang
dette vor Litteraturs klassiske Mesterværk i
Adresseavisen - uden Nævnelse af Forfatteren. Et
halvt Aar efter bragtes det til Opførelse med en
af Kapelmester SCALABRINI komponeret Musik. Om den
sceniske Fremstilling fortæller OVERSKOU: »Imellem
de forskjellige Maader, hvorpaa man har villet have
dette Stykke givet, valgte Skuespillerne den, som
sikkert er den rette, ligesom den er den tækkeligste
og effektfuldeste: de gjorde, i tilsyneladende Alvor,
en komisk Pathos i Deklamation og Gestikulation til
Foredragets Grundtone, lod Ironien skimte igjennem
deres Reflexioner over sig selv og sank ned til
plat Hverdagslighed paa de enkelte Steder, hvor
Naturen gaaer over Optugtelsen, saa at de glemme
Heltevæsenet. Syngenumerne gaves i stor Stil med de
italienske Sangeres mange Udpyntninger og
Titelblad til første Udgave af »Kjærlighed uden Strømper«.
lange Kadencer, udførte med bemærkelig stor, men af og
til pudsig uheldig Omhu, for at den utilstrækkelige
Stemme ikke skulde knække.« Rosenstand-Goiskes
»Dramatiske Journal« indprenter overensstemmende
hermed - og til Advarsel mod nogle ved de første
Opførelser forekommende altfor drastiske Overdrivelser
- Skuespillerne »at de maa erindre dem, at Forfatteren
altid har villet have sine Personer underholdte
[o: gjennemførte] med en vis Dignitet«, og RAHBEK
meddeler i Fortalen til sin Udgave af Wessel, 
at »ved en Privatforestilling af Stykket, hvor 
Wessel selv spilte med, Alting blev givet i fuld
Overensstemmelse med Digtets Tone, de høje Steder
højtragisk, de kjælne smeltende, de lave lavt, men
Alt med fuldkomneste Alvorlighed«. Kostumerne vare -
som Parodien selv - en Blanding af Hverdagsklæder
og Helteskrud; Johan bar i femte Akt til hvide
Bomuldsstrømper med Tinspænder »en grøn romansk
Silkekappe« med Guldgaloner og Hjelm med Fjer, Mads
viste sig i de første Akter med Skomager-Skjødskind,
men steg i Løbet af den tragiske Handling til romersk
Toga og fjerbusket Hjelm, medens hans »Fortrolige«
Jesper optraadte med trekantet Hat med Fjer og
Kokarde. Hosstaaende noget senere Tegning har dog en
fra denne Beskrivelse hel forskjellig Kostumering.
»Kjærlighed uden Strømper« betragte vi som kjendt 
fra Scene til Scene; den ovenfor givne Redegjørelse 
for Parodiens litteraire Forudsætninger vil forhaabenlig
danne en fyldestgjørende Baggrund for dens Forstaaelse 
selv i det Enkelte. Helt igjennem vil man i Tale og 
Situation mindes saavel om »Tronfølgen« som om »Zarine«; 
men medens disse Arbejder have været Wessel mest 
nærværende og ydet ham Anledningen, naaer hans Parodi 
et langt større Maal end disse to mislykkede Exemplarer, 
idet den tager hele litteraire Genrer paa Kornet og
viser det Unaturlige og Fade i deres Methode, for
Syngestykkets Vedkommende ved, i Lighed med hele
dets overfladiske Konstruktion, at hefte de trivielt
raisonnerende, men bombastisk foredragne Arier
til Dialogen, for Tragediens ved den kosteligste
Travestering just af alle de Regler, der betragtedes 
som dens Livsprincip: Handlingens Enhed er med den 
kaadeste Lystighed iagttaget i Motivet med det 
skjæbnesvangre Strømpepar, af hvis Erhvervelse Liv 
og Død afhænger; for Overholdelsen af Tidens Enhed 
er selve Skjæbnen den mørke Vogter, thi den har 
gjennem Drømmen forkyndt Grethe, at »hun aldrig 
bliver gift, hvis det idag ej skeer«, hvorved den 
tragiske Katastrofe gjøres uundgaaelig, fordi »en 
Dags Opsættelse«, som ene kunde bortmane den, er 
utilstedelig baade ifølge Skjæbnens og den 
aristoteliske Poetiks Love; endelig har Bevarelsen 
af Stedets Enhed følgerigtigt ført til en fuldkommen 
abstrakt Lokalitet, hvor Grethe sover og spiser, 
hvor Johan opsøges af Mette og Mads konfererer sin 
Kistes Indhold med Inventarielisten. Paa langs og 
paa tvers maales denne Scene af de Handlendes 
Helteskridt, medens de paa ulastelige Alexandrinere 
give deres tragisk-splidagtige Følelser Luft; Grethe 
sin Kamp mellem Fornuft og Kjærlighed, Johan sin Tvist 
mellem Ære og Elskov og senere, da han fristes til at 
stjæle Strømperne fra sin Rival, mellem Kjærlighed og 
Dyd. Her udfolder Handlingen sig med det hele
konventionelle Apparat af Drømme og Anelser,
Besvimelser og Besværgelser, hvis Modsætning til 
Konfliktens lattervækkende Ubetydelighed og de lave 
Drifter, den vækker tillive, just frembringer den 
komiske Dobbelthed, der er en Parodis sande Sjæl. 
I Persontegning, Replikføring og Situation er denne 
Dobbelthed bestandig virkningsfuldt tilstede. De Helte 
og Heltinder, Skjæbnen har hævet op i Tragediens Adelsklasse, 
tynges atter og atter ned af deres Naturs medfødte
Simpelhed - Grethe af sin ustyrlige Appetit, Johan
af sin hele moralske Slattethed, der i Holdning
ligner det Strømpeskaft, han savner, Mads af sin
gnieragtige Smaalighed o. s. fr. Den tragiske Stil
overholdes samvittighedsfuldt med de Antitheser
og den Billedpomp, den udkræver, men hvert Øjeblik
træder Kothurnen i Rendestenen formedelst de platte
Ord og trivielle Billeder, Personerne ifølge deres
Naturbeskaffenhed henfalde til, som naar Johan i sin
højstemte pathetiske Dialog, hvor han staaer paa
Handlingens Højdepunkt, uvilkaarlig bruger Udtryk
fra den mest materielle Sfære, taler om, at Dyd og
Elskov ikke kan »søbe af eet Fad«, sammenligner
sit Hjerte med en Sæk, i hvilken de to stridende
Følelser klamres, saa den »revner snart«, kalder Dyden
sin »Kjæledægge« og tiltaler Amor som den »lille
Snottede«. Ikke mindre falde de Optrædende ud af
Stilen i Situationerne, ved enten at gaa betragtende
og reflekterende ved Siden af dem, som naar Grethe
drøfter Hensigtsmæssigheden af en Besvimelse og
indhenter Raad desangaaende, eller ved at lænke den
haandgribeligste Prosa til deres ideale Pathos, som i
Stykkets Slutningsscene, hvor en Skaal Ærter vandrer
fra Haand til Haand, alt medens de »stikke sig«.

Det er imidlertid ikke ved Paavisning af Komikens
rammende Evne Punkt for Punkt, at »Kjærlighed uden
Strømper« skal eller behøver at gjøres forstaaelig
af Læseren, Digtets komiske Kraft er af en saa
umiddelbar Art, at det neppe vil forfejle sin
Virkning paa Nogen, der har de nødvendige litteraire
Forudsætninger inde. Disse ere kort og klart paaviste
bl. A. i Indledningen til HENR. JÆGERS ypperlige
Skoleudgave af »Kjærl. uden Strømper« (Christiania,
1884) saavelsom i J. LEVINS »Udkast til Wessels
Levnet« foran hans Udgave af Digterens samlede
Poesier. Hans egen Samtid var, skjøndt just den stod
disse Forudsætninger nærmest, ikke istand til at
opfatte hele Rækkevidden af Wessels Parodi, ja kunde
endog tildels føle sig smertelig berørt ved at se
sine dramatiske Idealer saaledes givne til Pris; men
Digtets gratieuse Vittighed, dets sprudlende komiske
Fylde var i sig selv af en saa betagende Virkning,
at »Kjærlighed uden Strømper« som i et Nu erobrede
hele Publikum, og de Repliker, der som »bevingede
Ord« ere blevne Bestanddele af vort Omgangssprog,
prægedes allerede dengang til den Skillemønt, der i
et Aarhundrede skulde gaa fra Haand til Haand. Især
til Stykkets sceniske Opførelser var Tilstrømningen
stærk, og Wessel, der havde levet et Decennium som
en saa ukjendt og ensom Mand i Hovedstaden, at en
Anmeldelse kort efter Stykkets Udgivelse rygtevis
betegnede Forfatteren som »Hr. Wessel, en Normand«,
saae fra nu af sit Ry i stadig Væxt og sig selv -
tildels imod sin Tilbøjelighed og altid i beskeden
Tilbageholdenhed - som toneangivende Midtpunkt i
en Kreds, der har spillet en ikke ringe Rolle i den
litteraire Udvikling: det Norske Selskab.

De norske Studenter og litteraire Mænd havde deres
daglige Tilhold i det Juel'ske Kaffehus i Sværtegade, 
hvor der udvikledes et Slags Hjemliv for de familie- 
og hjemløse Ynglinger under Ægide af Husets Værtinde, den 
brave, moderlig-beskyttende og hjælpsomme Madam Juel, en
Provstedatter fra Thy. Oprindelig var Samlaget af
udelukkende selskabelig Art, og de litteraire Øvelser,
der fandt Sted i Løsning af de poetiske Opgaver med
»en Bolle Bisp« som Præmie, gjorde ikke anden Fordring
end at bidrage til almindelig Underholdning, om de
end af en Slags historisk Ordenssands indskreves i en
dertil anskaffet Versprotokol. Denne Selskabeligheds
poetiske Sving og de unge Normænds friske Skjemt
overhovedet drog Gjæster til Huset, og Selskabet
kunde til Tider blive større og mere blandet,
end tjenligt var, hvor et frit Ord, en rask Dom,
et dristigt Epigram skulde have den Betryggelse, som
kun en sympathetisk Modtagelse kan sikre det. Kredsens
tilfældige Sammensætning føltes især som en Ulempe, da
Kampene om »Tronfølgen« og Meningsforskjellighederne
om »Zarine« vakte stærkt Røre i det norske Samlag,
i hvilket baade Bredal og Brun vare fremragende
Gjæster. I Anledning af Kritiken over »Zarine« havde
Klubbens egenlige Leder, OVE GIERLØV MEYER, taget
offentlig til Gjenmæle, gaaende ud fra den Formodning,
at de imod den norske Digter gaaende Domme havde deres
Udspring fra en dansk Koteri, der med EWALDS Navn som
Bannermærke og med P. Rosenstand-Goiske og Abrahamson
som Førere, havde sit litterairt-selskabelige Sæde
i Mad. Neergaards Kaffehus i Badstustræde. Den
lidenskabeligt bevægede Debat om disse Anliggender
kunde man ikke ønske tilfældige Tilhørere til,
og saaledes foranledigede denne Begivenhed, at de
norske Gjæster fik sig et eget Lokale i Værtens
Lejlighed anvist og samtidig begyndte at forme sig
som en fortrinsvis litterair
Klub med en bestemt Tendens og en mod de Ewaldske
Partigængere rettet Kritik. Da Selskabets litteraire
Organisation var paa sit Højdepunkt, havde den en
næsten akademisk Karakter; der udsattes Prisopgaver,
og Lønnen for deres heldige Løsning var en Fingerring
med Indskriften: Vos exemplaria Græca, Begyndelsen
af den bekjendte æsthetiske Anvisning i Horats's
Ars poetica 268-69: Vos exemplaria Græca nocturna
versate manu, versate diurna (o: tidlig og silde
skulle I arbejde med de græske Mønstre for Øje), en
Henstilling, ved hvilken den latinske Digter anbefaler
sine Landsmænd at holde sig den græske Digtnings
prosodiske Korrekthed efterrettelig og ikke forsømme
den metriske Velklang. Overført paa det norske
Selskab og de da foreliggende litteraire Forhold
skulde Parallelen indskærpe den franske Klassicismes
Regelrethed som Modsætning til den Klopstock-Ewald'ske
Skoles nye Besynderligheder og Uregelmæssigheder.

Det norske Selskabs stundom misforstaaede Stade
og jevnlig misbilligede litteraire Polemik bør her
kortelig stilles i rette Lys; ved Omtalen af Ewald
vil der ligeledes blive Lejlighed til at paapege de
herhenhørende Forhold. Man maa først og fremmest
betragte den norske Opposition mod den Ewald'ske
Retning som fremgaaet af en for vor litteraire
Udvikling betydningsfuld Temperaments-Ejendommelighed
(se S. 109-10). Dernæst vil man, uden at forurette
Normændene, kunne gjøre opmærksom paa en national
Ærekjærhed som et af Motiverne til Sammenholdet og
Modstanden mod det Ewald'ske Frembrud: Stoltheden
over Landsmandskabet med TULLIN, Tilslutningen
til den nydannende, frisk-befrugtende Impuls, hans
naturskildrende Digtning gav, og Fortrydeligheden
over, at denne Nyskabelse saa kort efter truedes med
at stilles i Skygge, ja rent ud fornægtes af en fra
unationalt Udgangspunkt paavirket Digtning som den af
Klopstock fremkaldte Ewaldianisme. Følte Normændene
sig hos Ewald selv fremmed berørte af hans Odestils
»hastemte Toner«, af hans messianske »Seraf-Sprog«
og af hans nordiske Tragediedigtning, der brød med
en tilvant Stil uden at kunne skabe noget Klarere end
en ossiansk-klopstocksk Bardepoesi, saa maatte deres
Formsands stødes dobbelt af hans blindt-forgudende
Efterlignere, Trediehaands-Klopstockianerne, der
fattedes hans høje digteriske Begejstring og hyppigere
eftergjorde hans Fejl end hans Fortrin. Som Følge
heraf sluttede det norske Selskab
sig med polemisk forstærket Sammenhold om den klare
franske Form og det sig hertil støttende engelske
Læredigt og naturskildrende Poem. Hvad Selskabets
litteraire Polemik angaaer, bør det fremhæves, at
hvor vittigt snertende dets epigrammatiske Udfald
end kunde forme sig indenfor dets sluttede Kreds,
har det i sin udadvendte Krigsførelse ikke noget
Brud paa hæderlige Kampregler at bebrejde sig,
og Had til Ewald selv eller fanatisk Forfølgelse af
hans Digtning kan Selskabet ikke med Grund beskyldes
for. Tonen var overhovedet godmodig selv i Satiren,
urban selv i Omgangen med Modstandere; thi at der
til Tider kunde findes ogsaa Saadanne indenfor den
litteraire Fællesramme, derom have vi jo et Vidnesbyrd
i den Omstændighed, at Forfatteren til »Kjærlighed
uden Strømper« mødtes i Selskabslokalet med sine
Landsmænd Bredal og Brun; hvoraf maaske yderligere
kan drages den Slutning, at Wessel ikke selv har
tillagt sit Vittighedsværk nogen stor Konsekvens,
men med Geniets elskværdige Ubekymrethed betragtet
det som et let Produkt af Øjeblikket, som det ikke
var værdt at gjøre synderligt Væsen af.

»Det norske Selskab«, siger WELHAVEN i den ovenfor
nævnte Afhandling, »havde uden Tvivl ganske Udseende
af et Tabagium og var forresten i sit hele Væsen
et Studentersamfund. Dets Forsamlingsværelser
vare kun fattigt udstyrede med Meubler og andre
Bekvemmeligheder. Man havde nogle gamle højryggede
Stole langs Væggene og et langt Bord, der stod midt
paa Gulvet i den første Stue. Ved Siden af dette
Rum var der endnu et Par Kamre, hvor man kunde
føre fortroligere eller mere animeret Samtale,
og i et af disse sad den meget yndede Værtinde,
Mad. Juel, ved Thebordet. Blandt Medlemmerne var
det et eget Værdighedstegn at have Adgang til dette
Gemak. Undertiden gik En og Anden nedenunder i den
offentlige Kafé, hvorfra Kredsen var opstegen, og
derfra bragtes uden Tvivl mangt et Underholdningsstof
tilbage til Selskabet. - Man kom lige fra Theatret
eller fra Læsningen af et nyt Skrift og behandlede nu
i en Kreds, hvorfra al Tvang var banlyst, den givne
Gjenstand. De maadelige Forfattere vidste dette - de
vidste, at Røgskyerne hos Mad. Juel vare lynsvangre,
og allerede næste Morgen kunde de vente, at den
satiriske Ild havde rammet og løb ustandselig omkring
i den hele Stad. Man har betegnet Skrifter, som ere
tilintetgjorte ved et eneste Bonmot fra det norske
Selskab, og man kjender endnu flere af disse Epigrammer, der paa
en vis Maade have foreviget sine Ofre.«

Blandt de litteraire Personligheder, som færdedes her, maa
først og fremmest nævne Kredsens stadige Gjæst, dens ideelle,
om end ikke dens praktisk stærkt agerende eller
agiterende Hovedmand WESSEL.

Til Fremme for Wessels digteriske Væxt har
Samkvemmet med Norske Selskab ikke været, medens
det til Gjengjæld har skabt hans Ry som aandfuld
Selskabsbroder og gjort ham til Centrum for
en Hærskare af saadanne Anekdoter, som tildels
ere fælles for alle Litteraturers Zigeunere og 
derfor maa betragtes som højlig apokryfe, hvor 
de anvendes paa en enkelt af dem. En Fare, som 
særlig lurer paa den humoristiske Forfatter, er 
en vis kontemplativ Indolens, der lader Livets 
Fænomener drage sig forbi som et underholdende 
Skyggespil, der vækker Vittigheden til efemert Liv, 
men kun sjeldent formaaer at kalde den komiske Evne 
saaledes til Vaaben, at den udretter en Stordaad. For
denne Fare blev Wessel et næsten villieløst Offer.
Sit litteraire Livs Hovedbedrift havde han udført
halvt som i Spøg og hvilede nu beskuende paa dens
Laurbær, uden at gjøre sig til af deres Hæder.
Hans følgende to Skuespil stod uendelig langt tilbage
for den lovende Debut og gik næsten uændsede
forbi den offentlige Opmærksomhed: Lystspillet
»Lykken bedre end Forstanden«,
opførtes 1776 kun nogle  ganske faa Gange, og det
senere Skuespil »Anno 7603«, skrevet ni Aar senere,
blev i sin Ubetydelighed omtrent helt upaaagtet.
I Mellemtiden var Wessel ved sin hjælpsomme
Landsmand Kammerherre og Theaterdirekteur
Warnstedts Indflydelse bleven ansat som fast
Theateroversætter med en Løn af hundrede Daler
aarligt, og paa denne Gage giftede den sorgløse
Digter sig snart derpaa med en uformuende norsk
Pige, som Aaret efter fødte ham Sønnen Jonas,
Faderens Kjæledægge og Kilden til hans reneste
Glæder, men dog uden saa stor Magt over ham, at
han kunde holde ham til Hjemmet. Blandt lystige
Kamerater i Klubber og paa Vinkjældre søgte Wessel
at forslaa de mismodige Tanker, der mere og mere
fik Magt over ham, nu yderligere forøgede af
tiltagende Næringssorger og et svækket Helbred. I
disse Omgivelser kunde Lunet vaagne hos den
ellers saa stille Mand, og med ødsel Haand strøede
han de Improvisationer om sig, der holdt hans Ry
som vittig Forfatter vedlige og i Forbindelse
med alvorlige Digte som »Nøjsomhed« og »Ode
til Søvnen« eller gratieuse komiske Kompositioner
som »Gaffelen« og »Herremanden« forstærkede hans
sande Venners Ønske om, at denne rigtbegavede
Natur vilde samle sig om en større Opgave i den ene
eller den anden Retning. Ønsket syntes at skulle gaa
i Opfyldelse, da Wessel i Marts 1784 overraskede med
Udsendelsen af det første Numer af sit Ugeblad »Votre 
Serviteur, Otiosis«, indeholdende »Hundemordet«, og det 
viste sig strax, hvilken Popularitet Digteren var i 
Besiddelse af, idet Bladets første Numre maatte optrykkes
paany for at tilfredsstille den stærke Efterspørgsel.
Men Forventningerne sank snart. Kun ganske
enkelte Stykker vare ægte wesselske i Lune og
sproglig Ynde; gjennemgaaende var Indholdet tarveligt,
vidnende om den Ulyst, hvormed Digteren
nødtvungent slog Mønt af sit Talent: en
lidet morsom Anekdote, funden i et eller andet
Vademecum og spunden ud til saamange Verslinier,
at de til Nød kunde fylde et Numer, naar der brugtes
en stor Skrift og vide Mellemrum mellem Linierne.
Hvorfor Wessel udtrykkelig bestemte sit Ugeblad
for »Otiosis», o: for Folk, der have god Tid,
er ikke let at forklare, thi et Numers Indhold
var læst paa nogle faa Minuter, da dets sex smaa
Oktavsider - de første to brugtes til Titelblad,
og den sidste var jevnlig næsten blank - tilsammen
ikke rummede flere Typer end en knap Side
af nærværende Værk. Vilde en eller anden anonym 
Indsender lette Wessel Arbejdet ved et trivielt 
Rimeri, optoges det beredvilligt, og om Udgiverkvalerne 
overhovedet mindes man nu og da ved Afbrydelser som:

Jeg beder Læseren mig Resten kreditere, 
han derom læse skal i Nr. 16 mere,

eller:

Jeg kan saa sandt 
ej skrive mer
for denne Gang. 
Adieu so lang.

Som de bedste wesselske Fortællinger i » Votre
Serviteur« - der ophørte at udkomme efter et Aars
Forløb - kunne nævnes - foruden »Hundemordet«
- »Den gamle Skade«, »Posthuset«, »Toujours
perdrix«, »Sadelen« og fremfor Alt »Smeden og
Bageren«. Impromptuerne »Omne tulit punctum«
og »Nulla regula sine exceptione«, som efter
deres Karakter høre til samme Gruppe, findes ikke
i Ugeskriftet; de bleve til i Norske Selskab som
Præmieæskninger for »Tolvskillingsbollen« og ved
samme Bolle fødtes ogsaa Størstedelen af de, ikke
mindst i Formen, saa morsomme mindre Improvisationer,
der udgjøre den tredie Afdeling af Wessels ikke meget
omfangsrige litteraire Efterladenskab.

Wessels Lune er især tiltalende ved den elskværdige
Naivetet, hvormed det frembringer de komiske
Virkninger. Der er i de Digtninger, som ere fremkomne
spontant, med Improvisationens øjeblikkelig samlede
Kraft - og til disse kan jo selv et saa omfattende
Arbejde som »Kjærlighed uden Strømper« henregnes
- ikke Spor af noget Søgt, af noget møjsommelig
Efterstræbt, Alt er friskt, umiddelbart, strømmende
fra en Naturbund, hvis slumrende komiske Fylde
kunde vækkes i de mest uventede Momenter og give
sig Luft i de mest overraskende Pudsigheder (de
parenthetiske Indskud i Fortællingerne, »Moralens«
ofte saa snurrige Anbringelse og Motivering, Versets
pikante Slyngninger, Rimenes komiske Fynd, særegne
Orddannelser). I Sprogbehandlingen er Wessel en af
vor Litteraturs fineste Mestre, hvor han har været
greben af Øjeblikkets Oplagthed eller har givet sig
Tid til en omhyggelig Udarbejdelse.

Et Træk, der mere end mange andre maler os Wessels
personlige Elskværdighed, hans Frihed for al litterair
Smaalighed, og som tillige paa en ejendommelig skjøn
Maade knytter to af vore
største komiske Digtere til hinanden, er det Rimbrev,
han i sine sidste Levedage offentlig sendte BAGGESEN
som Tak for hans nysudkomne »Comiske Fortællinger«,
i hvilke Wessel saae sin Stil fortsat af den yngre
Poet, medens han selv træt lagde Pennen bort:

Jeg først saa godt som sidst laer falde Flag;
thi, naar man tabe skal, at tabe uden Slag
er efter mine Tanker bedst.
Rivalen er for stærk og jeg for svag,
han stiger i sin Flugt, jeg daler;
men dalende jeg har det Haab, den Trøst,
at tidt jeg læse skal hans Vers med Lyst.

Kun lidt over treogfyrretyve Aar gammel døde Wessel
af Nervefeber den 29. Decbr. 1785; »de, som omgikkes
Digteren i hans sidste Dage«, fortæller PRAM,
»bevidne, at han aldrig før fandtes saa jevnligen
munter og glad, han spøgte endnu med usædvanlig
Munterhed og levende Vittighed kort før hans Død«. 
Til sin Grav paa Trinitatis Kirkegaard, i Nærheden
af Ewalds, fulgtes Digteren af det Norske Selskab
og adskillige fremragende danske Mænd. Theatrets
femogtyvende Opførelse af »Kjærlighed uden Strømper«
gaves til Indtægt for hans femaarige Søn.

Et Par Aar efter udkom Pragtudgaven af Wessels samlede
Skrifter, smukt udstyret, men i kritisk Henseende
meget mangelfuld. Mange andre Udgaver have seet Lyset
i Tidens Løb; med størst litterair Kyndighed, med
skarpsindigst Textkritik, men tillige med sin vante
polemiske Hvashed besørgede I. LEVIN 1862 den Udgave
af »J.H. Wessels samlede Digte«, der uimodsigelig er
den paalideligste, ligesom den er udførligere i sine
biografiske Meddelelser end nogen foregaaende.

Wessel havde været Sjælen i det Norske Selskab, den
Solr hvorfra det modtog sin Glands; efter hans Død
sygnede det hen, og efter Udgivelsen af dets »Poetiske
Samlingers« sidste Stykke, 1793, kan det betragtes som
opløst. Vi skulle nu omtale nogle af dets Medlemmer,
forsaavidt som de have havt litterair Betydning.

NORDAHL BRUNS »Zarine« holdt sig, trods Wessels Parodi, endnu 
i højtansete Smagsdommeres Yndest, og Forfatteren opfordredes 
til nye dramatiske Arbejder. Guldberg anbefalede ham
fædrelandske Emner og lod sig forstaa med, at Brun
ikke kunde vente Præstekald, før han havde faaet et
nationalt Sørgespil fuldført. For den selvtillidsfulde
unge Digter var dette en smal Sag, og han skrev
»Einar Tambeskjelver« »til Brug for den kongl. danske
Skueplads«. At denne imidlertid ikke fik Brug for
dette Drama, havde sine let begribelige Grunde,
thi det nye Sørgespil, der allerede i Tilegnelsen
til Arveprindsen aabenbarer, hvad WELHAVEN kalder
»den besynderligste Blanding af Smiger og brammende
Norskhed«, hævede ved Emnets Fremstilling heltigjennem
Forfatterens snevrere Fædreland i Modsætning til
Rigets Hovedland, hvis Historie Guldberg vel nærmest
havde tænkt paa, da han ønskede et »fædrelandsk« Sujet
behandlet i patriotisk Aand. Den norske Særfølelse
faaer hos den unge Digter, der forøvrigt var en
hengiven Tilhænger af Rigs-Fællesskabet, ligefrem
en polemisk Karakter, som Emnet og hans egen stærke
Personlighed uvilkaarlig paatvinger ham; men Repliker
som den, at »de danske Sletter snart adlyde norske
Fjelde«, eller Einars Bravade:

Med Sværd jeg Dannemark skatskyldig gjøre skal
og lære dem, som bo der paa de lave Sletter,
at man omsonst med os om Herredømmet trætter -

skulde et dansk Publikum dengang havt Vanskelighed ved
at modtage med objektiv Ro, søgende deres Berettigelse
i Handlingens og Personskildringens Fordringer, hvor
den da forøvrigt heller ikke er at finde; det var
forklarligt, at Kritiken betragtede Forfatteren som
»en Undersaat, der vil oppuste skadelige nationale
Fordomme«, og spurgte, om det var for Skuepladsen
i Stockholm eller i Kjøbenhavn, dette Stykke var
bestemt. Præstekald fik Brun dog alligevel i sin
Fødeegn og forflyttedes kort efter til Bergen, hvor
han 1793 blev Stiftsprovst, 1797 konstitueret og 1804
virkelig Biskop. Som Prædikant drog Brun Nytte af
sin ubestridelige poetiske Begavelse og vandt et Ry
for Veltalenhed, som vel neppe er blevet fordunklet
af nogen senere norsk Kirketaler; som Embedsmand og
Theolog af den selvsikre orthodoxe Retning udfoldede
han sin storslagne Naturs kraftigste Egenskaber, altid
kampfærdig til Forsvar for Troen, myndig og ildfuld
i sin kirkelige Styrelse, en norsk Kingo, hvem Folket
skuede op til i Farens Time som til Den, der sad inde 
med frelsende Raadsnarhed og fyrig Handledygtighed.
»I Krigsaarene«, fortæller WELHAVEN, »var han med en stærk
Alderdoms hele Energi inde i den politiske Spænding;
han belivede Stemningen, han holdt Opmuntringstaler
og skrev Soldaterviser. Da en engelsk Orlogsmand 1808
viste sig ved Bergen, forlod han sin Bispegaard og
begav sig ud til Befæstningen. Medens nu Kanonaden
fra den Kamp, hvori en af hans Sønner som Chef paa
en Kanonbaad deltog, drønede udenfor Indløbet mellem
Fjeldene, stod han paa Havnebatteriet og opflammede
med sin Tale Krigsfolket, der skulde modtage Fjenden,
om han forsøgte at nærme sig Staden. Saa djærv en
Mand var Nordahl Brun. - I 1813 hændte det endog,
at en Deputation af Haandværkere foreslog ham at
tage fuldt Regimente over den Del af Landet og føre
Folket an til Brød eller Død. Han oplevede med Sorg
den Katastrofe, der skilte Norge fra Danmark, og døde
1816, i sit 72. Aar.«

Af Bruns poetiske Produktion forbigaa vi hans lidet
betydelige dramatiske Bagateller og hans ligefrem
ulæselige store Epos »Jonathan og David«, for kun at
holde os til hans mindre Digte og Sange, i hvilke
en mandig Stolthed over Fædrelandet, en i kjække
Træk udkastet Skildring af dets Naturs Herlighed,
dets Folks Dygtighed, og en sund Sjæls energiske
Livsglæde forener sig til en egen frisk »Norskhed«
af en højst tiltalende Karakter. Et af hans tidligste
Digte er Nationalsangen »For Norge, Kæmpers Fødeland«;
ikke mindre bekjendt er den frejdige Sang om »Norges
Herlighed«: »Boer jeg paa det høje Fjeld« med de
prægtige Natur-Situationer. Frisk som en skingrende
kold Frostdag er Sangen »Den norske Vinter«:

Min norske Vinter er saa vakker: 
de hvide, snebedækte Bakker 
og grønne Gran med pudret Haar 
og trofast Is paa dybe Vande 
og Engledragt paa nøgne Strande 
jeg bytter neppe med en Vaar.

Fra Fjeldets Gruber Malmen kjøres,  
og Mastetræ til Stranden føres, 
og Kulden selv gir Farten Liv, 
og Sne paa Fjelde Vejen baner 
for norske Bondes Karavaner;
Flid er min Landsmands Tidsfordriv.

»En norsk Soldatersang« og »Den norske Gut«
kunne endnu nævnes som malmfulde Toner fra dette
af Normandsfølelse fyrigt begejstrede Bryst. I de
»Evangeliske Sange« (1786) lære vi en anden Side af
Nordahl Bruns Digtning at kjende, Frejdighed og Fynd
stillet i Troens Tjeneste; af vor Psalmebogs Indhold
har Brun digtet den pompeuse Pintse-Paakaldelse:
»Aand over Aander, kom ned fra det
Høje!« samt Psalmerne Nr. 160, 233, 241, 260, 296, 299, 
304, 371, 417, 447, 536. Hans verdslige Poesier udkom 
1791 under Titlen »Mindre Digte«, paany udgivne 1818.

En af det Norske Selskabs virksomste og mest afholdte
Medlemmer var Kameralisten JOHAN WIBE, paa eengang 
Selskabets og Statsminister Guldbergs Sekretair, 
hvilken Dobbeltstilling engang gav Anledning til en 
Kollision, der løstes hurtigt ved Wibes Snarraadighed.    
Han skrev 1774 Drikkevisen:

Den, Skaberen skjænkte en oplyst Forstand, 
han elsker og drikker, imedens han kan: 
thi naar man først Foden hos Charon har sat, 
saa siges al Elskov og Vinen god Nat.

Lad Vin da og Elskov opvarme dit Bryst, 
snart røver Dig Døden al sværmende Lyst, 
og blev Du end gammel, saa bliver Du dog, 
hvad endnu er værre, saa bliver Du klog -

og videre i samme Toneart, en anakreontisk Stemning,
udtrykt i de lette Strofer, som Wibe beherskede saa
gratieust, at CL. FASTING engang i Wibes Værelse og
med hans Pen skrev de to Linier:

Se, hvad Du før ej saae, min Ven! 
to slette Vers fra Wibes Pen.

Visen blev sungen af Alle og kom saaledes ogsaa
den religieuse Guldberg for Øre; han bebrejdede sin
Sekretair dens frivole Tendens, men Wibe reddede sig
ud af Klemmen ved at paastaa, at Ministerens Afskrift
maatte have været ufuldstændig - der manglede det
(paa Stedet improviserede) Slutningsvers:

Saa tænker den rasende Ungdom, hvis Mod 
og Sandser ophidses af Vindruens Blod.
Den Vise sig glæder i Gudsfrygt og Dyd 
og venter ved Døden først varende Fryd.

En lignende Udbredelse som denne vandt en anden
af Wibes Drikkeviser: »Vingudens Gaver alt Bordene
pryder«; bekjendt er ogsaa hans »Afskedsvise« til
det Norske Selskab, da han nedlagde »sekretariske
Pen« og overdrog den til »ædle Herman« (o: Wessel),
efterat have paalagt Selskabets Stifter O.G. MEYER
at vaage over dets Trivsel:

O ædele Gierløv, hvis Rygte i Nord
ej tusinde Sekler skal røve! 
Vaag over det Selskab, Du stifted ifjor, 
lad ikke dets Fald mig bedrøve! 
Sky Navn af Tyran, 
saameget Du kan, 
vær heller et Lam end en Løve!

Vort Selskab en Have kan kaldes ret smukt,
se til, at ej Svin den oprode! 
Og seer Du en Plante, som ikke bær Frugt, 
men trækker al Saft fra de gode,
da ryk den kun op 
med Rod og med Top; 
dens Død gir nyt Liv til hver Pode.
Den elskværdige Joh. Wibe, født i Drammen 1748, blev
kun fireogtredive Aar gammel; ulykkelig Kjærlighed
siges at have havt Del i hans tidlige Død, hvilket
synes at bekræftes af FASTINGS Epigram til ham:

Omsonst for Hjerter at indtage 
Du arved Nasos Strengeleg. 
En Daphne hører ej din Klage; 
men trøst Dig: alt fra Nasos Dage 
en Daphne for Apollo veg.

Norske Selskabs brave Værtinde, Md. Juel, var »hans
gjæstmilde Plejemoder i hans sidste sørgelige Dage«.

Til Norske Selskabs Skrifter bidrog Gudbrandsdølen 
THOMAS ROSING DE STOCKFLETH (1743-1808) med Heroiden
»Philippa til Erik«, samme Emne, som hans Landsmand og
Selskabsfælle Pram behandlede. Men størst Berømmelse
vandt Stockfleth ved sit naturbeskrivende Digt »Sarpen«, 
fremkaldt ved en Prisopgave af Selskabet for de skjønne 
Videnskaber, der ønskede et »Forsøg i den malende Poesi, 
hvorved Popes Windsor Skov kunde tjene som Mønster. 
Dertil maatte udvælges noget Sted i de danske Stater, 
som ved sin Yndighed eller og ved sin Skræksomhed gjør 
sig mærkværdigt. Som i det første Fald Sundet eller et 
af Lystslottene, og i det andet Fald Malstrømmen eller 
Vandfaldet Sarpen. Man kunde ogsaa vælge noget Sted i 
Danmark eller Norge, hvor der findes mærkværdige Levninger
af Alderdommen [o: Oldtiden] eller som udmærker sig
ved et gammelt Sagn, der kunde give Anledning til en
poetisk Fortælling eller anden Opdigtelse paa Tickets
Maade i hans Kensington Garden.« »Sarpen« blev en
af de prisbelønnede Besvarelser. Begejstringen for
Digtet kaster Lys baade over den norske Digterskoles
Tilegnelsesevne overfor det engelske Naturmaleri
og over Tidssmagens Opfattelse af det frembrydende
norsk-nationale Element. Et af Naturoptrinene ved
Elven skildres saaledes:

Af lænkte Flaade løs ved sjelden Vanheld revet,
var nu det stolte Træ mod Faldets Munding drevet,
det trækkes voldsomt fort; nu Roden dykke maa,
men pyramiderank jeg Toppen seer opstaa. 
Af hule Hvirvelsvælg den lange Krop sig hæver, 
af igjentagne Stød hver Strandens Klippe bæver;
men Sarpens grumme Nøk, ved Fyrrens Modstand vred,
fordobler Strømmens Kraft og styrter Masten ned. 
Strax hvide Bølge højt med brudte Stumper spiller, 
og splittet tykke Bul i stride Rende triller; 
med Harm seer Ejeren forhaabet høje Pris 
i kostbart Lystsyn nu forvandlet til Forlis.

»Hvor poetisk er ikke den hele Forestilling,
hvor malende Udtrykket, hvor norsk!« udbryder
J. BADEN i sin Kritik, fremhævende, at »det er
ved Nationalhed vor Poesi skal blive vigtig for
Fremmede og faae Nyhed.« Det var vel nærmest Emnet,
der overraskede som noget Uvant; men man var dog
altsaa tidlig opmærksom paa, at der fra Norge -
udgaaende fra Dass og førende over Tullin - rislede
en Strømning af egen Art ind i Fælleslitteraturen;
at dens nationale Farve og Verdensbegivenhedernes
Gang tilsammen skulde sondre den ud fra denne som et
selvstændigt Løb, var man endnu langt fra at ane. Dog
bliver selve Stockfleth et af de første Forbud herpaa
ved sin Sang i Hjemstavnens Bygdemaal: »Længje ventad
Lurdagskvællen eingang kom«.

Af Brødrene FRIMANN vandt den yngste, PETER HARBOE FRIMANN 
(1752-1839), tidligst Digternavnet ved sine Bidrag til den 
første Samling af Norske Selskabs Skrifter: en med Wessel 
konkurrerende »Ode til Søvnen«, »Tanker ved en Flod« og 
Romancen»Axel Thordsen og Skjøn Valborg«. Denne sidste er
mærkelig som et af de tidligste Greb tilbage til
Folkevisens Emner, hvor himmelvid Forskjellen end
er mellem den ældre og den moderne Behandling, en
Forskjel, der allerede var den litteraturkyndige
Samtid paafaldende, hvad der vidner baade om en
sikrere Smag og et fyldigere Kjendskab til den gamle
Digtning, end man sædvanlig forudsætter. Da WESSEL
hørte Digtet blive oplæst i Norske Selskab, gjorde han
den Bemærkning om et af dets mest beundrede Steder,
at Folkevisens simple og naturlige Skildring dog
gav det sandere og smukkere, og CL. FASTING satte
ligeledes den gamle Sanger paa en højere Plads. »At
overgaa den første Mester i Plan, Styrke, Korthed,
Eftertryk, i hans fortryllende Enfoldighed og altid
voxende Interesse,« siger han med et for den Tid
fortrinligt Valg af karakteriserende Bestemmelser,
»det var at fordre endnu mere end et Mesterstykke,
og et Mesterstykke er den gamle Vise
uimodsigeligt, saa vist som den sande Poesi er til
alle Tider dem samme, saa vist som dens Former og
ej dens Væsen, alene Sproget og aldrig Tankerne
ere foranderlige.« Det var dog, som sagt, kun den
litteraturkyndige Del af Samtiden, de med de fineste
Smagsnerver udrustede Faa blandt Publikum, der kunne
dømme saaledes; for Almenheden stod Frimanns Parafrase
af Folkevisen langt nærmere ved dens Opfattelse af
Poesi og som Følge deraf langt højere i dens Yndest
end det oprindelige Digts korte og knappe episke
Beretning. Den Sentimentalitet, der gjennemstrømmer
Frimanns hele Digtning, var i og for sig hans Læsere
tiltalende som Udtryk for deres egen Stemning og
havde her særlig fundet et Stof, som af sig selv
bød den et fyldigt Omraade at brede sig paa. Og da
Digteren beherskede sin Kunsts formelle Opgaver med
en Lethed og Klarhed, som var beundringsværdig -
en Frugt af hans væsenlig franske Opdragelse - var
det intet Under, at hans moderne Omskrivning af den
gamle Folkevise vakte almindelig Begejstring, Man vil
baade kunne forstaa dette og maale Afstanden mellem
ham og hans Forbillede ved at læse Strofer som disse:

Glad flyede Valborgs Ungdom bort; 
man uden Sorg paa Roser let kan træde. 
Hver Time var den glade Sjæl for kort, 
hvert Skridt var idel Dands, hver Dag var idel Glæde.
En kjærlig Sorg blot Valborgs Hjerte rørte, 
naar Længsel hendes Sjæl til Axels Minde førte.

Saa staaer i rolig Sommerdag 
den gyldne Frugt paa Træets unge Kviste: 
tidt Kvisten er mod Stormens Magt for svag, 
og tidt, af Uvens Haand nedbøjet, maa den briste;
den faldne Frugt en uren Muld vanærer, 
og Æblet, plukt med Vold, en graadig Mund fortærer.

Samtidig med sin Debut i Norske Selskab fejrede
P.H. Frimann en Triumf som Sejrvinder i Selskabet for
de skjønne Videnskaber, der tilkjendte hans malende
Digt »Sancta Sunnivas Kloster« den samme Belønning,
som Stockfleth ved den samme Prisæskning vandt for
»Sarpen«. Frimann havde skrevet sig Smagstribunalets
Henstilling om Behandlingen af »et gammelt Sagn,
der kunde give Anledning til en poetisk Fortælling«,
bag Øret og indflettede i Skildringen af Lokaliteten
fra sin Barndomsegn (Sælø i Nordfjord, Bergens Stift),
Sagnet om den irske Kongedatter Sunniva, der flygtede
fra sit Hjem for at undgaa Ægteskab og landede paa
den norske Kyst. Paa lignende Maade har P.H. Frimann
i sit Digt »Hornelen« forenet en Thors-Mythe med den
poetiske Beskrivelse
af den »Skræksomhed«, som er egen for det valgte Sted
(ligeledes i Nærheden af Barndomshjemmet). Digtet kom
i det smagende Selskabs Prisbedømmelse til at staa
tilbage for Broderen Claus Frimanns Besvarelse af den
samme Opgave, men Litteraturhistorien har alt mere og
mere afgjort tilkjendt Peter Harboe Palmen i denne
broderlige Sangerkamp; hans Digt er upaatvivleligt
det bedste Arbejde i den naturbeskrivende Digtart, som
Perioden har at opvise. Det er jo ejheller Dagligføde
i hin Tids poetiske Litteratur, naar der i ulastelige
Vers gives et saa energisk Billede af Fjeldets bratte
Glathed som dette:

Siig, hvo dit Bryst saa glat og stejlt har jevnet,
at Ravnen selv ej Rifter fandt deri, 
som klynkende saa tidt Dig fløj forbi 
og ingen Pynt til Hvilested fandt levnet?

Med hvasse Kløer den hugger i dit Bryst - 
de fæste ej; og vred den flyer tilbage 
lavt til din Fod, hvor Ynglen og dens Mage 
gjenkalde den med hæs uafbrudt Røst.

Tidligt vandt P.H. Frimann sine digteriske Laurbær, 
og tidligt lagde han sig til Hvile paa dem:
allerede fra sit fireogtyvende Aar af slog han ind
paa andre Baner, kom i diplomatisk Tjeneste til
Petersborg og Stockholm, arbejdede en lang Aarrække
i Udenrigsministeriet i Kjøbenhavn og døde helt oppe
mod vor Tid som en højtbedaget Konferensraad.

Den ældre Broder CLAUS FRIMANN (1746-1829) lagde
ingensinde Poesien paa Hylden og har derfor en
mere omfattende Produktion at opvise, dybere i sin
Indtrængen, men ikke saa smidig i sin Sprogkunst som
Peter Harboes. Han stod kun i flygtig Forbindelse med
det Norske Selskab, thi hans forskjellige Ophold i
Kjøbenhavn vare alle meget kortvarige; i dets Skrifter
optoges dog hans beskrivende Digt »Frederiksborgs
Egn og Udsigten derfra« samt Mindedigtet »Hagen
Adelsten«. I treogfyrretyve Aar var Cl. Frimann
Sognepræst for Davigens Menighed i den nordlige
Landsdel, hvis Klippekæmpe »Hornelen« begge Brødrene
besang i Prisdigtning. Hans Liv henrandt fredeligt
og lykkeligt, dog ikke uden Møjsommeligheder og
Farer under Embedsgjerningens Røgt i den vanskeligt
farbare Egn. Udelukkelsen fra litterair Omgang og den
mangelfulde Forbindelse med den poetiske Produktion
følte Digteren dog stundom som en Ulempe. »Da jeg
i Kredsen af den æsthetiske Litteraturs daværende
ypperste Dommere histnede besang det
smalserske Troldhorn heroppe,« siger han i Fortalen 
til en af sine Digtsamlinger, »anede det mig mindst,
at denne Stenuglernes og Natteravnenes Bolig, denne
berygtede Præcipice, skulde ikke længe derefter være
en væsenlig Del af mit lille Embedsdistrikt, og at
jeg af 52 Aar som Religionslærer skulde tilbringe de
43 i dens sorte, kolde Skygge, lige efter Bogstaven
af hvad min Broder, Sankt Synneves og Skjøn Valborgs
kronede Sanger, begyndte sit Kvad med,

langt bort fra Leg, uvant til muntre Toner 
ved Festers Fryd -.

Hvad jeg har anseet som et af mine største Vanheld
i Egnen, hvor jeg boer, har været dette, at jeg
saa yderst sjelden kunde samles med nogen saadan
Ven, som jeg i litterair Henseende kunde kalde en
beslægtet Aand og ret sympathisere med.« Det var dog
maaske netop denne ensomme Tilværelse, henvist til
udelukkende Samliv med Sognefolkene, der uddannede
Frimann til den ejendommelige Stilling, han indtager
i sin Tids Digtning som Almuesanger, som Forfatter
af jevne, fattelige, sangbare Digte, i hvilke en
religieus Stemning kommer tilorde eller Fiskerens og
Bondens Dagligdont besynges som nøjsom Glædes rene
Kilde eller den norske Egns Naturskjønhed skildres
eller en Heltedaad forherliges. Disse Digte udkom i
forskjellige Samlinger: to Bind »Poetiske Arbejder«
1788 og 1826, »Almuens Sanger« 1790, »Den syngende
Sømand« 1793, et Par Psalmesamlinger o. fl. Endnu
1851 kunde WELHAVEN udgive Cl. Frimanns Digte i
Udvalg med en biografisk Indledning, et Vidnesbyrd
om, at Friskheden endnu ikke havde forladt denne
fordringsløse Folkedigtning. De ere jo ejheller blevne
helt fremmede for den nulevende Slægt, Digte som »Den
norske Hyrdedrengs Sang«:

Hør mig,  Skov og Mark og Fjeld!
mig, som her sidder enlig og synger paa Tuen;
endnu er det ikke Kveld,
endnu varm skinner Solen som Luen,

Lovsangen »Seer jeg til den Himmel blaa«. Vuggevisen
»Hvo tændte i Brystet den levende Glød?«, Mindesangen
om Ole Svendsen Bakke og den kjønne »Bindevise«,
der maaske tydeligst som kortest tegner Cl. Frimanns
Digterpersonlighed:
Saa knytter jeg Traad,
saa øver sig Haanden i kvindelig Daad;
ved Haanden at hænge man bliver saa træt,
ved Haanden at røre gaaer Tiden saa let; 
jeg knytter ej Silke, jeg knytter ej Guld, 
min Traad er af Uld.

Min uldene Traad,
naar Vinteren bruser, skal varme min Fod; 
med Intet paa Stikke, med Intet paa Ten 
Saamangen maa skjælve paa islagte Sten; 
Gud se til de Usle, som nøgne og blaa 
i Snevandet gaa!

Jeg knytter kun Traad,.
jeg knytter ej Baand af ugudeligt Raad;
vig langt fra mit Hjerte, Du Mørkhedens Aand,
som lærer at binde besnærende Baand! 
Skal Mennesket knytte for Menneskets Barn 
et fangende Garn ?

Min knyttede Traad
mig minder om Livet - mit Liv er en Traad; 
hver maskeklædt Stikke er fuldendte Dag, 
hver Maske hver Knude et Pulsaareslag - 
naar Livet er endet, o Gud, i din Haand 
annam da min Aand!

Sømandspsalmerne Nr. 119, 121, 123 og 392,
Daabspsalmen Nr. 324 og adskillige andre i vor
Psalmebog optagne ere af Cl. Frimann.

Næstefter Wessel var Bergenseren CLAUS FASTING
(1746-91) det Norske Selskabs lyseste Hoved og
klareste Aand, i sin fortrinlige Stil som i sin
elegante Personlighed saa gjennemtrængt af fransk
Esprit, at Wessel sagde om ham, han var »fransk
midt i Perialen«. Det er især som Kritiker, denne
Skribent har virket, og i denne Egenskab forstod
han ikke blot med skarpt Blik at sondre og med fin
Takt at dadle, men ogsaa ved sin egen Fremstillings
Renhed og Klarhed at opstille et stilistisk Mønster
for de Forfattere, hvis Arbejder han bedømte. I
Kjøbenhavn skrev han baade i »Den kritiske Journal«
og »Den kritiske Tilskuer«, og i Bergen udgav han sine
»Provincialblade«, hvis aandfulde Kritiker, træffende
Karakteristiker og vittige Bemærkninger med Rette
beundredes af de Kyndigste som en Journallitteratur,
der kunde maale sig med Udlandets bedste, medens
det store Publikum gik dem forbi med paafaldende
Ringeagt, der nærmest maa forklares som Udslaget af
en hadefuld Stemning, som var vakt mod Fasting, fordi
han betragtedes som Fritænker: han drev det endog
til den Gruelighed at skrive Christus med K. En anden
Grund kan søges i det epigrammatiske Vid, hvormed han
var udrustet, og ved hvis pikante Fremglimten han
skaffede sig mange Fjender. Vi kjende det Epigram,
der overgav Bredals Ovid-Oversættelse til Latteren
(S. 403); til Tak for sidst forkastede Bredal som
Theaterdirekteur Fastings Tragedie »Hermione« og antog
det langt ringere »Zarine«. En anden Oversætter af
Ovid fik følgende Snert:
O Naso! aldrig var din Brøde lig din Kval. 
Du blev forviist fra Rom og oversat af SAHL.

Fastings forskjellige Skuespil have ingen Interesse
for vore Dage; et af dem, »Actierne eller de Rige«, en 
Skildring af et moderne Samfundsonde, Handelssvindleriet, 
blev opført i Kjøbenhavn, men gjorde ingen Lykke. 
Rigere paa dramatisk Effekt var Fastings egen 
Kjærlighedshistorie, en sælsom Konflikt, som 
L. DIETRICHSON har bragt Lys i (»Omrids af d. norske 
Poesis Hist.« I. 175-78). Hans Skrifter, ledsagede af 
en Biografi, ere udgivne af LYDER SAGEN.

Den Smagens Overlegenhed , der tillod Fasting,
Skjøndt Normand, at være en varm Beundrer
af Ewalds Digtning, gjenfinde vi hos hans Landsmand
Gudbrandsdølen EDVARD STORM (1749-94). Med ham ere
vi imidlertid naaede udenfor det Norske Selskab; han
var ikke Medlem af det, ja dreves af sine Sympathier
i Forbindelse med ikke tilstrækkelig opklarede
personlige Forhold helt over i den modsatte Lejr,
Skjøndt det Bedste i hans Digtning just er det, som
staaer i Sammenhæng med hans norske Nationalitet. I
de sidste tyve Aar af sit Liv opholdt Storm sig uden
Afbrydelse i Kjøbenhavn, hvor han blev Inspekteur og
Lærer ved Efterslægtsselskabets nystiftede Skole og i
denne sin Stilling kom til at virke afgjørende ind paa
Adam Oehlenschlägers Liv ved at tage sig af den smukke
og flinke Drengs Oplærelse. Hans første Digte ere
skrevne i hans Hjemstavns Dialekt, friske og
kjærnefulde Sange, som man kun kan bebrejde en stundom
noget vidtdreven sandselig Erotik, som Nattestævnérne
og andre Episoder give Anledning til.

1774 udgav Storm det komiske Heltedigt »Bræger«, en
heltigjennem mislykket Humoreske om en sjællandsk
Landsbydegn, der er ude for at inddrive sin Tribut
af Paaskeæg og ved Hjemkomsten er saa uheldig at
knuse dem alle. Hvilke Vanskeligheder Hexametret
har havt at kæmpe med, inden det fik gjort sig
vort Sprog underdanigt, vidne allerede dette Digts
Indledningslinier om:
Du, som dit Fødelands Pris tidt kvad med Norriges Tunger, 
som tidt med Lyren i Haand tvang Gjenlyd af skaldede Fjelde, 
Muse! nedstig fra iskronte Olymp til Dannemarks Sletter, 
ombyt dit Sprog og forvexle din Lur med den komiske Harpe.

Den afvisende Kritik, der med Føje blev dette uheldige
Arbejde til Del, fremkaldte den Erklæring af Storm i
Indledningen til hans kort efter udgivne Digtsamling,
at hans Musa »ikke havde lært sig synge uden ved
et susende Vandfald eller ved en ensom, med Gran
begroet norsk Klippe«. Han føler og vedkjender sig
her sin norske Nationalitet som sin rette Naturbund;
ikke desto mindre drages han bestandig bort fra den
af Lyst til at synge om Tidens almindelige Emner
i dens almindelige Tone eller af brændende Attraa
efter at hæve sig op til den beundrede Ewalds
høje Begejstringssfære. Saaledes har han baade
i et regelret didaktisk Digt, delt i fire Sange,
og i en Ode - begge lige utaalelig kjedelige -
besunget et af Tidsalderens abstrakte Yndlingsthemaer:
Indfødsretten. I »En Sang om Jøndalen« vil han overlade
sig til en yppig Indbildningskrafts digteriske
Fantasier, men Udfaldet bliver en snurrig Blanding
af Snusfornuftighed og poetisk Flitterstads. Først
beskrives Jøndalen (i Forfatterens Fødeegn) paa den
sædvanlige »malende« Maade; i Dalen er en Hule, som
beboes af Nymfen Jøna, der sammenlignes med Thetis
og skildres i Træk, hentede fra den almindelige
ballet-mythologiske Garderobe:

Et blegrødt Taft fra Skuldre flagred ned 
til Saalen, som var med Guldlidser bundet;
om trinde velskabt Bæltested 
et søgrønt Baand vellystigen var vundet. 
I kruset Lok balsamisk Rose skimred, 
paa Alabasterarm Smaragd og Onyx glimred.

En Strengeleg hun bar i venstre Haand 
af finest Gran og Filsben udarbejdet: 
hun rørte den, og al min Aand
hensmelted ved hvert Slag, som himmelsk Røst gelejded. 
Kom, Klippers Skjald! kom, sang hun, føl den Ære, 
at Jøna byder Dig en Yndlings Navn at bære.

Hun fører Digteren ind i den med overdaadig
Anvendelse af Pragtord skildrede Hule, som viser
sig at være et Slags Pantheon for norske Skribenter,
thi »Jøna Normænds Mod og Sange her belønner« ved at
oprejse dem Mindesmærker efter deres Død; her hænger
Holbergs Strengeleg og Tullins Laurbærkrands, og
den litteraturkyndige Nymfe forherliger i veltalende
Blomstersprog
Stenersen, Suhm, »vor Ven, skjøndt ædel rundet op ved
danske Strande«, og de andre Skjalde:

Høj Hvælving her bestandig Gjenlyd skal 
af stolten Sang om Norges Odel give.  
Det skjønne Foraar, Sarpens Fald              
og Hornels fæle Pragt skal evig huskte blive,          
Melpomene skal Nymfen Haanden byde,
Rheteas Taarer skal paa Jønas Kinder flyde.

Langt heldigere end i denne og lignende
fordringsfulde Kompositioner - hvortil ogsaa
maa henregnes »Ewald eller den gode Digter«, hvis
Begejstringsvarme forflygtiges i tom Talepragt - er
Storm i adskillige af sine mindre Poesier, først og
fremmest i Romancen »Zinklars Vise«, der med uventet
Fynd gjenføder Folkevisetonen; den blev skreven i
litterairt-filantropisk Øjemed paa Bestilling af
Efterslægtsselskabet, der vilde fortrænge de gængse
usædelige Gadeviser ved at give Almuen god folkelig
Poesi ihænde. Fremdeles den meget sungne Vise om
Thorvald Vidførle: »Svend Tveskjæg havde sig en Mand,
som Thorvald hed«, Klubsangen om Stærkodder: »Arrig
slog Stærkodder Rynker paa Næsen« og Drikkevisen »Min
Doktor er en ærlig Mand«. Som Psalmedigter er Storm
repræsenteret ved Nr. 127 og 518 i vor nu brugelige
Psalmebog; til den »evangelisk-kristelige« havde
han som Medarbejder ydet et større Kontingent. Selv
udgav han 1785 sine »Samlede Digte«; en ny Samling
besørgedes 1832 af A.E. BOYE, og 1871 kom et Udvalg
ved H.P. HOLST. 1886 udkom »Efterslægtsselskabet og
Edv. Storm« af F. NYGAARD.

De norske Digtere, vi endnu have at omtale, føre
os ud over det Norske Selskabs Tid og have et
svagere Præg af dets Paavirkning. Især gjælder dette
da om Elegikeren JONAS REIN (1760-1821), »den sande
Sorgs ulignelige Sanger«, som ZETLITZ kaldte ham, »de
hulde Følelsers Sanger«, som RAHBEK døbte ham. Disse
to Digtere omgikkes Rein jevnligst under sit Ophold
i Kjøbenhavn, og han var i deres Selskab med til
at forfatte de Epigrammer over Baggesens »Holger
Danske«, som indlede Holgerfejden. Ellers var det,
som antydet, mest elegiske Stemninger, af hvilke hans
Digtning voxede frem. Til Emne for sin første Digtning
valgte han Axels og Valborgs ulykkelige Kjærlighed,
fremstillende deres Skjæbne i det mislykkede Sørgespil
»Hagen og Axel«. Større Held fulgte hans lyriske
Arbejder, hvis Klager over Tilværelsens
færdighed havde den sentimentale Karakter, som Tiden
ogsaa paa andre Omraader yndede; men det kunde dog ikke 
undgaaes, at dette evindelige Mismod i Længden virkede 
noget trættende, trods den akademisk korrekte, ulastelige
Versform og en Klarhed i Udtrykket, der overrasker
dobbelt, hvor taaget Tungsind er Digtets Moder. Som de
bedste blandt Reins nu for Størstedelen helt glemte
Poesier kunne nævnes hans Elegi »Ved J.H. Wessels
Grav«, Oden »Den frie Mand«, »Ensomhed«, »Efter en
Sygdom«, »Barnlig Glæde«, »En Faders Sang ved sin 
moderløse Datters Vugge«, hvilken sidste maa tjene 
som en i sin Tid højt beundret Prøve paa Reins rene 
og kydske, men noget konventionelt afdæmpede Digtning:

Sov, bedste Pige! sødelig, 
savn ej din ømme Moders Pleje; 
hun svæver venlig om dit Leje, 
som Engel hun omsvæver Dig. 
End ej min Sorg dit Hjerte saarer,
frit tør jeg end udgræde den; 
Du smiler kun til mine Taarer, 
naar blid Du vaagner op igjen.

O elskte Billed, som Du bær! 
Kald Mindet om de svundne Dage 
kald mig det troligen tilbage; 
hvadjeg har tabt, mig daglig lær! - 
Saa var det Smil, hvormed hun talte 
og lovede at være min; 
din Blidhed hendes Aasyn malte, 
og hendes Uskyld var som din.

Din Sjæl er end som hendes skjøn! 
Hvo vogter den med kjærligt Øje? 
Hvo vil med skyldfri Haand den bøje 
og søge i din Dyd sin Løn? 
Hvo skal advare mod de Farer,
som vil omgive dine Fjed? 
Hvo viser Dig de skjulte Snarer, 
som lægges for Uskyldighed?

Sov, bedste Pige! sødelig,
vox, bliv din Faders Trøst og Glæde,
og lad hans Kjærlighed Dig lede -
o, Himlens Engle vogte Dig!
Men ak! om Uskylds Rose svinder,
om Tabet af din Dyd jeg seer
engang i Graad paa gustne Kinder . .
sov, bedste Pige! vaagn ej mer!

Rein levede som Præst i forskjellige Egne af Norge, indtil 
han 1808 kom til Nykirken i Bergen. Han var Medlem af
Rigsforsamlingen paa Ejdsvold. I hans sidste Leveaar fik
Melankoli og Sygelighed fuldstændig Magten over ham,
og han døde som en affældig Særling, enogtresindstyve
Aar gammel.

En udpræget Modsætning til ham var hans jevnaldrende
Ven, »Glædens muntre Sanger« JENS ZETLITZ (1761-1821), 
i tredive Aar Præst paa forskjellige Steder i sit Fødeland. 
Som han af Personlighed var en livlig, let bevægelig 
Natur, saaledes berører ogsaa hans Digtning Poesiens
forskjellige Regioner uden Tvang, om end med
vexlende Held. Som Cl. Frimann skrev han »Sange
for den norske Bondestand«, men maa her mangengang
erstatte den folkelige Grundklang i sin Forgængers
Sange med en ydre Samrnenhobning af Bygdeudtryk,
der dog tilsammen hverken give Almuen eller det
dannede Publikum noget prægnant Helhedsbillede.
Han var komisk Epiker og satirisk Heroide-Forfatter
og har her en saa ustadig Lykke i sin Produktion
som den, der betegnes ved Afstanden mellem
det ypperlige Digt »Væddeløbet« og den heltigjennem
matte Morsomhed i »Nille Volmersdatter til
Peder Paars«. I sine Nationalsange finder han snart
et jevnt og kjønt Udtryk for Folkets Tilfredshed
med nøjsomme Livskaar, men kan til andre Tider
istemme saa kraftpatriotiske Toner, at de buldre
i Ørerne. Med størst Egalitet bevæger Zetlitz sig
paa Drikkevisens Omraade og kan næsten siges at
betegne denne Digtarts Fuldendelse i dens heldigste
Retning, med Afstrejfning af det Sentimentale,
med Undgaaelse af de plumpere Nydelsesmomenter,
med Bibeholdelse af den joviale Grundtone og
det gratieuse Foredrag. Stundom kan han hæve
sig næsten til Bellmansk Humor, som i Skildringen
af Lukas fra Piseck, der blev 115 Aar gammel
og havde havt 25,700 Perialer i sit Liv; men
hyppigst er det den lettere Leg med Øjeblikkets
Stemning, Zetlitz lader komme til Udtryk: en klædelig
Frivolitet, der dandser hen ad Livets Overflade
og opfanger dets Fænomener i Lunets Hulspejl.
Hans Sange vandt overordenlig Udbredelse og ere
tildels endnu den Dag idag godt kjendte: »Hvor
saare Lidet vil der til, for lykkelig at være«,
»Mit fulde Glas og Sangens raske Toner«, »At
Slyngler hæves til Ærens Top«, »Jeg synger gjerne
om Kongers Magt«  o. s. v. I Digtet »Til en Ven«
priser Zetlitz »den gyldne Nøjsomhed« som den sande
Levevisdom
og udfører sin Lære videre gjennem Exempler,
der som Mønster opstille Den,

der har Religionen kjær,
dens Sandhed imod Løgn forfægter,
men ej ukjærligt hellig er
og bygger Baal for hver Fornægter ....
der ej fornedrer sig ved Smiger 
og logrer for en mægtig Nar; 
men ej hver Skurk i Skole ta'er 
og Sandhed i Utide siger.

Hvo der kan føre sit Liv efter denne Moral  - »hans 
Lovsang er Camoenens Pligt, hans Levnet er en Sædelære«.

En fuldstændig Samling af Zetlitz' Digte i to Bind
udgav C. SCHWACH 1825 i Christiania. Et Udvalg ved
J. UTHEIM (med Indledning) udkom 1886.

ENVOLD DE FALSEN (1755-1808) var vel født i Kjøbenhavn,
men kom tidlig med sin Fader, der blev Justitiarius
i den norske Overhofret, til Norge, til hvilket Land
han allerede i Toogtyveaarsalderen knyttedes som
Assessor ved nævnte Ret. Som Højesteretsassessor
boede han en halv Snes Aar i Kjøbenhavn, men
kom 1802 tilbage til Christiania. Falsen var
af Naturen udrustet med glimrende Evner, og en
ihærdig Uddannelse havde udviklet dem saa tidlig,
at han alt var bleven Student ti Aar gammel -
for tidlig sagtens, thi det er ikke usandsynligt,
at denne Begavelsens Drivhusvæxt lagde Grunden
til den tidlige Ælde, der greb ham, saa at han alt i
Halvtredserne saae ud som en Olding, saavelsom til den
dermed følgende aandelige Affældighed - Adspredthed
og Villieslaphed, ledsaget af dyb Melankoli - der
betegnede hans sidste Levetid. Til Trods herfor var
hans Anseelse over hele Norges Land saa grundfæstet,
at han efter Krigens Udbrud ikke kunde undværes som
Medlem af den interimistiske Regeringskommission i
Christiania. Under Opbydelsen af hele sin Aandskraft,
under et anstrengt Arbejde og tunge Bekymringer for
Landets Fremtid sank han nu omsider ganske sammen:
da han en storm- og regnfuld Novemberaften vilde
gaa fra Theatret til sit Hjem, førte hans forvildede
Skridt ham ned til Fjorden, hvor hans Lig blev fundet
næste Dag. Ved Siden af Prinds Christian August var
Falsen Norges folkekjæreste Mand, og hans Død var
en Nationalsorg, som ogsaa i Litteraturen har sat
sig mange Mærker. (Se H.I. HUITFELDT : »Christiania
Theaterhistorie«, 1877, S. 457-62).
Alt fra Ungdommen af havde Falsen havt den mest
levende Interesse for Theatret og tidlig forsøgt sig
som Skuespilforfatter, debuterende med den borgerlige
Tragedie »Salvini og Adelson«. Af hans Skuespil -
til hvilke Emnerne hyppigt toges fra Fortællinger i
fremmede Litteraturer, uden at Dramatikeren dog altid
havde nogen klar Forestilling om de episke Sujetters
Brugbarhed - har det kgl. Theater opført adskillige:
»Arven i Marseille«, »Frieren og Kjæresten«,
»Hvad vil Folk sige?«, »Idda«, »Kunstdommeren«,
»De snurrige Fættere«. Men hverken for Scenen eller
for Litteraturen have disse Arbejder havt nogen
Betydning, hvilket derimod højlig blev Tilfældet
med Syngespillet »Dragedukken«, 1797, som holdt sig
paa Scenen henved femogtyve Aar og er blevet opført
omtrent et halvthundrede Gange, i den første Tid
som Publikums erklærede Yndlingsstykke, hvis Sange
til Kunzens Musik: »I Haven gik Signe, en Rose at
plukke«, »Hold Lampen tændt, sy Støvler, Sko«, »Druen
voxer paa vor Klode« o. fl. vare i Alles Munde. Fra
Scenen er det nu gaaet over i Litteraturhistorien
som et Arbejde, der fortjener Opmærksomhed paa Grund
af sit Sammenhæng med vor Skuespildigtnings bedste
Traditioner: en letoverskuelig og dog ved original
Opfindelse fængslende Handling fra Folkelivet,
velordnede Situationer, kraftig Karaktertegning
og det Hele gjennemstrømmet af et jevnt, godmodigt
Lune, men ganske vist ogsaa udført med den Bredde,
der for os svækker den ældre Komedies Virkning. Den
brave Skomager-Frimester Jacob Olsen seer til sin
Bekymring sin iforvejen tilstrækkelig store Børneflok
forøget med Tvillinger. Han fatter da den fortvivlede
Beslutning at skille sig af med den ene af dem ved at
hensætte Drengen, gjemt i en Kurv, foran en velhavende
Urtekræmmers Dør. Moderen, der, da det kommer til
Stykket, ikke kan skilles fra sit Barn, ombytter det
hemmeligt med en i Hast paaklædt Trædukke, og med
denne vandrer Mester Jacob i Nattens Mørke afsted til
Urtekræmmeren. Men denne griber Misdæderen paa fersk
Gjerning, og da en Ubekjendt faa Timer forinden har
øvet akkurat den samme Streg imod ham, mener han,
at begge Børnene ere Jacob Olsens Tvillinger, og
tvinger med Trusler om Politiet den forbløffede
Skomager til at vandre hjemad med en Kurv under
hver Arm. Alle Ængstelser og Misforstaaelser i det
Følgende opløse sig sluttelig i Glæde, da det af et
Brev i det paatvungne Barns Tøj viser sig, at
dets Antagelse skaffer Familien den øjeblikkelige
Rigdom af 200 Rdl. og Halvdelen af denne Sum aarligt,
indtil Faderen kan vedkjende sig Barnet: Dukken har
været dem en »Dragedukke«, thi den har draget Lykken
til Huset. - Særlig anden Akt udenfor Urtekræmmeren
maa have været af megen scenisk Virkning, og det
episodiske Optrin med de halvdrukne Værtshusgjæster,
Vægterne og de af Søvne vækkede Husbeboere i den
kun af enkelte Lygter belyste Gade, medens Jacob
sidder skjult i Kjælderskuret, kunde endnu friste en
Sceneinstrukteur som en morsom Opgave.

»Envold Falsens Skrifter« udgaves 1821 i to
Bind af Prof. L. STOUD PLATOU.

Inden vi gaa over til at skildre den litteraire 
Modsætning til den norske Skole eller den poetiske 
Anskuelse, som det Norske Selskab stillede sig 
polemisk imod, vil det ikke være ufornødent paany at 
minde om, at denne Modsætning ingenlunde var saa skarp 
og uforsonlig, som Litteraturhistorikerne stundom have
fremstillet den. Det var to Temperaments-Sfærer,
to Aandsretninger, der brødes med hinanden, og begge
kæmpede de for berettigede Principer: Ewaldianerne
for højere Emner og en mere løftet poetisk Diktion,
end Nyttepoesien sædvanlig kjendte, de Norske for en
Klarhed, Renhed og Korrekthed, tillige for en national
Ædruelighed, som de fandt tilsidesat i hines Pathos;
naar de Første saae ned paa disse Fordringer som
en filistreus Smags og de Sidste spottende søgte at
hente de mod Ætheren Stræbende ned paa Jorden igjen,
kunde man vel nærme sig Forkjætrelsens Grændser,
men det maa i denne Forbindelse vel erindres, at
Retningernes Førere eller til Samlings-Centrer
udkaarede Personligheder paa ingen Maade vare
fremtrædende Polemikere. Ewald tager ingensteds
tilorde imod det litteraire Modparti, og Wessels
Raillerier med de ha-stemte Toner eller med den
ewaldske Sømand, der »sadler dristig Havet op«, ere
af en saare godmodig Natur; ja saa lidet var den
vittige Digter hildet i noget Landsmands-Koteri,
at det jo netop var to Normænd, hans dramatiske
Parodi nærmest gik ud over. Jo højere vi naa op i
de to Partiers Rækker, des mindre møde vi af den
aandelige Forblindelse, der ikke kan se noget Godt
hos Modstanderne; derimod er det letforstaaeligt,
at vi længere nede, hvor de ledende Principer ere
stivnede til Stikord og hvor det mindre Overblik
avler den større Ufordragelighed, just støde paa
det Tros af travle Menige, der ved Budbringen og
Udfordringer sørgede for, at Striden ikke skulde dø
hen af Mangel paa Fjendtligheder.

Medens de Norske slog Lejr i Md. Juels Kaffehus,
samledes Det danske de Danske hos Md. Neergaard
i Badstuestræde, og medens det fra først af frie
Omgangsliv hist udviklede sig til det sluttede
Norske Selskab, blev det Neergaardske Kaffehus
Arnen for det »Danske Litteraturselskab«, stiftet
af ABRAHAMSON, ROSENSTAND-GOISKE, THAARUP, Brødrene
TROJEL o. Fl. Institutionen var ikke mindre akademisk
end den tilsvarende norske; ved de ugenlige Møder
skulde ethvert Medlem »kvartaliter forelæse noget
selvforfattet Stykke«, hvilke Arbejder saa skulde
drøftes baade mundtlig og skriftlig og, hvis de
godkjendtes ved Stemmeflerhed, udgives i Selskabets
Skrifter; ved Optagelse af nye Medlemmer var eet Nej
tilstrækkeligt til at udelukke den Foreslagne. Til
dette Selskab Æresmedlem kaaredes 1776 den syge og
hensygnende, til det ugjæstmilde Søbækshus forviste
Digter JOHANNES EWALD, underrettet om Hæderen i et
Brev fra ABRAHAMSON, hvori det hedder: »Tro mig,
kjæreste Ven, Antallet blive daglig større paa dem,
der læse Dem med Smag og føle Deres Skjønheder;
og lad det være Dem en nogenledes Modvægt imod den
Fortrædelighed, De ventelig føler ved Tanken om
Tossernes og de øvrige Abderiters Domme. Mange, ret
Mange, længes efter snart at se og læse Noget fra
Dem. Deres Balder kan de Fleste saagodtsom udenad,
og, ligesaa, mange af Deres ældre Digterværker«.

Johannes Ewalds Liv var, hvor sørgelig kort det
end blev, rigere paa et bevæget Indhold end de 
fleste danske Digteres, men er vel netop derfor
ogsaa saa almindelig kjendt, at vi her kunne nøjes
med at fremstille det i dets Hovedtræk. Han var
en Søn af den pietistiske Præst ved Vajsenhuset,
Prof. E. Ewald (S. 126) og blev født i Kjøbenhavn
den 18. Novbr. 1743. Fra Faderens Dødsleje blev
den elleveaarige Dreng sendt til Rektoren ved
Slesvig Skole, for at denne korrekte Filolog kunde 
stemme op for Barnets vidtstrømmende Fantasiliv. 
En underlig Natur var han, og en fejlagtig
Opdragelse kunde ikke kue dens Synderlighed. Ogsaa
herom udtaler Ewald sig i sit autobiografiske Fragment
»Levnet og Meninger«, den i sin næsten Rousseau'ske
Uforbeholdenhed mest ubesmykkede Selvbekjendelse,
vor Litteratur ejer. »Jeg har,« siger
han, »fra det Første, jeg kunde skjønne, havt noget
Don Quixotisk i min Karakter, som et stolt Hjerte,
der altid indtil Enthousiasme var Elsker af Friheden,
i Forening med en hidsig Indbildningskraft uden Tvivl
avlede og visse Fejl i min Opdragelse bragte til
Modenhed. Jeg var fra Barnsben af en soren Elsker,
en Beundrer af alt det Besynderlige, det, hvorved
man lettest kunde skille sig fra Mængden og saaledes
blive bemærket, ofte omtalt og peget med Fingre paa. 
Hvilken Sæd til sande og glimrende Dyder, om den
havde blevet nyttet og styret i den rette Flugt! Men
saa lod alle mine pedantiske Lærere, ikke en eneste
undtagen, sig nøje med at proppe min Hukommelse fuld
af bibelske Sentenser, latinske og græske Gloser og
filosofisk Sladder, uden at een bekymrede sig om at
danne mit brusende Hjerte eller lod det sig vedkomme,
enten jeg kunde tænke og føle eller ej. De Eventyrer,
som jeg med stor Begjærlighed sneg mig til at høre
af Tjenestefolkene, var mig ligesaa mange Troens
Artikler, min hurtige Indbildningskraft fandt dem
let ikke alene mulige, men selv smukke og meget værd
at efterabes, og da Ingen gjorde sig Umage for at
overtyde mig om deres Urimelighed, blev de naturligt
nok de første Grundregler, hvorefter jeg i min lille
Hjerne anlagde Planen til mit Liv. Jeg har uden
Tvivl ønsket at sejle paa en Høvlspaan som Espen,
førend jeg har ønsket at erobre Verden som Alexander
den Store. Men det er tilforladeligt, at det første
af mine barnagtige Anslag, som jeg kan erindre, var
at flyve, det andet var at hverve og anføre en Mængde
Drenge for med dem at erobre Tyrkiet, og det tredie at
blive Missionair i Æthiopien eller et andet Sted, hvor
jeg kunde haabe at blive flaaet for Troens Skyld.«

Vil nogen Læser i disse Fantasier og Sværmerier
gjenfmde Stemninger fra sit eget Barndomsliv og
betegne dem som typiske for Drengealderen overhovedet,
saa bør han dog lægge Mærke til, at Forskjellen mellem
den sædvanlige og den usædvanlige Indbildningskraft
beroer paa den Fyrighed, hvormed disse fantastiske
Planer omfattes og søges iværksatte. Og her maa det
da være nok at minde om, at Ewald efter Læsningen
af »Robinson Crusoe« maatte hentes tilbage fire Mil
paa Vejen til Holland, hvorfra det var hans barnlige
Hensigt at rejse til Batavia »i det uskyldige Haab,
undervejs at strande paa en eller anden ubeboet ث, og
at han som femtenaarig Yngling energisk gjennemførte
den for en
dansk Student ialtfald ikke almindelige Beslutning
at gaa i fremmed Krigstjeneste, for hurtigt at vinde
Hæder, Velstand og dermed - sin Elskede.

Ældre var Ewald nemlig ikke, da han første Gang saae
Arendse Hulegaard og blev greben af en Kjærlighed til
hende, hvis bratte Pludselighed atter staaer i god
Harmoni med hans flammende Sjælsliv; om det første
Møde med hende fortæller han
udførligt i »Levnet og Meninger«, en mesterlig
Fremstilling, i hvilken den modne Mands lette
Ironi over Ynglingens Betagethed er overgydt af det
vemodige Skjær, som Betragtningen af den fra dette
Punkt udgaaende Forandring i hans hele Livsskjæbne
fremkalder. Arendse var et halvt Aar ældre end han,
begge pur unge Mennesker, næsten Børn endnu. »Det
haster følgelig ikke saa stort, sagde jeg. Med
eet, som et Lynild, foer den martrende Frygt i mit
Hjerte. Jeg fandt, at et Fruentimmer paa femten
Aar er ældre end et Mandfolk paa tyve. Jeg fandt,
at min Arendse var giftefærdig, at hendes Ja og Nej
beroede meget paa Forældre, som hun elskte, og som
vist vilde se mer paa det, som de holdt for hendes
Vel, end paa al min Kjærlighed. Paa den anden Side
var jeg, endskjøndt imod min Villie, bestemt til at
blive Præst. Jeg kunde først blive det, naar jeg
var femogtyve Aar, og jeg var kun femten. Hvilken
Evighed! hvorledes turde jeg haabe, at hun kunde eller
engang vilde vente saalænge efter mig? Nu kølnedes
al min Iver for Muserne. Nu fattede jeg Afsky til dem
som de, der kun vilde skille mig ved min Arendse. Nu
vaagnede min kun halvt kvalte krigeriske Lyst.«

Sammen med sin ældre Broder flygtede Joh. Ewald til
Hamborg, men allerede her tabte Broderen Modet,
og efter en heftig Scene imellem dem gik
Johannes alene til den preussiske Resident og
fremsatte sin inderlige Begjæring om at maatte gjøre
Krigen med som Husar. Trods sin store Ungdom og
spinkle, endnu ikke ret udvoxede Skikkelse fik han
Anbefaling til en Major i Magdeburg, hvortil han
begav sig uden en Skilling i Lommen, men opfyldt
af de stolteste Drømme om store Bedrifter
(se Kapitlet »Højen« i »Levnet og Meninger«).
Hans Illusioner led dog strax en første Skuffelse,
da han istedetfor at iføres den smukke Husaruniform
blev stukken ind i et Infanteri-Regiment. Han gik
ved første Lejlighed over til Østerrigerne, hvor
han blev Tambour og i Felttogets Løb avancerede til
Underofficier, kom paa sine Marscher til Prag og var i
Dresden under Byens Bombardement 1760. Det var hans
Felttogs andet Aar; Krigen i dens moderne Form, med
de regelrette Massebevægelser, havde, »bedre end de
bedste Syllogismer skulde have gjort det«, overbevist
ham om, »at Halvgudernes Tider vare forbi, at en
Soldats første og ypperste Dyd er Underkastelse, og
at det ligner mere en Drøm end et Under,
at udmærke sig iblandt
100,000 Mand, som alle ere nødte til at iagttage
deres Pligt og ikke tør gjøre mere.« Hjemme havde man
faaet hans Kvarteer opspurgt og sendte Penge til hans
Frikjøbelse fra Tjenesten; da Obersten ikke vilde
slippe ham løs, før Felttoget for det Aar var til
Ende, løb Ewald sin Vej, byttede Klæder med en Bonde
og kom efter allehaande Farer, undervejs opsnappet
af Preusserne, tilbage til Kjøbenhavn i Oktober 1760.

»Jeg kom en stor Del klogere hjem, end jeg var gaaet ud,« 
bemærker Ewald. »Og dette var ikke den eneste Fordel, 
som min ulmende Digteraand havde af denne Rejse.  Jeg havde 
seet Bjerge og Feltslag og i tykke Skove ensom beliggende 
Munkeklostre; jeg havde været Vidne til endel store og 
rørende Optrin, hvis Erindring nærede og opløftede min 
Sjæl, uden at beruse den; jeg havde nu lært at føle det
Underlige, det Store og det Vellystige i Naturen,
uden just altid at ville gjøre det efter eller
lide formeget ved Savnet deraf. Dette gav mig vel
en større Bekvemhed til Digtekunsten, men jeg var
endnu langt fra enten at mærke dette selv eller at
benytte mig deraf.« Det var tvertimod Brødstudiet,
Ewald nu kastede sig over med sin vante Iver, stadig
med Arendse for Øje som Arbejdets rige Løn. Efter
halvandet Aars Læsning tog han theologisk Examen,
indstillende sig til bedste Karakter, hvilket dengang
var en Sjeldenhed. Men just da blev det Maal, han nu
troede sig nær, revet bort fra hans Synskreds: Arendse
blev gift med en Anden, formodenlig tvungen dertil af
sin Slægt, thi Ægteskabet blev ikke lykkeligt. Tabet
ødelagde Ewalds Livslykke, men det skabte en af
vore ypperste Digtere. »Det stemte uden Tvivl for
en stor Del min Sjæl i den højtidelige melankolske
Tone, som jeg troer at være et Hovedtræk i de fleste
af mine Poesier,« siger Ewald i Fortalen til sine
Samtlige Skrifter. »Men det havde endnu en anden
Virkning: det gjorde mig rent uenig med alt det,
som man kalder timelig Lykke. Jeg havde hidindtil
kun havt een bevægende Grund, at tragte efter saa
Noget - og denne Grund faldt bort. Nu blev det min
Plan at slentre Livet igjennem, som jeg bedst kunde,
og saa godt som muligt at forskjønne min Vej med en
vis Art af Lyksalighed. En rolig Hytte, en behagelig
Egn, maadeligt Udkomme, faa, men retskafne Venner,
og jeg tør sige, fremfor Alt at være saa nyttig, som
min Evne tillod det, uden at være Nogen til Byrde,
var Alt, hvad jeg den Tid ønskede mig af
Jorden.« - De ere jo kjendte nok, de i Livets
Bølgegang kæntrede Smaatalenter, der bag et Forfald,
som Sløvhed og Slaphed har mere Del i end nogen enkelt
Tilskikkelse, koketterende lade deltagende Omgivelser
skimte en ulykkelig Ungdomskjærlighed som Skibbruddets
oprindelige Aarsag. Fjernt fra denne Klasse af Livets
Marodeurer har Ewald sin Plads. Hans Bekjendelser
ere saa uforbeholdne og besmykke saa lidet hans egne
Fejl, at alene dette viser en Karakterens Værdighed,
som ingen Udskejelser har kunnet svække. Naar vi
derfor med Tillid kunne fordybe os i den Skildring,
han har givet af sin Naturs oprindelige Fyrighed,
dens blussende Følelsesliv, dens energiske Kamp for
at naa det Maal, Fantasien havde stillet sig, og dens
tidlige ideale Retning overhovedet, saa er der heller
ikke mindste Grund til at betvivle, at det var det
pludselige Tab af Arendse, der som med et Ryk drejede
hans Livsskjæbne ind paa andre Baner og gjorde ham
til, hvad han blev baade i Godt og Daarligt,

»I denne Sindsforfatning skrev jeg Lykkens Tempel,
virkelig ikke for at skrive noget skjønt og
prisværdigt Stykke, men blot for at sige mig selv
mine egne Tanker.« »Lykkens Tempel, en Drøm«, er en
omhyggelig gjennemført Allegori, mathematisk nøjagtig
og kold som alle slige Abstraktioner. Digteren
befinder sig i Nøjsomheds Bolig i Selskab med de
to Himlens Døtre Arete (Dyd) og Eusebia (Fromhed),
men i det Fjerne vinker ham Lykkens prægtige Tempel,
og hvorvel denne tilsyneladende grundmurede Bygning
i Virkeligheden er »saa brøstfældig, at en maadelig
Nordenvind kunde rive den overende«, kan han dog
ikke modstaa dens Tillokkelser og formaaer Arete
til at ledsage sig paa Vejen til den, ledsaget af
»Ærlighed, en jevn, ærværdig Mand i gammeldags
Dragt, og Flid, et karskt og stærkt ungt Menneske,
hvis Munterhed svarede til hans Kræfter«. Paa Vejen
møde de Skarer af Vandrende til og fra Templet, de
fleste unge Mennesker, hver Hob med sin Anførerinde,
hvem de »beviste en blind Lydighed og en næsten
guddommelig Ære. Disse Anførerinder kaldtes Affekter
og paastod alle at være Aretes Døtre, endskjøndt de
vare hinanden meget ulige og det ikke var afgjort,
hvor nær enhver af dem kunde regne sig til hendes
Slægtskab.« Nu følger der en Beskrivelse af Lykkens
Tempel og nogle af dens hundrede Porte: en Guldport
for Jøder Aagerkarle, Toldforpagtere o. s. v., en
anden Port beklædt med
Lotterisedler, entredie med Spillekort. Den fjerde
var saa lav, at den »mere lignede en Lem end en Port,
og de, som vilde herigjennem, maatte i Begyndelsen
krybe paa Hænder og Fødder. Jeg saae Mange krybe
derind og kun To komme ud igjen. Den Ene havde gjort
sig vred for et Par Knep paa Næsen, som nogle unge
Herrer gave ham af Spøg, og den Anden havde været saa
dum at gjøre en Minister mat i Skakspil. De krøb Begge
strax ind paany og bleve lykkelig indenfor. Denne Port
var vel den sikkerste af alle, men den var tillige
den skidenste. Thi Ingen kunde komme igjennem den,
uden at søle sine Klæder i en Hob Skarn, eftersom
al den Urenlighed, som samledes i Lykkens Tempel,
havde sin Udgang herigjennem«. Ikke uden Lune og med
et Par Ytringer, der give Vink om den
unge Forfatters litteraire Synsmaade, beskrives den
Port, gjennem hvilken Skribenterne søge at naa ind
til Lykken: »Ovenover den forestilledes en siddende
Person, som syntes at skrive uafladelig og tillige
at give noget Skrevet fra sig, hvorefter endel
Andre rækkede paa eengang, idet de lagde Penge paa
Bordet. Overskriften var: Saa skriver Du Dig rig. Paa
Siderne stod Popes og Voltaires Billedstøtter. Jeg
kom denne Port temmelig nær, og jeg blev vaer, at
et ungt Menneske med en lang Svøbe paa eengang drev
nogle hundrede tilbage, som syntes meget ældre end
han. Jeg sprang i Hast tilsides og spurgte en af dem,
som havde faaet de fleste Hug, hvad dette var for
et forvovent ungt Menneske? Ak, gav han grædende
til Gjensvar: Han kalder sig den nye Smag. Han
haver taget sig al Herredømmet til over denne
Port. Taareperse- og Skatkiste-Skrivere, Scholiaster,
Anagrammatister, stedse færdige Lejlighedspoeter og
saadanne kan han ingenlunde fordrage. De maa tilbage
hver en. Af de Andre maa altid de tilbage, som efter
hans Tykke have en fordærvet Smag. Denne Skribent
betroede mig tillige, at han var Forfatter til et
Heltedigt i daktyliske Vers, til nogle hundrede
meget kunstige Achrosticha og Chronosticha og til
en stor Del Logogrifer, saa sindrige som nogen i
den franske Mercure. Han førte bitre Klager over
Tiderne og deres Uskjønsomhed og smigrede sig med
Efterslægtens bedre Indsigt. Ellers mærkede jeg
en stor Forskjel paa deres Klædedragt og Adfærd,
som vilde igjennem denne Port. Nogle vare ganske
bedækkede med Smuds og Støv, Andre derimod vare meget
pyntelig iklædte. Nogle gik paa saa høje Stylter,
at man maatte faae Hoved-Svimmel af at se paa dem;
Andre gik paa Sokkerne, Nogle bedækkede deres skaldede
Hoveder med saa store Parykker, at de syntes levende
Parykkeblokke; Andre viste sig saa skaldede, som
de vare. De Fruentimmer, som gik ind i denne Port,
havde Mandsklæder paa.« - Ad den almindelige Port
for skikkelige Mennesker naaer Fortælleren da ind i
Templet og faaer sin Del af Lykkens Gaver. Men den
tørre og skeløjede Misundelse blæser sin Aande paa
ham, og paa eengang svinder hans Glæde over den Lod,
der er bleven hans, og han har kun Øje for de Mange,
der have opnaaet et fornemmere og mageligere Sted i
Lykkens Tempel; selv da han er rykket nærmere op mod
Alteret og synes, at der nu ikke er mere tilbage at
ønske, forstyrres hans Glæde af to Fruentimmer,
som just havde Ophold nær Lykketemplets Midtpunkt:
den blege, skjælvende Frygt og den fede, ubekvemme,
bestandig gabende Kjedsomhed. Da falder hans Blik opad
mod den høje Bjergtop, hvor den evige Lyksaligheds
Tempel ligger, og strax tabe hans nærmere Omgivelser
deres tidligere Glands. »Jo tiere jeg saae op mod
den evige Lyksaligheds Tempel, desmere tog denne
Fordunkling til. Tilsidst blev Alting mørkt for
mine Øjne. Frygt og Kjedsommelighed alene stod endnu
kjendelige ved min Side. Men hvilket Syn! - Eusebia,
den guddommelige Eusebia, fremstillede sig selv
pludselig for mine Øjne. Jeg kastede mig i hendes
Arme og raabte, fuld af Glæde og Forundring: Eusebia
i Lykkens Tempel! Af denne min Sindsbevægelse og mit
eget heftige Skrig vaagnede jeg.«

Allegorien er, som man seer, gjennemskuelig nok,
men bliver just derved spinkel og tør, skjøndt den,
forholdsvis sammentrængt som den er, har mere Friskhed
og navnlig en langt bedre Fremstillingsform end
disse af den Tid saa yndede Digtninger almindeligvis
kunde rose sig af. Ewald indsendte »Lykkens Tempel«
til de skjønne Videnskabers Areopag, og efterat
det »med skyldig Følgagtighed« var blevet »temmelig
tidt ombygt«, hædredes det sluttelig med Optagelse
i Selskabets Skrifter. Ved denne Lejlighed stiftede
Ewald Bekjendtskab med CARSTENS (S. 394).

Han begyndte nu at tro paa sit Digterkald, og da han
1766 sejrede i Konkurrencen med sin skjønne, just ved 
sin kunstløse Simpelhed gribende Sørgekantate over 
Frederik V.:

Hold, Taare, op at trille,
og Du, vor Cithar, stille!
Nu bæres Kongen bort
til Graven. 
Nu bæres Kongen bort til Graven -

steg hans Selvfølelse: »Jeg troede mig nu ikke
blot Digter mere, men den bedste, den ypperste i
Danmark«. Da Rusen havde sat sig noget, indsaa han
dog, at om han end ikke burde tvivle om sin Begavelse,
manglede der ham Kundskaber og Læsning, som det var
nødvendigt at tilegne sig. Han gav sig da til at
studere Datidens Smagslærere, de latinske Digtere
og Corneilles Tragedier, som en Tidlang øvede megen
Indflydelse paa ham, indtil han gjorde Bekjendtskab
med Klopstocks Digtning og fik sig lært Engelsk
nok til at kunne læse Shakspeare og Ossian. Den
Udvikling, han saaledes gjennemgik, blev ham især
kjendelig, da han paany tog sit tidligere skrevne
Enakts-Drama »Adam og Eva« for sig og nu fandt,
at det var »det vanskabteste Foster, som et varmt
Hjerte og en brusende Indbildningskraft nogentid
kunde udklække af en aldeles uvidende Hjerne«. Emnet
syntes ham imidlertid endnu tiltalende, og han
omarbejdede det da til »et dramatisk Stykke i 
fem Handlinger med Mellemsange«: »Adam og Eva 
eller den ulykkelige Prøve«. Stykket bærer Spor
af Paavirkning fra Digterens tidligere som fra hans
senere Idealer. Det franske Forbilledes Hang til
sententieus og antithetisk Sprogform gjenkjendes
lettelig i en Replik som denne, af Engelen Irmiel:

Hvor Øjet ikke naaer og Gisning ene leder, 
forvilder den sig tidt imellem Muligheder -

eller i Evas Selvbetragtninger, hvor hun søger at
klare sig sin Tilværelses Mysterium:

Jeg! raabte jeg. Jeg er - Er! men hvor skal jeg lære, 
hvad er dog vel en Jeg? hvad er det vel at være?

Om Klopstock minder Stykkets over- og underjordiske
Apparat, særlig »den arme Djævel« Abdiel, den ikke
helt forkastede onde Aand, hvis Hovedforbrydelse
er Mismod; at han har faaet Plads i Handlingen,
skyldes for en Del »den Forfængelighed, at pryde
Stykket med en Tanke, laant af Tydsklands største
Digter«, som det hedder i Fortalen, i hvilken Ewald
ligefrem gjør Undskyldning for, at han har anbragt
selvstændige Træk i sin Komposition og navnlig »i
Klassifikationen af de onde Aander er vegen baade
fra Milton og fra Klopstock, som begge have gjort
Satan til den øverste Faldne«, medens den danske
Digter tildeler Baal denne Værdighed. Ved Siden af
Forbilledernes Paavirkning møde vi imidlertid allerede
her noget ejendommeligt Ewaldsk i den overraskende
Sprogkunst, hvormed han i Digtets lyriske Partier
formaaer at hæve den antithetisk formede Replik op
fra Forstandens til Følelsens Sfære og gjøre den
til Bestanddel af en musikalsk Versbehandling, der
alt her bebuder det Mesterskab, hvormed »Fiskernes«
kombinerede Sangpartier ere udførte. Som Exempel kan
hidsættes et Brudstykke af den første »Mellemsang«,
de to Kerubers Lovprisning af Guds Gjerninger:
DEN FØRSTE. 
Et Ildbjerg tændtes hist. Jeg saae den Høje - 
Almægtige! hvo var saa stor som Du ?

DEN ANDEN.
Her krøb en Orm, og et almægtigt Øje 
kom - thi jeg saae det - denne Orm ihu.

DEN FØRSTE. 
Almagt!

DEN ANDEN. 
Godhed!

DEN FØRSTE. 
Herre!

DEN ANDEN.
Fader!

DEN FØRSTE. 
Hvo var stor

DEN ANDEN. 
og god 

BEGGE.
som Du? 

DEN FØRSTE. 
Svarer, svarer, Myriader! 

Kor af de salige Aander, som sees ovenpaa Bjerget. 
Verdners Herre, Støvets Fader,
Hvo var stor og god som Du?

Eller Adams og Evas Tilbedelse:

EVA.
Tid kan blotte Floders Grunde, 
Havets Svælg kan øses ud; 
men ej Evigheder kunne 
tømme Dig, algode Gud.
Stjerner taltes, men dit Alt,
Godhed, bliver aldrig talt.

ADAM.
Solen hjælper spæde Poder 
med en Faders Omhu frem.

EVA.
Jorden, Blomsters ømme Moder, 
deler Liv og Kraft med dem.

BEGGE.
Men Guds Godhed og hans Ord 
skabte Blomster, Sol og Jord.

ADAM.
Da mit Intet blev - og tænkte, 
var jeg henrykt ved mit Bliv; 
men den Gud, som Livet skjænkte, 
gav mig og et saligt Liv.

BEGGE
Til vort Intet har han lagt 
Visdom, Hellighed og Magt.

EVA.
Naar mit længselsfulde Øje 
tindrer af en hellig Brand,
vil jeg knæle for den Høje, 
som forbandt mig med min Mand.

BEGGE.
Gud! hvor sødt har ej din Haand 
knyttet os i evigt Baand!

ADAM. 
Uransagelige Skaber!

EVA. 
O, bundløse Godheds Hav!

BEGGE.
Sjæl og Sands og Vid sig taber 
i det Gode, som han gav.

EVA.
God i Gaver!

ADAM.
God i Bud!

BEGGE. 
Evig, evig gode Gud!

Dette er Lyrik, som naaer langt ud over den
Klopstockske Ode-Pathos i Sandhed og Fylde som i den
beundringsværdig flydende Form. Vil man her drage
Paralleler, maa det blive med den lyriske
Kunsts ypperste Frembringelser: Schillers »An die
Freude«, Erkeenglenes Hymne i Goethes Faust. Hvor den
danske Digter maa staa tilbage, ligger Skylden hverken
i manglende Begejstring eller ufuldkommen Formevne,
men deri, at han havde en paa det pathetiske
Omraade baade sproglig og stoflig næsten ubearbejdet
Litteratur bag sig, fattig paa Tanker som paa Tankens
Udtryk. At der følgelig, hvad Ide-Indholdet angaaer,
ikke kan tilstedes selv den fjerneste Sammenligning
mellem den sidstnævnte tydske Digtning og Ewalds
Arbejde, trods den fælles høje Inspiration, behøver
vel ikke engang at nævnes. »Adam og Eva« lider i
de dialogiske Partier af en trættende Bredde, som
har sit Udspring fra Digtets oprindelige Tilblivelse
ikke som en dramatisk Fremstilling af »den ulykkelige
Prøve«, men som en Forherligelse af Guds Algodhed, til
hvis Besyngelse - blandt andre af Guds Egenskaber -
Selskabet for de skjønne Videnskaber havde indbudt;
herfra stamme saadanne didaktiske Partier som Adams
Foredrag for Eva om Dyrenes Lyksalighed, Engelen
Irmiels omstændelige Fortællinger og andre vidtløftige
Monologer og Samtaler.

Klopstocks Personlighed og Digtning stillede
alt mere og mere de øvrige Mønstre i Skyggen for
Ewald, især efterat han havde gjort Bekjendtskab
med den i Kjøbenhavn levende tydske »Barde« og
var bleven paavirket af ham i Samtale om hans
ledende Digtertanker. Klopstock havde just da
udgivet det første af sine fædrelandske Dramer, »Die
Hermannsschlacht«, og derved peget mod et nyt poetisk
Maal, som gav ogsaa Ewalds Blik en anden Retning
og gjorde ham yderligere fremmed for den franske,
yderligere betagen af den tydske Smag. Og Vilkaarene
for her at følge i det beundrede Forbilledes Fodspor
vare jo saa overvættes gunstige; thi medens Klopstock
lig en Cuvier, der af en enkelt Tand rekonstruerer sig
hele Skelettet, maatte opbygge sit teutonske Sceneri
paa Grundlag af en sparsom Skildring hos Tacitus og
lade en Efterklang af ossiansk Bardedigtning bøde
paa det Manglende, laa der for Ewald en med hans
Folkestammes Liv nært sammenhængende, fyldig og i
højeste Maade ejendommelig Litteratur til Raadighed:
Eddaerne, Sagaerne, Saxo.

Han gjorde et Greb tilbage i denne Litteratur, med 
Saxo som Mellemled, og hans Fund var heldigt nok,
vidnende om den Rigdom, Gruben indeholdt: Emnet til
det 1770 fuldendte Sørgespil
»Rolf Krage«. Dette Værk staaer paa en højst mærkelig
Plads i vor Litteratur: en virkelig Digters første
Forsøg paa at hæve den Skat, der skulde blive hans
nærmeste Efterfølger og atter dennes Eftermænd en
saa yppigt strømmende Kilde til poetisk Fortolkning
af vor Folkestammes ældste Liv.

Forsøget mislykkedes, og det maatte mislykkes, fordi
det blev foretaget paa ufri Maade. I sin Beundring
for Klopstock fik Ewald ikke Øje for, hvor uendelig
større Værdier der laa gjemte under den Muldjord, han
nys havde betraadt, end i den tydske Digters kunstigt
sammenbragte Drivhus, og idet hans højeste Maal var
at »behage Tydsklands første Barde«, overhørte han
den særegne Toneklang, der udgik fra den gjenfundne
nordiske Strengeleg, for hastigst muligt at stemme
den i de tydske Noders Toneart. Medens den nordiske
Olddigtning netop paa dette Tidspunkt forsynede
den tydske Efterligning med et rigeligt Stof,
som den magre »Bardepoesi« skyndte sig at sluge,
uden dog at blive fed deraf, traadte den i sit eget
Hjemland frem i en lignende tarvelig Skikkelse, just
fordi den ikke strax fik Hjemstavnsret, men maatte
legitimere sig som præsentabel ved Paavisning af,
at den havde været forestillet og var bleven modtaget
ved Germaniens poetiske Hof.

WELHAVEN siger i sin oftere anførte
litterairhistoriske Afhandling: »Ewald er bleven
ligesom et festligt Navn, for hvilket den danske
Kritik uvilkaarligt gjør Omveje og selvfornægtende
Indrømmelser. Den levende Ewald forkom mellem Hænderne
paa sine Velyndere, og medens enhver af dem indsaa, at
han ej kunde reddes, fordi han stod i Selvfortærelsens
Brand, vilde dog nogle af dem have hans Nød betragtet
som Miskjendelsens Martyrdom - og denne Forestilling
har vundet Indgang. Ewald staaer for Traditionen
i Danmark med en uforlignelig Dobbeltglorie, der
kaster et eventyrligt Skin paa hans Frembringelser.«
Ordene ere maaske noget skarpere end fornødent,
som om de udgik ikke fra en Repræsentant for den
urbane Litteraturperiode, men fra den mere absolut
dømmende og sin Dom kategorisk formulerende Nutid. En
Sandhed indeholde de imidlertid, og en saadan har man
altid godt af at lægge sig paa Hjerte. Ewalds Navn
er os Danske saa kjært, fordi det betegner et ædelt
Menneske, en beklagelsesværdig Skjæbne og en stor
Digter i en Tid, som ikke havde Evne til at fatte hans
bedste Egenskaber. Men dette er dog ingenlunde Tidens
Fejl alene, hvilket man er saa tilbøjelig til at mene
nu, da vi have alle Betingelser for at forstaa den
senere Udvikling, der famlende bebuder sig i Ewalds
uklare Forsøg, og ligesom føle Pietetens Trang til
at slutte os til Oehlenschlägers tilbedende Hyldest,
naar han besynger sin Johannes som den »hellige
Ewald« i sit dejlige Ungdomsdigt »Den frembrydende
Vaar«. Fejlen laa ligesaa meget hos Digteren selv,
der ingenlunde greb det Nye med Genialitetens aldrig
svigtende Sikkerhed, men tvertimod maatte prøve sig
frem gjennem Vildfarelse og Misforstaaelse til større
Indsigt - en Vej, som hans Tidsalder ikke kunde
ventes at ville følge ham paa med klar Opfattelse
af hvert Stadium. Hvad den første Tilegnelse af det
Nordiske, »Rolf Krage«, angaaer, da er Afstanden
mellem dens og Oehlenschlägers Syn paa den mythiske
og oldhistoriske Tragik endnu større end Afstanden
mellem Oehlenschlägers og hans oldnordiske Kilders
poetiske Diktion.

Det Nordiske er i Ewalds »Rolf Krage« som et fremmed
Sprog, Digteren har lært sig i al Skyndsomhed og nu
benytter uden den rette Indsigt i dets Væsen. Hvor
overfladisk Tilegnelsen er, kan paavises i det rent
Udvortes, som naar Ewald taler om »Fenriks-Ulven«
eller lader en af sine elskende Skjoldmøer udbryde:
»Ingen Gudinde er mægtig som Frigga. Hun omskaber
Sjælen og gjør den frygtsomme Pige til en Heltinde« -
hvortil der saa i Anmærkningerne føjes den Oplysning:
»Freya eller Frigga, Odins Hustru, var tilstede i
store Feltslag og fik endel af de Slagne til Bytte,
men var besynderlig en Gudinde for Kjærlighed.«
Disse Anmærkninger, der skulde orientere Læseren
i det Uvante, vise overhovedet først og fremmest,
hvormeget Forfatteren selv trængte til Oplysning;
han kalder Odins Højsæde »Hvidskjalf« og har
om Loke Følgende at berette: »Loke betyder i det
gamle celtiske Sprog Herre. Denne Herre til Utgaard
beskriver Edda som Gudernes Fjende, en mægtig og
ond Troldmand. Men den taler om en anden Loke, der
opholdt sig imellem Guderne eller Asianerne, skjøndt
af en ond Tilbøjelighed og Guderne saa fjendsk som
den første. Naar man vil antage den Mening, at Odin
med hans Følge kom fra Troja, havde man Anledning
til at tro, at denne Loke var Ingen uden Ulysses.«
Om »Asianerne« oplyses det nemlig, at deres Hjemstavn
Asgaard »efter Nogles Mening var en Stad i Scythien
ved den Flod Tanais, efter Andres Troja og efter
Andres
Askeborg eller Ascanienborg i Tydskland«. Saaledes
stod det dengang til med de Indsigtsfulderes Begreb
om nordisk Mythologi - længer er det ikke, siden
der saa at sige ikke fandtes Anelse om en Idekreds,
der en Menneskealder senere blev den poesilæsende
Almenheds Fælleseje og i en Aarrække næsten dens
eneste Territorium.

Man vil forstaa, at hvor det udvortes Apparat
er saa flygtigt tilegnet og dets Udtydning saa
lidet dybtgaaende, der kunde nogen virkelig
Gjenfødelse af den Aand, det er Udtryk for, ikke
tænkes. »Rolf Krage« er i Tankegang og Taleform
saa langt borte fra den nordiske Sagnverden som
vel tænkeligt: det er et borgerligt Sørgespil
i Tidens sentimentalt-snakkesalige Stil, med
tomtbuldrende Kæmpe-Optrin istedetfor det daglige
Livs Konflikter. Hovedpersonen tales der mere om, end
vi se ham handlende, og baade i Omtale og Handling
har han mere Præget af en brav Bedsteborger end af
Sagnets Heltekonge; han nævnes fortrinsvis den »fromme
Rolf, som »pius Æneas« i Virgils Heltedigt; Æneidens
Rang i Forhold til Homer er overhovedet proportionel
med »Rolf Krages« i Forhold til dens Kilder. Disses
Motiver og Situationer ere medtagne, men som et rent
ydre Vehikel for de yderst følelsesfulde Reflexioner
om Ære og Troskab, Frafald og Svig, som de især forme
sig i en næsten parodisk Modsigelse hos Gevar og
Hother, der ere stillede i den sælsomme Kollision at
skulle dræbe Rolf for at fyldestgjøre en Læserne højst
ligegyldig Blodhævn og at tjene ham som hans hengivne
Mænd, hvilket giver Anledning til Subtiliteter fra
en Sfære, som den nordiske Enfold end ikke i Drømme
havde nogen Anelse om.

Tydeligst træder Modsigelsen mellem Emnets Fordringer
og dets Behandling frem i Diktionen. Nogle Prøver
ville vise dette uden al Kommentar. Bjarkes
»Gemalinde« Rude omtaler i Stykkets Begyndelse
de to Helte Gevar og Hother saaledes: »Der er
noget indtagende i disse to Kæmpers Mine. En vis
Højhed, især hos den yngste, jeg veed ikke, men
de afnødede mig strax en Beundring som nærmede sig
Ærbødighed«. Urolig over sin Mands lange Dvælen i
Rolfs Gildelag udbryder hun: »Bjarke, Bjarke, hvor
bliver Du? Du fandt dog ellers mer Fornøjelse i din
Rudes Selskab, i at tale om Guderne og Dydens Magt
med din Rude end i den sværmende Støj af Rasende«. -
Under det natlige Overfald paa
Rolf er Skuldes og hendes Mand Hiartvars Angreb blevet
tilbageslaaet af Hother og Fjenden dreven paa Flugt;
nu skulle Rolf og hans kjække Forsvarer afgjøre deres
personlige Mellemværende, idet Hother har at hævne
sin Faders Død for Helges Haand ved at dræbe dennes
Søn Rolf. Replikskiftet falder saaledes:

ROLF.
Det er ikke med Hidsighed, at den Mandige kæmper,
unge Helt! Jeg skylder Dig en Kamp, fordi jeg maa
opofre min egen Tilbøjelighed til en almindelig Skik,
som aldrig har behaget mig; dog ønskede jeg, at Du
vilde skaane dit Liv til nyttigere Bedrifter.

HOTHER.
En almindelig Skik bliver til Pligt, naar man udsætter
sig for et evigt Vanrygte ved at overtræde den. Jeg
tilstaaer Dig, at det Liv, som Du er saa medlidende
og vil at jeg skal skaane, er mig langtfra ikke saa
kostbart som min Ære; men hvortil de mange Ord?

ROLF. 
Vel! Du vil saa have det; dog en Ting maa
Du love mig først.

HOTHER. 
Ha! hvor vil Du begraves?

ROLF.
Du sælger Huden, førend Du slogst Bjørnen, dristige
Sønnesøn af Svanvide. Men det, Du skal love mig, er,
at om jeg falder - thi det staaer i Alfaders Haand,
hvem der skal falde - men da skal din Hævn være
død. Mine Undersaatter og mine Søstre og Brødre skal
Hother ikke hade.

HOTHER. 
Ikke Skulde og ikke Hiartvar?

ROLF.
Denne Nats Raseri kan jeg ikke indse; men en vis
Stolthed var altid min ældste Søsters [Skuldes]
Hovedfejl, og Hiartvar - han tilbeder hende som
en Gudinde og følger hendes første Vink. De ere
unge begge, og jeg tvivler ikke, at de jo ligesaa
hastig vil fortryde deres onde Gjerning, som de har
besluttet den, og hvis ikke, da overlad Straffen til
dem selv. Da ere de straffede nok foruden Dig. Men
de ere ædle, og overalt - Helges Børn.

Under deres Tvekamp stormer Hjartvar med sine svenske
Kæmper ind og anfalder Rolf, der modtager Dødsstødet
af sin Svoger og forlader Livet med følgende Tale:

»Jeg døer - og Danmark! - mine Undersaatter, mine
Børn. Dersom jeg endda var vis paa, at Hiartvar
vilde elske Eder, som jeg elskede Eder, saa kunde jeg
tilgive ham; men det kan han ikke. Ha, maatte han dog
kunne det! Retfærdige Guder! I ere mine Vidner, at jeg
tænkte Dag og Nat paa at gjøre dem lyksalige, og jeg
havde tusinde smigrende Forslag til deres Lyksalighed;
men disse glade Drømme ere forsvundne - Jeg døer. Det
har saaledes været Alfaders Villie. Beskyt min Rude
og min Bjarke, om de leve, og siig til Hiartvar,
at Danmark - (Han døer).«
Efter Rolfs Død er Hother som »Svanvides« Sønnesøn rykket Danmarks 
Trone nær. Gevar forestiller ham dette og faaer til Svar:

»Du smigrer mig. Men forlad mig! Jeg kan ikke lukke Øjet 
i for saa indtagende Billeder, Skygger, som Gevar viser 
mig. Det er sandt, det overgik altid mit største Haab; 
men et Kongerige, Danmark, at dele med min Nanna. Det 
kan fortjene Betragtninger, om det og var umuligt.«

Mellem denne Replikfarve og Sagastilen, altsaa ogsaa
mellem de Stemninger, der tale derigjennem, er der
en Afstand som mellem Polerne. Dette har imidlertid
sin historiske Forklaring. Besynderligere er det, at
Ewalds Stil her stundom er næved at lide Skibbrud paa
en langt nærmere Klippe, hvilken han som »bekjendt
Mand« i Litteraturens Farvand dog burde have Rede
paa og kunne undgaa: Parodien paa den højstemte
Tragedie, saaledes som Holberg havde formet den i
sin »Ulysses«. Det er jo dog næsten umuligt ikke at
mindes om hin ithacianske Helts krigsforberedende 
Tale til Chilian (1. Akt 6. Sc.), naar man læser 
Rudes genealogiske Redegjørelse i Samtalen med 
Alvilde: Som jeg siger Dig: Hagbarth er Ingen 
uden den ædle Hother, Hothbrods
Søn, Svanvides Sønnesøn; ham, som tog det berømte
Sværd Mimming fra Vildmanden; ham, som siden overvandt
Gelder af Sachsen og skaanede sin Fjende, da han
bad om Fred; ham, som er opdraget af Gevar, som er
gift med Nanna, og som endnu er dristig nok til at
vedligeholde en Krig med Balder, Odins Søn, for hendes
Skyld.« Eller om samme travesterede Grækers zirlige
Omskrivning af sin Søvnighed: »Morpheus, Søvnens Gud
eller Dødsens Broder, vil gjøre mig en Visite«, naar
man læser Skuldes Udgydelse: »Dette skumle Mørke er
et ærværdigt Forbillede paa Døden, den ensomme Monark,
som hersker over tause Undersaatter og Udørkener.«

Som disse Citaters Sprogfarve i sin Helhed simpelthen
er en Overførelse af Tidens Sentimentalitet paa
et Omraade, hvor denne Følelsesart mindst af
alle hører hjemme, saaledes er der ejheller i det
Enkelte iagttaget nogen Varsomhed for at undgaa
en altfor selvmodsigende Uoverensstemmelse mellem
Emnet og dets sproglige Fremstilling. At Rolfs
Bolig i Lejre benævnes »Slottet«, fik endda at
gaa, men er dog en lille Prøve paa, hvor lidet
Digterens Indbildningskraft har levendegjort sig
de til hans Stof knyttede Forestillinger; men at
han uden Betænkelighed bruger Ord af let kjendelig
græsk og romersk Oprindelse som husvante Begreber
i den gammelnordiske Verden, uden at forstyrres
af de fra denne himmelvidt forskjellige Idekredse,
de henlede Tanken paa - det viser, hvor ubetydeligt
Fænomenet end i sig selv er, med samme Klarhed
som de stoflige Misforstaaelser, hvor flygtigt
et Indtryk Ewald havde optaget i sig af den Tid,
han vilde skildre. Det er dog en Sammenblanding af
for uensartede Elementer, naar Rolf Krages Søster
taler om, at »Kjærlighed er tyrannisk over unge
Hjerter«, eller naar Skjoldmøen Signe siger til sin
Hjalte: »Dine Skjældsord er Harmoni, yndigere end
Vestenvinden, naar den hvisler imellem Roserne.«
I Forbindelse hermed kan nævnes de Germanismer,
vi her træffe i fuldere Maal end ellers i Ewalds af
Tydsk paavirkede Sprog, og som bestemt synes at tyde
paa, at han - den forhenværende preussisk-østerrigske
Soldat - har faaet en overvejende tydsk Opdragelse i
sin slesvigske Rektors Hus. I Forhold til det nordiske
Emne ere disse Tydskheder dobbelt stødende, skjøndt
- det maa tilføjes - langt mindre for Datiden end
for os: »Ilde har Hiartvar forseet (o: forsynet)
sig med Folk, om han blev overfaldet af Sørøvere«;
»han frygter sig dog endnu«; »jeg kan
ikke staa det ud at tale med Hjalte derom«; »Du
Himliske«; »han er det« (er ist es); Signe vil
holde Hjalte tilbage fra Kampen og klynger sig
til ham - »Hjalte: Slip mig! endnu engang. Jeg
vilde nødig. Signe. Grusomme Hjalte, hvad vilde Du
nødig! Hjalte. Beskadige Dig.«

Afstanden mellem Maal og Midler, mellem den
gjennemgribende Fornyelse af dansk Digtning,
»Rolf Krage« tilsigtede, og den ringe Virkning,
den desuagtet maatte gjøre som Efterligning af tydsk
Fantasmagori, som Skyggen af en Skygge, vil nu vel
være Læseren klar. Men - »dette Værk staaer paa
en højst mærkelig Plads i vor Litteratur«, have vi
sagt i det Foregaaende. Ja, det gjør det. Det viser,
som et Embryo af en nordisk Tragedie, denne Digtarts
tidligste Udviklingstrin, det angiver, hvor vanskeligt
det faldt at bryde Vej tilbage til Forstaaelsen af
vort ældste Folkeliv, og det minder os ved sine
Ufuldkommenheders Egenart om, at ogsaa det næste
store Skridt paa denne Bane, Oehlenschlägers nordiske
Tragedier, kun førte til en Etappe paa den folkelige
Gjenfindelses Vandring. Og dernæst forklarer Ewalds
»Rolf Krage« Modsætningerne i Tiden. Dramaet er en
Nybegyndelse, skjøndt det endnu ved nogle svage Traade
hænger sammen med det franske Sørgespil, hvilket ogsaa
Ewald havde beundret, saaledes som Corneille havde
skabt det: endnu iagttages Tids- og Steds-Enheden
omhyggeligt, idet der efter Personlisten gjøres
opmærksom paa, at »Handlingen begynder ved Solens
Nedgang og ender i Dagningen«, samt at »Skuepladsen
er en Skov med nogle Huse i Prospekten af Leyre
Slot«; kun Handlingens Enhed er forsaavidt brudt,
som Rolf maa dele Interessen med Hother og overlade
Slutningseffekten - og det i dramatisk Henseende
bedst komponerede Optrin - til Viggo. Men trods denne
Tilknytning til den traditionelle Stil maatte »Rolf
Krage« dog væsenligst frappere Tidsalderen som et
Forsøg i noget Nyt og den gamle Smags Tilhængere
som et Tilløb til Indførelsen af noget daarligt
Nyt. For Dyrkerne af »exemplaria Græca« maatte det
nordiske Emne tage sig ud som det rene Barbari,
en Forherligelse af den raa Tapperhed, Hævnlyst og
Drukkenskab i den mest erklærede Modsætning til den 
klassiske Tankegang, der hidtil havde været Poesiens 
som den almindelige Dannelses eneste og skilt den i 
den Grad fra den nationale Grundvold, at enhversomhelst 
brat Tilbagevenden var utænkelig. Over Raaheden i
Stoffet dækkede vel tildels dets moderne Iklædning,
det følelsesfulde Foredrag, der just for os tager sig
saa absurd ud; men her stødtes Smagens Hævdere igjen
tilbage af noget Uvant, af en ligefrem fornærmende
Innovation: Sørgespillets prosaiske Dialog, i Modstrid
med alle hidtil kjendte Regler og desuden - det maa
indrømmes - ved den nærgaaende Virkelighed, den giver
det fjerntliggende Emne, dobbelt inkommensurabel med
dette. Det er heraf forklarligt, at »Rolf Krages«
Fremkomst omtrent samtidig med »Zarine« blev et
Diskussionsthema i litteraire Kredse, samt at det
Norske Selskab ifølge sin Natur maatte foretrække
dette Skuespil for hint og ejheller havde saa ganske
Uret heri; thi Nordahl Bruns Stykke er dog Udslaget af
en Stil, om end af en overgjemt og i vor Litteratur
rodløs, medens Ewalds Tragedie er stilløs og maatte
virke udfordrende ved denne sin Stilløshed. Det
polemiske Forhold mellem Norske Selskab og Ewalds
Tilhængere lader sig for Størstedelen føre tilbage
til Modsætningen mellem »Zarine« og »Rolf Krage«.

Ewalds Sørgespil indleveredes af Klopstock til
de skjønne Videnskabers Selskab, men blev ikke
fundet værdigt til Optagelse i dets Skrifter;
Censuren udtaler imidlertid, at man, »da Tragødien
har adskillige Skjønheder og Forfatteren, som
efter sit Geni og med mere Flid kunde blive en af
de bedste Poeter, befinder sig i meget trængende
Omstændigheder, fandt for godt underhaanden at give
ham 50 Rd., for at hjælpe og opmuntre ham«. En saadan
praktisk Opmuntring kunde Ewald højlig trænge
til, thi en nedbrudt Sundhedstilstand havde han Dag
for Dag maattet aftvinge den Kraft, der fordredes
til Nedskrivningen af »Rolf Krage«. En Gigtsygdom,
oprindelig paadragen under Felttoget og forværret ved
uordenligt Levnet (som da han tilbragte en Vinternat
sovende paa Gaden udenfor Frederiks Hospital, hvorfra
han havde listet sig ud som Rekonvalescent for at
tilbringe en glad Aften i lystige Kameraters Selskab)
fængslede ham næsten stadig til Sengen og krummede
hans Legeme saaledes, at han, som han selv med
smertelig Humor siger, mere og mere bliver et Billede
paa Uendeligheden, symboliseret ved en Cirkel. Sit
Livsophold søgte han at tjene som Lejlighedsdigter
for Krethi og Plethi, der kunde og vilde betale ham
hans ufrivillige Arbejde; og stundom fik han endda
ingen Godtgjørelse for spildt Tid og Hovedbrud,
som det i Bilaget meddelte Brev til hans gode Ven
Spendrup oplyser os om. Men nu og da kom
ogsaa den ægte Inspiration til den syge Digters Leje,
som da han i sin Seng skrev »De brutale Klappere«
(S. 413-15) og, fristet af det Held, der ledsagede 
dette hans første Forsøg i komisk Digtning, lod det 
efterfølges af den ialtfald i litterair-kulturhistorisk
Henseende mærkelige Satire »Harlekin Patriot«
(S. 335-38). Var Inspirationen nølende med sit Komme,
havde han den farlige Tilflugt, hvis øjeblikkelige
Forhøjelse af Sjælsvirksomheden saamange Digtere
have forvexlet med en sund og frugtbar Naturs
Redebonhed; men faa have bedømt dette Forhold saa
klart som Ewald, og de færreste have vovet at tale
saa uforbeholdent derom som han i sin Selvskildring
»Levnet og Meninger«, naar han i et Afsnit, der
med vidunderlig Klarhed skildrer hans Naturels
Sammensætning, hans store og hans svage Siders saa
fattelige indbyrdes Sammenhæng, bekjender: »Fra 
den første Tid af, hvori jeg kan erindre mig
selv, og hvori jeg kjendte stærke og spiritueuse
Drikke har jeg altid været en determineret Elsker
af dem. Det var maaske kun at smigre mig selv,
maaske det og var at tale ugrundet, om jeg sagde,
at mit koleriske Temperament, min tørre og hede
Komplexion havde nogen Skyld heri. Jeg vil før tro,
at den første Kilder, som min Sjæl har følt ved de
nye, de besynderlige, de store og ædle Billeder, som,
udklækkede af Vinens Hede, sværmede omkring den -
at den ulmende, varme, smeltende Udvidelse, som
mit Hjerte fornam ved den fremmede Ild, har forført
mig til at anstille nye Forsøg, og at disse, da de
lykkedes ligesaa vel, efterhaanden har gjort mig det
trygt, sædvanligt og nødvendigt at anstille flere,
uden at tilsidst enten Stregen eller den Rendesten,
den Afgrund, som laa bagved Stregen, kunde skrække mig
derfra. Hvad det Første betræffer, saa er det vist,
at min Sjæl altid har fundet en usigelig Fornøjelse
i det Besynderlige, det Usædvanlige og det Store,
i det, som Indbildningskraften selv sjelden seer
uden fremmed Lys, og det, som man følgelig langt
sjeldnere seer virkelig. Denne Tilbøjelighed er
gaaet saa vidt hos mig, at det Sædvanlige og Daglige
undertiden derover virkelig er blevet mig modbydeligt,
og at jeg ikke sjelden har syntes mig en Borger af
en anden Verden. Af denne Aarsag var det mig som et
Barn den største Vellyst at høre Eventyrer, da jeg
blev Dreng at læse Romaner, og da jeg blev ældre at
spille dem selv. Af den Aarsag synes mig virkelig
endnu hver Nat, hver Søvn uheldig og spildt, hvor jeg
ikke drømmer. Af denne Aarsag finder jeg i denne Time
en langt større Vellyst ved en halv Flaske Vin i min
ensomme Grotte, end jeg skulde finde i det udsøgteste
Selskab af pæne Nymfer eller af tørre Filosofer,
Hvad Hjertets Udvidelse betræffer, saa tvivler jeg
Joh. Ewald's Haandskrift.

Et i Rungsted skrevet Brev til Digterens Ven
Cand. theol., senere Destillateur <sp>P. Spendrup</sp>.

Originalen tilhører <sp>Hr. Nic. Bøgh</sp>.
Angaaende det græske Citat meddeles efter J. Ewalds
»Saml. Skrifter«, 8. Bd.: »Simonides vilde ikke gjøre
en Lovsang over Sejren i en Væddekjørsel med Mulæsler,
da man bød ham en altfor ringe Løn derfor; han
foregav, at det var under hans Værdighed at synge om
Mulæsler. Men da man bød ham tilstrækkeligt, istemte
han: [grekiska bokstäver] (Hil Eder, I stormsnare Hestes Døtre!).
Arist. Rhet. III. 2«.
paa, at nogen Dødelig besidder et følsommere, 
ømmere og - hvad skal jeg kalde det - kilderkjærere
Hjerte end jeg. Smertens Glæde selv, som nu næsten
er den eneste, hvori det kan tage Del, er det den
saligste Vellyst; men enhver stor Handling, som det
føler, er det en Straale af Himmelen, og i en Strøm
af Livets Kilde forvandles enhver Taare, som den
afnøder mit Øje. Af denne Aarsag har jeg altid med
unævnelig Vellyst læst og hørt velskrevne Tragødier
og da jeg blev ældre forsøgt at skrive dem selv;
af denne Aarsag troer jeg endnu, at jeg idetmindste
har vant mig til at elske Vinen, fordi den, i Mangel
af store og rørende Handlinger, skaber dem for mit
Hjerte, og hvor de virkelig har Sted, udvider det
til at kunne nyde dem fuldkommen. Jeg troer, at de
selvsamme Hovedtræk i min Sjæl fra Begyndelsen af
ere Skyld i, at jeg er bleven en Romanridder, en
Poet og en Elsker af Vinen. Dersom jeg altid havde
ladet det blive ved den uskyldige, den ædle Vellyst,
som jeg fordum drak ved min Høj, da skulde jeg Intet
havt at angre, Intet at afbede. Men det Farlige! den
ulyksalige Streg! heri bestaaer hele Knuden. Man vil
i min Historie faae at se, hvorledes først Glæden
selv og Ubesindighed, Selskaber, Lejligheder og
Fristelser, siden Gjenvordighed, Kummer, Ærgrelse,
Mismodighed og alle Hypokondriens Ulykker Tid efter
anden har drevet denne i sig selv uskyldige Lyst
altfor ofte og altfor langt over den fatale Streg;
og hvorledes Vanen tilsidst og deraf fødte fysiske,
legemlige Nødvendigheder har forøget og hærdet den
til en Grad, der har været stor nok til at spilde
det for mig, som man i Almindelighed kalder sin
timelige Lykke; stor nok til at paalægge mig at angre,
afbede og saavidt som muligt at rette den. - Hvorfor
blusser min Kind? hvorfor truer denne tungthængende
Taare at slette min Skrift ud? O mine Læsere! o
Himmel! hvormeget; hvormeget har jeg, som jeg vilde
at denne Taare kunde udslette!«

For sin Sundheds Skyld og ligeledes af Hensyn til sin 
nærmeste Slægt, hvem hans Tilstedeværelse i Kjøbenhavn 
forulempede som en Slags Familieskandale, var Ewald
i 1773 flyttet eller bleven flyttet til Rungsted,
hvor han tingedes i Kost for Sommer og Vinter hos
Fiskemester og Kromand Ole Jacobsen, en Bekjendt af
Familien. Mest var han ogsaa her bunden til Sygelejet
eller ialtfald værkbruden henvist til »en gammel
sørgelig Lænestol«, med »et randiøst Blækhus« ved Siden 
af sig. Men han var omgiven af venlige, rettænkende
Mennesker, der holdt af ham, til Gjengjæld fordi han
just fandt sin bedste Opmuntring i Omgangen med de
jevne Almuesfolk. En af hans Husfæller, den af dem,
han vandt kjærest, kunne vi give et livagtigt Billede
af, rigtignok fra en Tid, da hun ikke længer var den
unge Pige, men en velmeriteret Matrone, en værdig
Provstehustru: hans Værts Datter Anna Hedevig Jacobsen, 
til hvem Ewald har henvendt sit Digt, »da Solen var 
overtrukken med Skyer i Sommeren 1773«, og hvem han 
tilraaber:

Lær min bange Sjæl fornemme 
Glimt af Vaarens tabte Lyst, 
byd, at Zephirs kjælne Stemme 
hvisler Glæde til mit Bryst!

Tal til Stormen, at den tier, 
dæmp dens Røst, min Hedevig! 
Da skal høje Harmonier 
prise Himmelen og Dig!

Under Eftersøgelsen af et muligt existerende Portrait
af Arendse - en Søgen, der var og vel bestandig vil
blive  frugtesløs - have vi
truffet dette Portrait og betænke os ikke paa
at meddele det, trods dets løse Sammenhæng med
Litteraturens Historie; som en Ewaldsk Relikvie vil
det være Mangen velkomment - der er ikke saamange
af dem, og kan en af dem bringe os Digteren nær
ved at vise os Træk, han har kjendt og elsket, og
som have været milde, naar de vare vendte mod hans,
ville Mange betragte dem med Pietet.

Den velgjørende Fred, der omgav Ewald i Rungsted,
satte Frugter i hans Digtning.

Hvor Venlighed pryder 
de strengeste Dyder.
der voxte min Sang, og den undrende Skov 
gav Gjenlyd af Skaberens Lov -

synger han i sit herlige Digt »Rungsteds Lyksaligheder«.
Her begyndte og fuldførte han et af sine bedste Arbejder: 
det heroiske Syngespil »Balders Død«, ligesom»Rolf Krage«   
en Behandling af et nordisk Emne, men af Indhold langt
dybere, af Form langt ædlere end hint Sørgestykke.
Tilbunds i Mythernes Ide-Indhold er Ewald endnu langtfra 
trængt, om hans Kjendskab til deres Enkeltheder end er 
betydelig større end før. Han tager en Del af sit Stof 
fra Baldersmythen i Edda, men sit overvejende Præg har 
Behandlingen faaet ved at støtte sig til Saxos Ridderkrønike
om Kong Hother og Halvguden Balder, hvortil Digteren saa har
føjet den virkningsfulde Baggrund, hvorfra Skjæbnens
orakelmæssige Bestemmelser kundgjøres: det Aar, der seer den
fromme Halvgud hensunken i haabløs Elskov, som han, selv
forkastet, ikke kan løsrive sig fra, det samme Aar skal 
frembringe det Spyd, af hvilket han ene kan fældes. Balder 
elsker Gevars Datter Nanna, men hendes Hjerte tilhører 
Skjoldungen Hother. Trods de bekymrede Guders Tilskyndelse 
vil Balder ikke slippe sit Haab, og da han besvarer selv 
Nannas sidste, utvetydige Afslag med det Løfte:

Endog forkastet - hører det, I Himle! - 
endog forkastet skal jeg elske Nanna!  -

saa fuldbyrdes Skjæbnens Beslutning, efterat Lokes
Træskhed har lagt Alt saaledes tilrette, at den snart
og sikkert kan opfyldes. I den tragiske Udgang er
her dog en Slaphed tilstede, bevirket ved, at det
ikke bliver Hother, der volder Balders Død, men det
skjæbneviede Spyd, som ved et tilfældigt Uheld,
uden at være ført af
nogen Haand, opfylder sin Bestemmelse - en Slaphed,
der er saameget ærgerligere, som den ikke skyldes
Ewald selv, i hvis Text Balder virkelig dræbes
af Hother, men har Carstens til Ophavsmand. Men
overhovedet - skjøndt Handlingen er klart lagt
og korrekt gjennemført, er der dog noget uvirksomt
Stillestaaende eller trættende Ensartet ved Forholdet
mellem Hovedpersonerne: den ulykkeligt elskende
Balder, den skinsyge, let fortørnede Hother og den
mellem disse Ængstelser frem og tilbage svævende
Nanna; deres Udtalelser kredse bestandig om de samme
Punkter, som de selv uden Fremgang dvæle i de samme
Stemninger. Et Brudstykke af en Scene maler i saa
Henseende Stykkets hele ensformige Bølgegang. Nanna
troer Hother i Fare under Forfølgelsen af to Bjørne
og anraaber Balder om at ile ham til Hjælp.

NANNA (kommer forskrækket ind).
Ha Balder, om Du elsker . . . 
ak, om Du . . .

BALDER (kaster sig for Nannas Fødder).
Guder! - Nanna, kan Du tvivle? 
Jeg brænder, Nanna!
(Ved det at Nanna i sin Angest gjør sig al Umage
for at rejse ham, komme de i en fortrolig Stilling,
i hvilken Hother, som har dræbt Bjørnene og tørrer
Blodet af sit Spyd, idet han lader sig se, bliver dem
vaer. Han studser og bliver staaende imellem Træerne,
saa at han ikke hører, hvad de sige).

NANNA.
O, saa frels min Hother! 
To grumme Bjørne hist i disse Buske . . . 
O snart! o Balder, om Du elsker Dyden . . . 
Hist overfaldt de os. Ak, om Du tøver,
da sønderrive de det bedste Hjerte !
0 snart! betænk Dig ej.

BALDER.
Nej, grumme Nanna,
vær tryg! Min Arm skal frelse den, Du elsker. 
(Idet han just vil rejse sig, træder Hother nærmere ind
paa Skuepladsen.)

HOTHER.
I Guder! drømmer jeg? Ha, kjælne Halvgud, 
tilgiv, at jeg forstyrrer Dig!

BALDER (idet han rejser sig).
Der er han!

NANNA (gaaer Hother kjælent i Møde). 
Ak Hother! ak min Hother! 

HOTHER (skyder hende tilbage med Haanden). 
Gaa, Troløse! 

BALDER. 
Hvor utaknemmelig! hvor haard! hvor grusom! 
Kan Du - kan slig en Bjørn fortjene Nanna?

HOTHER (tager sit Skjold ned af Træet). 
Bød for Dig, og udfør din Snak i Valhal!

NANNA. 
Du vil dog ej, Du Grumme . . .

HOTHER.
Vaer Dig Nanna! 

NANNA. 
O hør dog . . .

HOTHER. 
Jeg har seet. - Gaa! Skjul Dig, Falske!

NANNA. 
Du vil dog ej ...

HOTHER.
Jeg vil! - Og nu, ved Hothbrod! 
nu skal han dø!

BALDER.
Forvovne Dødelige! 

HOTHER.
Dit Skjold, dit Spyd! Jeg hader Pral, min Halvgud.
NANNA.
(Hun løber Balder imøde, som tager sine Vaaben). 
O Balder, ædle Balder!

BALDER.
Arme Nanna! 
Du seer, han tvinger mig! - Han trygler Døden. 

HOTHER. 
Ha, det er altfor meget! Skjul ham! Gjem ham!
Bedæk din Boler med dit falske Hjerte! 
Ej vil jeg dræbe Dig. Men jeg har svoret: 
han eller jeg skal dø! - og nu!
(Han vender Spidsen af Spydet mod sig  selv).

NANNA.
Ah, Hother! 
Hvad gjør Du?

HOTHER. 
Jeg har svoret.

NANNA.
Hold, Du Grumme!
Jeg gaaer - jeg flyer! O hjælper, Guder, hjælper!
(Hun gaaer bort i en Art af Fortvivlelse. Dog bliver
hun staaende ved Indgangen af Skuepladsen, hvor hun
med en angestfuld Nysgjerrighed af og til seer hen
til de Kæmpende).

I Tvekampen kaster Hother et for et de tre Spyd, han
har faaet af Valkyrierne, mod Balders Bryst, men de
prelle af mod hans usaarlige Guddom. Hother er nu i
hans Magt, men Balder skaaner ædelmodig sin Fjende,
Nannas Brudgom:

HOTHER.
Ha Grumme! - altfor ædle, stolte Fjende! 
Du veedst - Du føler altfor vel din Sejer! 
Ha, Du har overvundet - nedtrykt Hother! 
Og troer Du, han kan leve? Himlen hørte 
min Ed. - Jeg eller Balder døer!
(Han griber sin Daggert og vil stikke sig ihjel
dermed, men Balder river ham den af Hænderne).

BALDER.
Betænk Dig!

HOTHER. 
I Guder! - Hother, ak, hvad est Du blevet!

NANNA (kjælent). 
Min Hother!

HOTHER. 
Ak! Lev evig vel, min Nanna!
(Han gaaer hastig bort. Nanna vil gaa efter ham,
men Balder opholder hende).

NANNA. 
Jeg Arme! Ha, han dræber sig!

BALDER.
Ved Odin,
han skal det ej! Vær tryg! Tiltro mig Evne 
at hindre det! Tro dog din Balder, Nanna !

NANNA.
(Hun tager ham med Hede ved Haanden og
helder sig noget forover).
Jeg troer Dig. Ak jeg kjender Dig, Du Ædle! 
Jeg føler al din Højhed. Jeg tilbeder 
din Dyd. O at dog disse hede Taarer, 
at alt mit Venskab var Dig en Belønning.

BALDER (kaster sig paa Knæ for hende). 
O Glimt ... og Svælg af Haab, hvori jeg drukner!

NANNA (bestyrtset). 
Hvad haaber Du?

BALDER.
Ah, Nanna, lad din Læbe 
ej vække Balder af hans Drøm om Vellyst! 
Ah lad ham nyde den! - Ah lad ham læse
sin Dom, sit Haab, sit Liv i disse Taarer !

NANNA.
Hvad nytter det at stride mod sin Skjæbne? 
Mit Hjerte kan dog ej fortjene Balder.

BALDER. Ak, at kun jeg . . .
NANNA.
Tilgiv! - Du veedst, at Nanna 
har ... ak en ulyksalig Ven at trøste!
(Hun river sig løs fra ham, giver ham et venligt
Øjekast og gaaer. Han følger hende nogen Tid med
Øjnene).

BALDER.
Dog vil jeg haabe! - Hører det, I Klipper, 
at Balder haaber! - Skjæbnen er forsonet! 
Den døver Surturs Spyd - og Nanna tvivler. 
O Dyd, som overvandt, da Blodet raste, 
hvor vist, hvor herligt lønner Du din Elsker!

Paa disse Strenge spilles der hele Stykket
igjennem, uden nogen kjendelig Variation i
Klangen, eftersom Affekterne omtrent fra første
Færd af ere paa deres Højdepunkt og bevare sig
uforandret der. Denne Enstonighed bliver saameget
mere slæbende, som Balders Hovedpassion jo netop
er en graadfyldt Cherubin-Tilbedelse, der efter sin
Art kun er tilgængelig for et Minimum af Afvexling
i Udtrykket. Af denne Hovedpersonens Karakter sees
det ogsaa tydeligt nok, hvor langt Ewalds Behandling
af et nordisk Stof ogsaa her var fra Forstaaelsen
af dets Kjærne; naar Kæmpelivet hos Oehlenschläger
bestraales af en middelalderlig Riddertids brogede
Glorie og tildels udtaler sig i Reminiscenser fra
Oplysningstidens Livsopfattelse, saa er det hos Ewald
end ikke voxne Riddersmænd, men spædlemmede Pager,
vi have at gjøre med, og Diktionen er et fuldt Udtryk
for hans egen Samtids Livsidealer: den abstrakte
Dyd og Lyksalighed med dens hele sentimentale
Fraseologi. Naar desuagtet »Balders Død« staaer saa
uendelig højt over »Rolf Krage«, saa har dette sin
Grund deri, at Ewald dog med alt dette er naaet sit
Emnes tragiske Centrum betydelig nærmere her, samt
deri, at han ved Benyttelsen af den metriske Form dels
har hævet hele Fremstillingen op over den nærværende
Virkelighed og derved unddraget den Sammenligningen
med denne, dels har givet sig selv Lejlighed til at
virke med et af sine allermest fremtrædende Talenter -
sin fulde, lødige, trods alt sindrigt Formarbejde saa
naturligt simple Vers-Kunst. Især i de lyriske Partier
ytrer den sig med vidunderlig musikalsk Klangfylde, og
jo oftere man læser Digte som Valkyriernes Trio »Over
Bjerg, over Dal, over brusende Søer«, eller Duetten
mellem Hother og Nanna: »Kun Trælle kan frygte«, des
mere maa man bøje sig for det fine Øre, der har vaaget
over disse kunstfærdige Rhythmers Slyngning. Med
Hensyn til Dialogens Versform er »Balders Død«
mærkelig som det første danske dramatiske Arbejde, der
brød med Alexandrineren til Fordel for det femfodede
jambiske Vers, urimet og her med lutter kvindelige
Udgange; i denne Henseende har Ewald peget paa
Fremtidens Form. Sproget i sin Helhed er forbausende
frit for de Germanismer, der plette »Rolf Krage«.

Efter endel Omskrivning, navnlig ved Samarbejde
med Carstens, der stundom gjæstede Rungsted i halve
Dage til dette Øjemed, blev »Balders Død« antaget til
Trykning i de skjønne Videnskabers Selskabs Skrifter,
og et Honorar af 50 Rdlr. faldt i Ewalds - eller i
hans Fru Moders Lomme; thi hun lagde Beslag paa hans
Indtægter som Vederlag for den regelmæssige Udredelse
af Kostpengene for ham. Smaaskillinger til eget Brug
maatte han se at tjene som Lejlighedsdigter eller
at erhverve sig som Laan hos gode Venner, ærligt
tilstaaende, at han ikke vidste, naar han kunde
betale dem tilbage. Kom han saaledes i Besiddelse
af et Par Daler eller tre, fik de stundom hurtigt
Fødder at gaa paa, naar hans »Paroxysmer«, som hans
strenge Mentor kaldte det, fik Magt over ham, som da
han en smuk Vinterdag kjørte i Kane til Hirschholm,
medens den
øvrige Husstand var i Kirke, hvilket indbragte ham en
alvorlig Tilrettevisning fra hans Formynder, Præsten
Schønheyder (S. 253), for dette Brud paa den »ædle
og ærværdige bukoliske Enfoldighed og Uskyldighed«,
det burde ham at leve i. En ædlere Smerte end
den, slig Hovmestereren maatte fremkalde hos ham,
følte Ewald, da han en Dag uventet gjensaa den tabte
Ungdomselskede. Han fortæller derom i sit Levnet: »Det
er neppe to Aar siden, at min Arendse kom til mig,
da jeg laa i min ensomme Hytte uden andet Selskab
end min Kummer og mine Smerter. Blege og indfaldne
var den Dejliges Kinder, og en mat Gnist af den
mig saa bekjendte Ild skimrede endnu kun i hendes
Øjne. Med Kummer i hvert et Træk, med en kæmpende
og uovervindelig Højhed gik hun hen til mit Leje og
lagde Spidsen af Fingrene paa min zitrende Haand. »De
forrige Tider ere forsvundne, Ewald!« sagde hun og
gik hastig bort, som om hun frygtede at have sagt
formeget. Ja, de ere forsvundne! sagde jeg og saae
stivt paa det Sted, hvor hun havde staaet, og ikke
en eneste venlig Taare vilde lindre mit beklemte
Hjerte. O min Arendse, min Arendse!«

Fra Rungsted blev Ewald 1775 paa sin Families 
Foranstaltning flyttet til Søbækshus i Nærheden af 
Humlebæk, lidt inde i Landet. Det var en Slags 
Forviisning til Straf for hans galeStreger i Rungsted, 
og Opholdet var fuldt af en Forviisnings Lidelser: 
Trang, Sygdom og udeltagende Omgivelser. Ewald nød 
vel her den Fyldestgjørelse at modtage Brev som 
Æresmedlem af Litteraturselskabet, men han led 
tillige den Ydmygelse at faae Tilbud om en Plads 
som - Hospitalslem! Svaret paa dette Tilbud viser 
gribende Ewalds Fortvivlelse over, at man kunde 
mene, det var kommet saa vidt med ham, og en for 
Familieforholdet højst oplysende Bitterhed taler
ud af det Spørgsmaal, han retter til sin Formynder
om Forslagets Oprindelse: »Er det - svar mig, bedste
Ven! oprigtig - er det ikke kommet fra min Moder? det
ligner hende!« »Jeg seer det nu - skriver han - og
jeg har seet det før, at jeg i Deres Øjne kun er et
hjælpeløst, elendigt Kræ, som maa takke Gud, om det
faaer det daglige Foer, indtil det kreperer. Jeg er nu
vist ikke saadant et Kræ, og om min bizarre Skjæbne
ikke kan tillade mig at leve af mit eget Arbejde,
af min egen sure Sved, saa veed jeg, hvad det er at
dø, og jeg frygter ved min Ære ikke derfor. Men det
frygter jeg for, at være et
Hospitalslem - Gud! retfærdige Gud! har jeg fortjent 
saadanne Ydmygelser?«

Af denne Elendighed blev Ewald udreven ved en yngre 
Vens, en tidligere Discipels, Kammerjunker Fr. Moltkes 
deltagende Mellemkomst - og til Gjengjæld har Digteren 
knyttet sin Velgjørers Navn uløseligt til dansk 
Litteratur ved sin henrivende Ode »Sværdets Hvinen og 
Skraldet af Skjolde«. Moltke skaffede ham tilbage til 
Kjøbenhavn, fik ham i Huset hos en brav og omhyggelig
Værtinde og talte hans Sag hos Arveprindsen, saa der 
tilflød ham en Understøttelse. Ogsaa paa anden Vis 
faldt der et venligere Skjær over Ewalds sidste 
Leveaar: »Balders Død« blev privat opført af nogle 
yngre Skuespillere i Kongehusets Nærværelse og 
gjorde saamegen Lykke, at Stykkets Overførelse til 
det kgl. Theater blev befalet; Indtægten skulde 
tilfalde Forfatteren, som selv var tilstede og 
modtog Publikums Leveraab og øvrige Hyldest. Da nu 
tilmed hans Helbred bedredes noget, følte Ewald 
Kraft og Lyst til nye Arbejder og tog fat paa
Syngespillet »Fiskerne«, som digtedes i Løbet af 
Sommeren 1778 og blev opført, med Musik af J. Hartmann, 
i Januar 1780. Som »Fiskerne« er Ewalds sidste større 
Digtning, saaledes er det ogsaa hans modneste, hvori 
han med klar Bevidsthed om sine Evners Art har kunnet 
samle dem om en Opgave, der kunde ligge tillokkende for
dem. Derfor valgte han blandt Dramaets forskjellige
Former den, der kunde yde hans lyriske Evne størst og
naturligst Raaderum: Syngespillet. En Begivenhed fra
det virkelige Liv, en faa Aar iforvejen stedfunden
Stranding ved Hornbæk, giver ham Udgangspunktet; de
Episoder, denne Daad afføder udadtil, forbinder han
med deres Gjenspejling i Menneskesjælen, hvor de kalde
Personlighedernes inderste Væsen frem for Dagen, alt
efter hver enkelts Art; og medens Elementerne rase
og Menneskevillien kæmper med dem om Livet, gaaer
der ogsaa stærke Storme gjennem Sjælene, og indenfor
Fiskerhyttens trange Vægge tørne Tvivl, Frygt og
Egenkjærlighed sammen med Tillidsfuldhed, Heltemod og
Offervillighed i lidenskabsfulde Optrin. Hvad disses
kunstneriske Fremstilling angaaer, kan man vel nu og
da bebrejde den en vis symmetrisk Stivhed, hvortil
Syngespilformen let forleder, ligesom der jo ogsaa -
hvad der imidlertid var hin Tids Stil - er en mere
heroisk Klang i de Optrædendes Sprog, end just egent
er for sjællandske Fiskere; paa den anden Side maa
man beundre, hvor righoldig en Kilde til psykologisk
Udmaling det tilsyneladende saa usammensatte Emne
har forvandlet sig til under Digterens Blik, og den
forholdsvis saa fattelige Sprogform, der aabenbart
er mere gjennemarbejdet end i noget af de foregaaende
Arbejder. Herligst aabenbarer Ewalds sproglige Kunst
sig i de lyriske Partier, som han i Følelsen af sin
Styrke paa dette Omraade har tildelt saa stor en Plads
i sin Komposition. I mangfoldige Afskygninger træder
den lyriske Digtart os imøde her: fra Hymnens Højhed
(»O Himmel, som bød os at elske vor Næste«,) gjennem
Romancens vemodige Alvor (»Liden Gunver vandrer som
helst i Kveld«) til Sømandsvisens kjække Frejdighed
(»En Sømand med et modigt Bryst«) og Folkesangens
stormbrusende Begejstring (»Kong Christian stod ved
højen Mast«). Hvor dyb Ewalds musikalske Forstaaelse
var, vise især de mere sammensatte Sangpartier,
herligst den Sextet, der ender første Handling
(»Endnu kan jeg høre, hvor ængstligt de raabe«)
med den fyndigt-skjønne Strofe:
Den Gud, i hvis Hænder 
et Hav er en Draabe,
han ene kan redde 
det Liv, som han gav!

samt den prægtige Samsang mellem Fiskerne i Baaden
og de Tilbageblevne paa Landjorden, hvormed anden
Handling slutter. En dybere Opfattelse af Ewalds
metriske Kunst kan just dette musikalske Numers
første Strofe give, naar man vil lægge Mærke til,
hvorledes aabenbart med Overlæg den fyldige Vokal »a«
behersker hele Klangen i denne energiske Paakaldelse:

Havets mægtige Betvinger 
tal til Bølgen i din Harm!
Almagt! grib Orkanens Vinger 
med en vældig udstrakt Arm !

Eller man bliver opmærksom paa, at der i »Kong
Christian stod ved højen Mast« ikke forekommer en
eneste Inversion (o: Afvigelse fra Ordenes naturlige
Følgeorden) i nogen af dens fire Strofer. Dette seer
ud som den simpleste Sag af Verden, men er just derfor
et Vidnesbyrd om stor Kunstbegavelse og et omhyggeligt
Arbejde, som har besejret enhver Vanskelighed, og af
hvis Møje der ikke er blevet Spor tilbage.

Blandt de Arbejder, der sysselsatte Ewald efter
Fuldendelsen af »Fiskerne«, var ogsaa en Udgave
af hans »Samtlige Skrifter« eller, hvad han selv
vilde foretrække, et Udvalg af dem. Fortalen til denne
Udgave er den sidste udførligere Meddelelse fra Ewalds
Haand, en baade for hans personlige Liv og for hans
Digtning højst oplysende Udtalelse, der supplerer hans
autobiografiske Fragment. »Har jeg nogentid kunnet
skildre noget af Glæden med Sandhed og Styrke,« siger
han, hvor han betegner Grundtonen i sin Digtning,
»da har det vist været dens Taarer og ikke dens Latter. 
Religionens festlige, dens gysenopvækkende Fryd, Dydens 
og de store Handlingers og de uforskyldt nydte 
Velgjerningers og den stille helligende Kummers 
smeltende vemodige Vellyst har maaske undertiden
strømmet følelig igjennem min Harpe. Al anden Slags
Glæde vilde blive ukjendelig ved min Sang.«

Denne Udgave naaede Ewald ikke at faae fuldført;
kun første Bind afsluttede han selv 1780, og af de
øvrige tre Bind udkom det sidste først elleve Aar
efter. Til Udgaven knytter der sig et ejendommeligt
Efterspil. Den skulde være saa smuk som muligt, den
nu til Anerkjendelse fremnaaede Digter værdig, og i
dette Øjemed udstyres med Illustrationer. Nærværende
Værk har bragt adskillige af dem, og Læseren vil have
bemærket, at medens Billedet til »Lykkens Tempel« er
tegnet af Abildgaard, ere de øvrige komponerede af den
berømte tydske Kobberstikker Chodowiecki. Første Bind,
med CLEMENS' Portrait af Ewald og ABILDGAARDS Kobbere,
blev nemlig for Billedernes Vedkommende temmelig
skarpt kritiseret i »Alm. dansk Litt.-Journal« af en
Anmelder (formentlig ABRAHAMSON), der om Portraitet
(S. 473) ikke vil nægte, at »det jo har nogen Lighed«,
men finder det ubegribeligt, »hvorfor Hr. Cl. har
til sit Øjeblik just valgt det, da Digteren har været
bespændt af Smerter, og da hin, maaske fordi han kom
i en uheldig Time og troede, Mandens Ansigt var stedse
saa vaandefuldt, havde valgt det, hvorfor han da ikke
forandrede, saasnart han saae, at denne Mine ikke var
Digterens, men den forbigaaende Smertes«; paa lignende
Vis gjennemgaaes Abildgaards Illustrationer en for
en, og der rettes Dadel imod dem for Ensformighed,
slet Valg af Sujetter og mangelfuld Udførelse. De
fortørnede Kunstnere, der i denne Udtalelse saae et
Led i en Intrige, som skulde hæve Kobberstikkerne
Kleve og Chodowiecki paa deres Bekostning, frasagde
sig strax Arbejdet og hævnede sig efter Tidens Smag og
paa Kunstnervis med en kobberstukken Satire, »Le sort
des artistes«, i hvilken den ukyndige og avindsyge
Kritik er fremstillet i Skikkelse af en Skare Mænd,
Kvinder og Børn, Æsler og Oxer, Kalkuner og Gæs foran
et Maleri, hvilket de, anførte af Misundelsens gustne
Gudinde, oversnadre med deres dumme Bemærkninger,
som den bag Staffeliet skjulte Maler maa stoppe Ørene
til for, medens Athene er taus Tilskuer. Abrahamson
fik sendt et Exemplar med Paaskrift af Lafontaines
Fabel om Slangen og Pilen:

Ceci s'adresse à vous, esprits du dernier ordre,
qui n'étant bons à rien cherchez sur tout à mordre.
Billedets Allegori har en almindelig litterair
Gyldighed, der rækker ud over det enkelte Tilfælde,
som fremkaldte det, og paa selve Ewalds Digterliv
kunde der gives det en nærliggende Anvendelse, som
de to Kunstnere vel neppe tænkte paa.

Efter mange Lidelser afsluttedes dette Liv den
17. Marts 1781, efterat en af de sidste søvnløse
Nætter havde fremkaldt Ewalds Svanesang »Ved Dødens
Komme«, Psalmen »Udrust Dig, Helt fra Golgatha«, hvis
rene Skjønhed desværre plettes af det stygge tydske
»ja« i tredie Linie. Paa hans Dødsdag hørte Smerterne
op, han kjendte sine Venner, og da Lægen sagde ham,
at der vist kun var faa Timer tilbage, udbrød Ewald:
»Gud være lovet, Gud være
takket!» Under stor Deltagelse, men tillige ikke uden
Forargelse over, at en saadan Hyldest kunde blive
viist dette forfaldne Geni, blev Ewald jordet paa
Trinitatis Kirkegaard -

Ved Issen: Kirken rolig i sin Sky!
Ved Foden: Usselhed i store By!
Her hellig Kraft og Trøst, hist Sorg og Nød -
Du stodst i Livet, som Du laa i Død.
(OEHLENSCHLÄGER).

Til Ewalds egne Bekjendelser om sit Liv i »Levnet
og Meninger« slutter sig som en Samtidigs Bidrag til
hans Historie FR. MÜNTERS »Efterretninger om Ewalds
Levnet« i »Dansk Museum« 1782. Senere er hans Biografi
skreven gjentagne Gange: af CHR. MOLBECH: »J. E.s
Levnet« 1831, af F.C. OLSEN: »Digteren J. E.s Liv
og Forholde i Aarene 1774-77«, 1835, af M. HAMMERICH:
»Ewalds Levnet«, 3. Udg. 1882, og af A.D. JØRGENSEN
1888. En kritisk behandlet Udgave af hans samlede
Skrifter udgav Samf. f. den danske Litt.s Fremme ved
F.L. LIEBENBERG, otte Bind, 1850-55.

Det danske Litteraturselskab, der havde samlet sig som
Vagt og Værn om Ewalds Digtning, overlevede ham ikke
længe. Dets litteraire Ydelser ere højst ubetydelige:
en Samling Digte »Over Indfødsretten«, 1777. Blandt
Forfatterne til disse Prisdigte og til højtbeundrede
Efterligninger af Ewalds Odestil, mere tilegnende sig
dens Svagheder end dens gode Sider, træffe vi mange
Navne, som næsten i et Aarhundrede have bødet med
total Forglemmelse for det Digterry, der en kort Tid
omgav dem som en Afglands af Ewalds Sol. De Navne,
der endnu have nogen Klang for os, vise os, hvor
forskjellige Elementer der samledes i denne Kreds som
Venner af Ewalds Digtning: Tyge Rothe, Ove Malling,
Bastholm, Chr. Schønheyder, Fr. Moltke, Sporon,
Abrahamson, Rosenstand-Goiske, Brødrene Trøjel,
Edv. Storm, Th. Thaarup, Fr. Münter, S. Gyldendal
og Rogert - Komponisten af »Kong Christian«. Poeter
vare de ingenlunde alle, og der er kun et Par af dem,
som det staaer tilbage at omtale i denne Henseende.

En enkelt Side af den Ewaldske Digtning fortsattes 
Held af THOMAS THAARUP (1749-1821), forsaavidt som 
hans folkelige Syngespil i nationalt Indhold og 
scenisk Form nærmest betegne en Videreførelse, men ogsaa 
en Udvanding af den ved »Fiskerne« indførte Genre. 
Thaarup var saa at sige udelukkende Lejlighedsdigter;
mindst de to Trediedele af hans ikke faatallige
Poesier ere fremkaldte af en ydre festlig Anledning,
blevne til paa Bestilling, saa at sige, og han var
i en Aarrække selvskreven Forfatter af Kantater
og Festkvad ved alle officielle og officieuse
Arrangementer, Ogsaa hvad der har bevaret hans
Forfatternavn til vor Tid, har den samme Oprindelse, 
idet hans Syngespil »Høstgildet« blev skrevet som 
Feststykke ved Kronprindsens Formælings-Indtog 
og dets Fortsættelse »Peters Bryllup« opførtes ved 
Festforestillingen i Anledning af Kronprindsessens 
Nedkomst, medens det tredie i Rækken, »Hjemkomsten«, 
vel ikke havde nogen saadan udvortes Foranledning, 
men til Gjengjæld ogsaa blev et mat Arbejde, der 
ingen Virkning
gjorde. Thi det er just Hemmeligheden: Thaarup
havde en ubestridelig Evne til i et idyllisk
Billede af udpræget national Farve at indeslutte
et til Lejligheden svarende Udtryk for Nationens
patriotiske Glæde over Kongehusets Lykke, motiveret
ved Fremhævelsen af alle de Momenter, der berettigede
til slig Glæde, og ikke mere servilt, end Tidsaanden
fordrede det. Folkets og Digterens Stemning faldt
fuldkommen sammen, og denne gav hin det i Øjeblikket
ønskeligste Udtryk. Men som en Følge af alle disse
Omstændigheder hviler der Festglands over disse
Folkekomedier, og deres Fremstilling af Folketypen
er saa fjernt fra realistisk Opfattelse som vel
muligt: Almuen er en Ballet-Almue med altid skinnende
hvidt Linned og gratieuse Bevægelser. I »Høstgildet«
er Bondepigen Anna (for alt i Verden ikke: Ane!)

from, huslig, klog og tarvelig og stille. 
Dog har hun lært lidt mer end andre Piger; 
thi uden det, at hun forstaaer sin Gjerning
i Huset, som sig bør, saa kan hun kniple 
og sy i Ramme og har lært at skrive 
og Strengeleg og Sang; dog Alt til Maade.

Søgutten Peter er ejheller

just nogen hverdags Skipper: 
han veed Latin og Fransk -

og da den norske Garderkarl Halvor troer sig gjækket
af sin Pige og af Fortrydelse vil gaa i fremmed
Krigstjeneste, formuleres hans Beslutning herom saa
højstilet, som følger:

Hvor Krigstordnen dæmper de Døendes Skrig.
Hvor Hestene vrinske og trampe paa Lig, 
hvor Damp skjuler Solen med kulsorte Sky, 
didhen vil jeg ty.
Min Sjæl sig skal hærde, mit Øre sig lukke 
for Oldingers Bønner og Mødrenes Sukke: 
og breder da Natten sin Flig
henover mit Lig,
min blodige Skygge omkring Dig skal svæve,
o, da skal Du vaagne og se den og bæve
og kjende din Brøde og mig.
Men frelser mig Skjæbnen til kvalfulde Dage,
da vender jeg atter i Striden tilbage
og Banesaar søger paany -
didhen vil jeg ty.

Den ganske lille Misforstaaelse, som kruser
Idyllens Overflade, er ligesaa hurtigt forbi, som
den kommer, og tilsigter kun at bringe en Antydning
af dramatisk Bevægelse ind i det kongehyldende og
fædrelandsforherligende Tableau, der ellers vilde
danne sig ganske stillestaaende af de repræsentative
Elementer: den sjællandske Selvejerbonde, den
holstenske Bonde, den norske Bonde, Soldaten og
Sømanden, som ere bragte sammen, for - som Hans,
Sjællænderen, siger - at fejre
en tredobbelt Højtid: 
først skal vi glædp os ved Himlens Rundhed, 
den har belønnet vore Hænders Arbejd 
med en velsignet Høst; se hist staa Hæsser
ved Hvermands Gaard, og fuld er Hvermands Lade.
Dernæst trolover jeg min ældste Datter, 
og endelig: tænk Broder! hvilken Højtid 
for Landets Børn! Idag er vores Kronprinds 
hjemkommen med sin Viv; han søgte ikke 
det røde Guld, ej fremmed Magt og Vælde. 
Han gifted sig som en af vore Lige.

HENRIK - Holsteneren -
(tager sin Hat af og folder sine Hænder). 
Gud signe dem og giv dem glade Dage 
og fromme Børn, som kan og vil det Gode!

HANS
(som ligeledes har taget sin Hat af og foldet sine
Hænder).
Gud høre det! saa fremmes Landets Bedste 
og Hvermands Tarv, saa gaaer hver Olding rolig 
ned i sin Grav, naar det er Himlens Villie.

Saaledes er Grundtonen i denne patriotiske
Festhyldest; efter den balletmæssig lette Handlings
Tilendebringelse vender den forstærket tilbage i
den sidste Scenes vidtløftige Kombination af Kor
og Enkeltsange til Pris for den gode Høst, Landets
Trivsel og Kongehusets Lykke. HANS, fulgt af Bønder,
nærmer sig Frihedsstøtten og synger:

Her, Dannemænd, staaer Friheds Minde 
for Landets Fader, Bondens Ven, 
o, kommer Piger! Krands at binde,
det frie Hænder satte hen,
en Blomsterkrands hver haabfuld Sommer,
en Krands af Ax hver Høst, som kommer,

Og GRETHE synger til sin Fæstemand:

Din Grethe lever vel den Dag, 
hun med en Søn sin Peter glæder; 
da tager jeg det danske Flag 
og over Drengens Vugge breder.

Min Peter tidlig skal ham lære 
en Sømands sande Sindelag: 
stolt af sin Hædersstand at være 
og slaa og dø for Danmarks Flag

Sluttelig betones det lykkelige Monarkis Enhed trods
dets forskjellige Nationaliteter i en Lovprisning
paa Landsmaalet af den fælles Glæde over at tilhøre
dette Land, som rækker »fra Nordkap ned til Elbens
Bred«. Sjællænderen synger:

Frugtbare Marker og skovgroete Sletter, 
fiskrige Have omgive vort Land o. s. v.

Holsteneren:

All bruust de See, all druut de Flooth 
dat Lant to öwerswämmen, 
man wie verstaht mit Kunst un Mooth 
to diicken un to dämmen.

Dat fette Veeh im Kleuver geit, 
un unse Buur den dreemal mai't. 
Stolt is de Buur op sinen Stant 
un tro sin König, Wiew un Lant.

Og Nordmanden:

Dierv taa si Frihet, sit Mot aa si Styrkie, 
griaug paa Roos æ hver odelsfødt Mand;
men aat sin Konje, sit Land aa si Fyrkie 
Ingen, nej Ingen va truar ein han.
Hvorpaa »de tre Fædre tilsammen« istemme:

Enige Brødre det ville vi være!
Bundne ved Slægtskabs og Broderskabs Baand.
Een er vor Konge, og een er vor Ære,
derpaa vi give hinanden vor Haand.

For en senere Tids mere kritiske Betragtning kan
det Hele tage sig lidt abstrakt grupperet ud, men
den kolossale Lykke, dette paa dramatisk Spænding
højst fattige Skuespil gjorde fra Scenen, er et
ubedrageligt Vidnesbyrd om, at Digteren havde grebet
de rette nationale Strenge og tillige, med Bevarelse,
ja endog Fremhævelse af al skyldig Loyalitet, med
ikke mindre Held truffet den demokratiske Toneart, som
var en af Klangene i Tiden. Betegnende er det ogsaa,
at Modstanden mod disse Folke-Idyller ikke kom fra
forargede Republikanere, hvem Kongerøgelsen pirrede i
Næsen, men tvertimod fra Hofkredsene, hvor man fandt
Majestætens Værdighed antastet paa en nærgaaende Maade
ved disse af en Bondealmue frembaarne Ovationer, thi
dens Tak maatte jo hvile paa en Dom over Monarkens
Handlemaade, og en saadan havde Undersaatterne
ikke nogen Ret til at danne sig. Mindre øm over
sin Værdighed end sine nærmeste Omgivelser syntes
Kronprindsen tvertimod godt om disse Feststykker,
og det store Publikum delte ganske hans Smag. Hvad
der ligesaa meget som den varme fædrelandske Stemning
gjorde »Høstgildets« Lykke, var de mange hver paa sin
Maade ypperlige Sange, til hvilke Schulz havde skrevet
de fortryllende Melodier, som hele den følgende
Generation elskede og sang: »Nys fyldte skjøn Sired
det attende Aar«, »Førstkommende Majdag vort Bryllup
skal staa«, »Fædrene Bolig, o straatakte Hytte!«,
»En Time før Middag Madamen opstaaer«, »Jeg fremmed
her til Stedet kom« o. fl. Ogsaa af <sp>»Peters Bryllup«</sp>
valgte Folket sig en Viseskat til langvarig Brug:
»I Østen sølvblaa Dagen smiler«, »Ung Adelsten paa
Thinge stod«, »Hr. Thorvald, skjøn Signe, de væneste
To«, med det afsluttende Kor: »Gud, hvor det er tungt
at skille dem ad, som troligen elske hinanden«;
fremdeles »IDalens Skjød en Hytte laa«, »Hvad har
stakkels Neger gjort«, o. fl. Ikke mindre kjendt end
disse Sange er Thaarups Digt »Fødelandskjærlighed«:

Du Plet af Jord, hvor Livets Stemme
steg første Gang fra spæde Bryst,
hvor Himlen gav mig at fornemme
det første Glimt af Livets Lyst;
der, hvor jeg lærte Moder stamme
og første Fjed ved hendes Haand:
der tændtes Gnisten til den Flamme,
som brænder for mit Fødeland.
Indtil Udgangen af forrige Aarhundrede var Thaarup
Medlem af Theaterdirektionen, men trak sig derefter
tilbage til sin Gaard Smidstrup ved Vedbæk og
levede mest som Landmand. I Aaret 1813 blev han
atter for nogen Tid en litterair Celebritet, om end
af meget omstridt Værd, ved sin Oversættelse af det
tydske Skrift »Moses und Jesus«, et stærkt Angreb
paa Jøderne, ved hvilket den saakaldte litteraire
Jødefejde fremkaldtes, der bragte blandt Andre
Baggesen og Blicher i Harnisk ril Forsvar for de
angrebne Medborgere.

Selv har Thaarup ikke foranstaltet nogen Samling af
sine Poesier, men efter hans Død paatog RAHBEK sig
Arbejdet og udgav 1822 hans »Efterladte poetiske
Skrifter« i et anseligt Bind.

Af Brødrene Trøjel - som de selv skrev sig - var den
ældre PETER MAGNUS TRØJEL (1743-93) den som Digter mest
kjendte og vel overhovedet den bedst begavede. Han
havde taget baade theologisk og juridisk Attestats med
Udmærkelse, talte og skrev med Færdighed de europæiske
Hovedsprog og var ved daglig Omgang med og Arbejde
under sin berømte Morbroder P. Kofod-Ancher ligesom
prædestineret til en glimrende juridisk Løbebane, da
han, just formedelst sine Kundskabers Mangfoldighed,
fristedes ind paa en anden Vej, som ikke blev til hans
Bedste. Han gav nemlig efter for den daværende Overhofmester 
hos de kongelige Prindsesser Grev Vedel Vedelsborgs
Overtalelser og blev Huslærer for hans Børn; herved
førtes Trøjel ind i Hoflivet - »et Hof, som elskede
Adspredelser og Evans Glæder«, siger hans Biograf,
den tredie Broder. Han lod sig lede af Strømmen og
nød i fulde Drag dette nye Liv; men ved Frederik V.s
Død faa Aar efter var Herligheden forbi, og Trøjel,
hvis tidligere

under saa lovende Auspicier begyndte Karriere var
bleven afbrudt ved dette Mellemspil, maatte slaa
ind paa andre Veje, blev i nogen Tid Auditeur i en
Provindsby, levede siden som Manudukteur »og maatte
se adskillige af dem, han havde undervist til nylig
tagen Examen, befordrede til de Embeder, han forgjæves
søgte«. De sidste ti Aar af sit Liv tilbragte han med
svækket Helbred hos en yngre Broder paa Anneberggaard
i Odsherred.

Under hans sidste kjøbenhavnske Ophold falder
hovedsagelig hans Forfattervirksomhed. Hans
Specialitet var Satiren, baade i den mere didaktiske
Fremstilling efter Horats's og de nyere franske og
engelske Raisonnisters Mønster, og i lyrisk Form. I
den sidste Art er han heldigst. Hans »Ode til Dumhed«
har ikke faa heldige Billeder for Betegnelsen af den
besungne Gjenstand:

Saa ligger i Dybet, naar Tordenen knalder, 
den salige Østers i tryggeste Skaller 
og føler ej  Fare og Nød,
ej kvælende Omsorg for Brødre at redde,
og aabner sig kun for at lædskes, at æde,
og i den uventede Død.

God Klang og Fynd er der i P.M. Trøjels bekjendte
Drikkevise: »Jeg er en Mand, som har saa vidt
omvandret«, samt i hans Sange til Kongen: »O
Held vor Old, som saae Bastillen falde«, og »Lev,
Christian, lev til snehvid Alder«. Højst snurrig er
en Efterklang af Thaarups nationale Festpoesi som
denne i »Bondesangen«, første og sidste Strofe:

Ak gid min gode Konge saae, 
hvor glad jeg er, 
jeg og min Hustru og de Smaa, 
som sidde rundt omkring mig her! 
Alt, hvad vi er, vi takke kan 
vor gode Konge Christian.

Her under denne grønne Lind 
af dette Krus 
af Møllers danske Porcellin 
vi drikke da en Glædes Rus 
og synge rask, saa godt vi kan, 
vor gode Konge Christian!

Den yngre Broder PETER KOFOD TRØJEL (1754-84)
fornægtede ejheller Slægtens gode juridiske 
Traditioner, blev Dekanus ved Fakultetet og 
Doctor Juris, men saae sig desuagtet forbigaaet,
da der skulde konstitueres en Professor, og tog
sig denne Tilsidesættelse saa nær, at den paadrog
ham hans Helsot; kun i et Par Aar beklædte han det
Herredsfoged-Embede, han omsider opnaaede, og døde
tredive Aar gammel. Hans litteraire Produktion er ikke
stor og ejheller betydelig, Skjøndt den omfatter baade
Romancen og Drikkevisen, baade Elegien, Epigrammet
og Fabelen. Mest
beundret af Samtiden var hans »Ode til min Skrædder«,
som nu falder noget fersk. Overhovedet er i hans
Poesi Tankerne spæde, Formen svag. Sjeldent falder 
en Strofe saa naturligt som i »En Aftensang«:

Dagen fløj med Lysets Vinger,
Vesten evig gjemte den.
Du kun veed, om Østen bringer
nogen Dag til mig igjen,
Du, Algode! som har sat
Lovene for Dag og Nat,
Du, som alle Dage giver
og dog aldrig ældre bliver.

Udenfor de to Lejre træffe vi en Række Forfattere, som
efter deres Digtnings Natur staa enten den ene eller
den anden Kreds nærmest, men ikke principielt slutte
sig til nogen af dem, hvorved dog maa bemærkes, at
Litteraturselskabets Elementer lidt efter lidt
gik op i den saakaldte Drejers Klub, der ved
Aarhundredskiftet rummede omtrent alle Kjøbenhavns
litteraire og dets bedste selskabelige Kræfter.

OLE JOHAN SAMSØE (1759-96), der »skrev Dyveke og
døde«, hører just ved denne sin Skjæbne til de mest
glorieomstraalede blandt disse Navne. Fra sin Fødeby
Næstved gjæstede han tidt Herlufsholm, blandt hvis
Disciple han sluttede Venskab med Rahbek. Selv
blev han Student fra Kolding Skole 1776, men tog
ingen Embedsexamen, da hans Fædrenearv i hine for
det asiatiske Kompagnis Aktier saa gyldne Tider
sikrede ham et sorgfrit Udkomme. Som Student omgikkes
han atter Rahbek meget, blev med ham Medlem af et
litterairt Selskab, for hvilket han skrev sit første
Digterarbejde, Fortællingen »Frithiof«, fremkaldt
af det Exempel, Suhms nordiske Fortællinger havde
givet. Faa Rahbeks store Udenlandsrejse var Samsøe
hans Ledsager, vel ikke nogen stadig, thi Vennernes Veje 
skiltes tidt, da Rahbeks Rejseroute udelukkende bestemtes 
af Komedieplakaterne, medens Samsøe ogsaa havde andre
Interesser; men atter og atter traf de efter Aftale
sammen i Tydskland, Østerrig og Frankrig, og Rahbek 
roser sin Ven som en elskværdig og tjenstvillig 
Rejsefælle, skjøndt der gjennem Fremstillingen 
(i Indledningen til hans Udgave af Samsøes 
»Efterladte digteriske Skrifter«, 1796) skimtes 
visse dybere Uoverensstemmelser som medvirkende 
Aarsager til disse temporaire Adskillelser. Samsøe 
var nemlig en hypokonder Natur, et Stykke af en 
Selvplager, hvis ædle og brave Væsen ofte formørkedes 
af tungsindige eller koleriske Udbrud, hvorom ogsaa 
det nyeste Bidrag til hans Karakteristik (se 
Tidsskriftet »Vor Ungdom« 1883, S. 158-69) veed at 
fortælle. Efter Rejsens Tilendebringelse stod den 
femogtyveaarige unge Mands Finanser paa en svagere 
Fod, end han havde forudseet; en Del af
Kapitalen var brugt, og Resten var ved Aktiekoursernes
Dalen betydelig mindre værd end et Par Aar iforvejen. 
Samsøe blev da ved Bastholms Protektion ansat 
som Hovmester ved det nyoprettede Institut for
Pagernes Opdragelse, og efter dets Nedlæggelse ikke
ret mange Aar efter blev han Lærer ved Frueskole, en
Stilling, han dog snart mismodig opgav. »Vistnok fandt
han med sine strenge Fordringer til sig selv sig der
ikke saa gavnlig, at han kunde være fuldkommen glad,«
siger RAHBEK; »men tillige havde denne Forandring
endnu en anden Grund. Han havde nemlig modtaget dette
Levebrød, fordi han da var sindet at gifte sig;
allerede gjordes Foranstaltningerne, og Tiden til
Bryllupet var saa godt som berammet, da hos ham og
hans Brud opkom den Tvivl, om de vel i denne Forening
kunde gjøre hinanden saa lykkelige, som de ønskede? 
og nu traadde de tilbage og løsnede dette Baand med
en indbyrdes Højagtelse, en Hengivenhed, en inderlig
Deltagelse i hinandens Ve og Vel, hvormed kun vel
saare sjelden nogen Forbindelse i Verden er knyttet.«
Samsøe tyede dog paany til Lærervirksomheden, gav
Timer i Borgerdydskolen og syslede med litterair
Virksomhed: han skrev den nordiske Fortælling
»Halvdans Sønner« og leverede satiriske Bidrag til
»Den danske Tilskuer«; hans Ven Prof. Kierulf sagde
i sin Mindetale over ham: »Til Satiren syntes han at
være fød. Hans Tale var hvas som Biens Braad, naar det
gjaldt, med sandt attisk Salt enten at beholde Fred
for Daarer eller ydmyge opblæste tomme Hjerner. Men
til Ære for hans Hjerte greb han aldrig Archilochus'
Svøbe.«

Det var ogsaa paa et Omraade, der snarest kunde kaldes
den personlige Satires antipodiske Modsætning, at
Samsøe vandt sit Digternavn. Den nysnævnte Ven var
1794 bleven Theaterdirekteur og opfordrede Samsøe
til at forsøge sig som Dramatiker. Han skrev da i
forholdsvis kort Tid Femakts-Sørgespillet »Dyveke«,
indleverede det til Direktionen og tog strax efter
dets Antagelse med nyvakt Lyst fat paa et Par andre
tragiske Emner: Marsk Stig og Tordenskjold. Men det
var kun de allerførste Linier til disse Billeder, han
havde faaet draget, da han Nytaarsdag 1796 blev kastet
paa Sygelejet; man ansaa i Begyndelsen ikke Sygdommen
for farlig, og Lægen lovede ham, at han skulde være
tilstede ved sit Sørgespils første Opførelse, med
hvilken det trak ud, fordi Theatret vilde give det
nye Arbejde en særlig rig Udstyrelse. Men Tingene tog
uventet en anden Vending, og Natten mellem den 23. og
24. Januar døde den unge Digter. Ottendedagen efter
gik hans Drama første Gang over Scenen under stor
Bevægelse fra de Spillendes som fra Publikums Side,
fremkaldt af Stykket selv saavelsom af de ejendommelig
gribende Omstændigheder, under hvilke det kom frem.

»Dyveke« er og bliver et af vor Litteraturs
mærkeligere Arbejder, og det fortjener denne 
Betegnelse allerede derved, at det er det første 
originale Sørgespil med Emne fra den danske
Historie, der er gaaet over vor Scene. Alene ved
Stoffet maatte det interessere Publikum. Saaledes
som det her er benyttet, er det hverken sigtet
eller prøvet; det er den gamle Hofhistorie, som den
levede i Folkemunde, om Christiern og Dyveke, Torben
Oxe og hans utro Skriver Faaborg samt de forgiftede
Kirsebær. Men just fordi Handlingen i sine Grundtræk
var kjendt af Alle, gjorde det et egent betagende
Indtryk paa Tilskuerne, saaledes for første Gang
at se dansk Historie skride hen over Brædderne
i levende, talende og handlende Skikkelser, den
haandgribelige Inkarnation af Indbildningskraftens
Forestillinger. Havde Digteren kunnet analysere
den historiske Handling og fremstillet den, som
den virkelig var foregaaet, vilde han ikke have
interesseret sin Samtid nær saa meget som nu, da
han tog sit Emne i dets almenkjendte Skikkelse; og
havde han mægtet den store Kunst, at fremstille de
handlende Personer i deres egen Tidsalders Kolorit,
vilde hans Tid have staaet fremmed og udeltagende
overfor hans Værk, medens den nu elskede det, fordi
den gjenkjendte sig selv deri Træk for Træk, men
forædlet og forskjønnet. Thi det er egenlig Sagen:
»Dyveke« er den fuldkomneste Gjenfremstilling
af Tidsalderens sentimentale Dydefuldhed, vi
besidde. Christiern og Elisabeth, Sigbrit og Dyveke
passere forbi vort Øje, men de ere ligesaa lidt
historiske Personligheder, som de faa Antydninger af
Spliden mellem Kongen og Adelen danne nogen historisk
Baggrund for Handlingen. Som Glandsbilleder, opklæbede
paa hvidt Papir, tage Figurerne sig ud for os i deres
sødlige Farveskjær. Naar de tale, strømme de over af
Hjertets ædleste Følelser, naar de handle, overbyde de
hinanden i Opofrelse. Dronningen vil opsøge Frillen og
Frillen Dronningen, for i dydig Kappestrid at fremme
den elskede Christierns Lykke, og da de mødes første
Gang, falde de i hinandens Arme med
Taarer, Kys og Bøn for deres fælles Kjærlighed. Man høre 
fremdeles en Samtale mellem Dyveke og Slotsherren Torben Oxe.

DYVEKE.
O, lad mig tage min Tilflugt til Dem, ædle Mand! jeg
er som et Lam uden Moder, vildfarende, forladt. Lad
Deres Venskab vejlede mig, giv mig Deres Raad, jeg
skal uden Vægring følge dem; men vent ikke at bevæge
min Moder - hun vil trodse Faren, uden at undgaa den.

SLOTSHERREN.
Tak, Dyrebareste! for denne Tillid - ved alle
Hellige! mit hele Liv skal være opofret til at
fortjene denne Lykke. Selv min Lidenskab, den mest
brændende Kjærlighed, skal være et Offer for Deres
Rolighed. O, forlad mig denne Tilstaaelse, som min
Henrykkelse udrev mig. Ja, jeg tilbeder Dem, det er
første Gang jeg siger Dem det, men ogsaa sidste, om
De vil. De kan ikke elske mig, jeg veed det. Nuvel,
jeg skal tie, og min Kjærlighed skal dø med mig -
men den skal lære mig. ene og alene at virke for
Deres Vel. Fra nu af lever jeg kuns for Dem. Min Ære,
mit hele Liv er for Dem.

DYVEKE.
O, hvad gjør De, ædle Mand! De forfærder mig; De vil
knytte Deres Skjæbne til min? De! en af Danmarks
rigeste, ædleste Riddere, De vil dele den Foragt,
som snart vil forfølge den forførte - o Gud! at jeg
skal nævne dette græsselige Ord - ja, den forførte,
den forladte Dyveke, en ussel, foragtelig Frille. Nej,
jeg frasiger mig Deres Venskab. De er Adelsmand! 
De er født til at være min Moders Fjende, og De
handler stort, om De for min Skyld ikke tager Del i
at forfølge hende.

SLOTSHERREN.
De hverken kan eller skal støde mig fra Dem. 
Kjærlighed kjender ingen Stænder; den river
mig løs fra min Familie, ingen Baand binde mig -
jeg staaer ene uden Slægt, uden Venner, ene for 
Gud og Dem.

Det Forældede i Stilen og det for os Karakterløse i
denne evigt strømmende Følsomhed maa vi naturligvis
gjøre os klart, naar vi ville yde Stykket og dets
beundrende Publikum Retfærdighed, og vi ville da kunne
faae Øje for, at der i Sentimentalitetens Sprog her
var en egen smeltende Vemod, som smigrede Øret og
lokkede Taarerne frem, samt at den megen Ædelmodighed
- forstærket ved Modsætningen til et Par absolut
sorte Figurer, Munken og Skriveren - det ømme Venskab,
de lidende Hjerters blide Resignation, den indbyrdes
Højagtelse, som Livets Konflikter ikke kan svække,
men snarere maa forøge - at alt dette i Forening
talte til Tidsalderens inderste Hjerte, og at dens
Hjerte atter taler til os ud af »Dyvekes« Monologer
og Repliker, af Handlingens hele Gang og Udfald. Et
Vidnesbyrd herom er ogsaa den fortrinlige Udførelse,
Stykket fik paa Scenen; thi kun hvad der er sandt Liv
for Kunstneren, kan gjennem ham blive levende for
Tilskuerne. Et andet Vidnesbyrd have vi deri,
at RAHBEK i hele det næstfølgende Semester
holdt æsthetiske Forelæsninger over »Dyveke«
for en ualmindelig talrig Tilhørerkreds. En anden
Samtidig, men jo rigtignok ogsaa en skarpere Tænker,
BAGGESEN, reducerer en Snes Aar senere denne
Halvaars-Forelæsning til en mindre omfangsrig,
men mere træffende Bedømmelse. »Dyveke«, siger han,
»er et meget rørende prosaisk Sørgespil, som blot
i nogle Scener hævede sig over det grædende Drama;
Karaktererne ere rigtigt tegnede, Handlingens Gang
naturlig, Begivenheden virkede tragisk, det Hele
fuldt af skjønne og rørende Træk, uden Svulst. Men
Karaktererne savne Kolorit, Handlingen Liv - det Hele
er monotont uden Pathos. Men denne jevne borgerlige
Rørelse faldt just ind i Mængdens Smag og bidrog, med
de tilfældige Omstændigheder, til Stykkets Lykke.«
- Den litteraire Fejde, som »Dyvekes« Opførelse gav
Anledning til, er omtalt S. 381.

I »Dyvekes« Kjølvand kom Aaret efter CHR. LEVIN SANDERS 
Sørgespil »Niels Ebbesen af Nørreris« sejlende og 
gjorde ved Opførelsen saa betydelig Lykke, at man 
begyndte at tvivle om, hvorvidt den litterairt ikke 
meget ansete Sander - en Holstener, født 1756 i 
Itzehoe, død 1819, hidtil nærmest bekjendt som 
Oversætter fra Dansk til Tydsk og fabrikmæssig 
Bearbejder - virkelig selv kunde være Forfatter til 
denne Dramatisering af et særlig mod Holsteen rettet 
nationalt Emne; der ymtedes om, at han havde fundet 
det halvtfærdige Manuskript i Samsøes Efterladenskaber, 
og han er som en Følge af denne Mistanke gaaet over i 
Litteraturhistorien med BAGGESENS Stempel som »Niels 
Ebbesens utrolige Forfatter« - sikkert med Urette. 
Det beundrede Drama er nemlig langtfra noget Mesterværk, 
ikke engang noget om virkelig poetisk Gave vidnende 
Arbejde, men simpelthen et snildt Theater-Arrangement,
til hvilket der er benyttet en Form, som havde viist 
sig at gjøre Indtryk, omsluttende et Indhold, som paa 
en ganske anderledes nærliggende Maade end Dyveke-
Sujettet maatte kunne faae Tag i en af Tidens
kraftigste Interesser - man huske blot den litteraire
Kamp mod Tydskeriet. Hvorlidet »Niels Ebbesen« er
udgaaet fra et paa eengang indtrængende og omskuende
digterisk Blik paa Emnet, fremgaaer bedst af de mange
Omarbejdelser,
Forfatteren viste sig rede til, saa han endog tildigtede
en hel Akt som Indskud; men just det Samme viser
os, at Sander med praktisk Sands først og fremmest
havde lagt an paa at fremstille et virkningsfuldt
Theaterstykke, og et saadant blev »Niels Ebbesen«
ogsaa for sin Tid, fortrinligt udført af Theatrets
bedste Kunstnere. At RAHBEK henreves af Stykkets
poetiske Værd, kan ikke undre os; men naar han
fremhæver Stig Andersens Tale som »det maaske mest
Tulliansk eller maaske mest Mirabeausk Veltalende,
vi eje i vort Sprog«, og Niels Ebbesens Rhetorik som
»det mest ægte Demostheniske, vi kunne bramme af«
- saa peger han jo i sin Uskyldighed just paa det
Rhetoriske som en af dette Skuespils Hovedforcer.

Sander skrev senere flere, men afgjort uheldige 
Theaterstykker: »Hospitalet«, »Knud Lavard« m. m. 
Forøvrigt var han æsthetisk og pædagogisk Forfatter 
og forenede begge Kategorier i sin meget læste 
Vejledning i Deklamerekunstens Theori: »Odeum« 
(1808, udg. paany 1819).

En hartad utrolig Produktivitet paa de mest
forskjellige Omraader udfoldede den energiske,
humoristisk-sunde Læge og Forfatter JOHAN CLEMENS TODE
(1736-1806), født i Vierlandene, opvoxet som Barn i
Hamborg, som Yngling i Tønder. Som Kirurg kom han
til Kjøbenhavn 1757, tog den medicinske Examen og
Doktorgrad og blev Professor ved Universitetet. I
sin Praxis var Tode meget afholdt formedelst sit
joviale Væsen, og da han tillige var en virksom
Natur, var han søgt som Deltager i de fleste af
Tidens almennyttige Institutioner baade paa hans
særlige Omraade (det medicinske Selskab) og i andre
Retninger (Selskabet for Efterslægten o. fl.). I sin
Videnskab er han Forfatter til en talrig Mængde mest
populaire Afhandlinger af direkte belærende Indhold
med Hensyn til Sundhedslære og Sygdomskjendskab, og
ogsaa i sine almindelig moraliserende eller satiriske
Skrifter vender han hyppigt tilbage til
dermed beslægtede Themaer (Kjærlighed betragtet
som en Sygdom; Aftensmaaltider; om mange Lys i et
Værelse; Theologiens og Medicinens fælles Skjæbne;
Noget om Børn og Genier); ja selv i sine Poesier
knytter han skjemtende Selskabs visens Lyrik til
hygiejnisk-culinariske Motiver: »Lægernes Magt«,
»Sang til Appetiten«, »Sang om Jordbær«, 
»Torske-Vise«, »Asparges-Vise«, »Selskabssang 
ved en Kalvesteg« o. s. v. Se V. HADERUP: »Lidt 
om J.C. Tode, navnlig som populair-hygiejnisk 
Forfatter«, 1892.

Som Tode delte Tidens sociale, saaledes delte han
ogsaa dens litteraire Interesser og tog uafbrudt
den mest levende Del i Litteraturens Bevægelser;
i Andres og egne Tidsskrifter kritiserede
han Bøger og Theaterforestillinger, skrev vittigt
raisonnerende Smaaartikler og havde en Stemme
med i næsten alle Tidens litteraire Fejder. De
bedste af disse mindre saavelsom af Todes større
Arbejder bringe et nyt Element ind i Litteraturen:
det humoristiske. Han sætter spøgende denne sin
Forfatterretning i Forbindelse med, at den første
danske Bog, der faldt ham ihænde, da han vilde lære
sig Sproget, var »Haltefanden« (Le Sage's -»Diable
boiteux«}: »Den satiriske Aand foer ud af Bogen i
mig, og den er desværre endnu ikke uddreven. Hvorfor,
o Skjæbne! kom Taarepersen ikke først i mine Hænder?«
Det er forøvrigt langt mere efter engelske Humorister
end efter franske Satirikere, Tode har dannet sig,
især efter Smollet, hvis Romaner han efterlignede
i »De tre Dage«, 1793 (udgivet atter 1804 som
»Kjærligheds Nytte«). Ogsaa det engelske Lystspils
solide Karaktertegning og veltømrede Intrige har
Tode aabenbart taget til Mønster for sin Femakts-
Komedie »Søofficererne eller Dyd og Ære paa Prøve«
(1783), og da han har henlagt Handlingen i dette
Skuespil til England, gaves der ham naturlig
Lejlighed til Anbringelsen ogsaa af saadanne
Excentriciteter i Karakteren, som vare ham kjendte
fra hans Fortrolighed med engelsk Litteratur. Stykket
gjorde megen Lykke og holdt sig i en Menneskealder
i Publikums Yndest, medens Todes andre sceniske
Arbejder kun fristede et stakket Held (»Bussemanden«,
»Husarerne«, »Ægteskabsdjævelen«). For vor Tid er Tode
bedst kjendt som Visedigter, først og fremmest som
Forfatter til Sangen »Vi Sømænd gjør ej mange Ord«;
ogsaa hans »Oldtidens Berømmelse« (»Oldtiden havde
en god Skik«) vil være i Manges Erindring.

Det var den brave Todes Sorg, at han, som født
Tydsker, aldrig lærte at skrive det danske Sprog
fuldkomment rent, og han bad kun om, at »de
mangfoldige Fejl, han af indgroet Skjødesløshed
vedblev at begaa imod den danske Grammatik, maatte
staa som Bevis paa, at han alene, uden Hjælp, havde
skrevet, hvad der bar hans Navn, ligesom Reinetteæbler
kjendes paa de saakaldte Vorter eller Udvæxter«. Trods
disse Pletter hører Todes Prosa til det Friskeste
fra forrige Aarhundredes Slutning. Hans prosaiske
Skrifter udgjøre otte, hans poetiske to Bind; et
Udvalg besørgedes af I.C. LANGE 1834.
En Humorist af lavere Rang eller ialtfald af ringere
Dybde have vi i THOMAS CHRISTOPHER BRUUN (1750-1834), 
fra 1802 af Professor ved Universitetet i det engelske 
Sprog - en mærkelig Mand, hvem man, efter hans Skrifter 
at dømme, skulde tro at maatte betragte som Libertiner, 
men som ikke desto mindre havde Ret, naar han paa 
Titelbladet til »Mine Frie-Timer eller Fortællinger efter 
Boccaccio og Fontaine« (1783) anførte Ovids Ord: »Mit Liv
er sædeligt, min Musa derimod noget munter«. Den
Sag, der rejstes imod ham i Anledning af denne
Samling rimede Fortællinger, kjender Læseren fra
en foregaaende Fremstilling (S. 250-53) og vil
mindes, hvor taabeligt Myndighederne gik frem. Men
at en Indskriden fra Offentlighedens Side imod disse
»Poesier« i og for sig ikke var uberettiget, behøver
man ikke at læse mange Sider af »Fritimerne« for at
indrømme, thi allevegne vil man kun støde paa Valget
af de paaberaabte Kilders allerplumpeste Historier,
og de have yderligere under Bruuns metriske Behandling
mistet al oprindelig Gratie, ere blevne bondeplatte og 
vidløse, indhyllet som Pointen er i et Svøb af bred og
selvbehagelig Snakkesalighed. Som det næsten altid
gaaer, skaffede Regeringens Indskriden Forfatteren et
Digterry, som hans Præstation ikke i fjerneste Maade
berettigede til, og Exemplarer af den konfiskerede
Bog, der oprindelig kostede tre Mark, betaltes med
indtil ti Rigsdaler. Den efterfulgtes af forskjellige
andre Samlinger: »Rimerier« 1788, »Blandinger« 1795
o. fl., saa at Bruuns »Samlede poetiske Skrifter«,
først afsluttede i hans høje Alderdom, udgjøre ikke
mindre end syv Bind, af hvilke et Udvalg fremkom
1834. »Fritimernes« lascive Tone vender Bruun saa
jevnlig tilbage til i disse Publikationer, om end ikke 
saa cynisk som i den første. For en moralsk nedbrydende 
Tendens bør disse Skrifter dog frikjendes; de ere platte
af Indhold og vidtløftige af Fortællemaade paa samme
Vis, som naar man i vore Dage træffer en halvgammel
Forstmand eller Andenrangs-Proprietarius, der ynder
en saftig Historie, men ellers er baade en god
Familiefader og en »retskaffen Kristen«. At der var
Noget af en virkelig Digternatur hos Th. Chr. Bruun,
paamindes man stundom om i hans mindre Sager. I
»Sammenligningen« naaer han ganske vist ikke højere
end til Tidens sædvanlige billige Stoicisme, men naar
man tager hans altid tungtflydende Form i Betragtning,
er den forholdsvise Lethed i Vers som disse dog
aabenbart et Produkt af poetisk Stemning:

Naar Lærde bryde højvise Hjerne       
med Vej at finde til næste Stjerne 
og, revne hen af Kometers Fart, 
blandt Sfærers Irgange sig forvilde
og paa Systemer ved Lampen spilde 
unydt den fejreste Livets Part:
saa sidder jeg, medens Solen daler,
ved Bækkens Side og henrykt maler 
den bedste Verden i Fannys Favn; 
ja dersom Verset et Kys mig nytter,
jeg stolt af Lønnen end ikke bytter 
min Lykke bort imod Newtons Navn.

Saaledes ogsaa Sangen »Da denne Krone engang var
ny«, og Digtet »Et melankolskt Øjeblik« med dets
Tilknytning til et Rabelais'sk Udtryk:

Du vor Farces allersidste Scene, 
Punkt, som al Naturens Herre bød 
hvert besjælet Støv igjen forene
i sit første moderlige Skjød:

Død, den Riges Skræk, Tyrannens Svøbe, 
hvad er vel dit Rædselsbud for mig?
Flygtig Rejsens faa Minuter løbe,
saa er jeg for evig lykkelig.

Th. Chr. Bruuns Søn var den navnlig som 
Theateroversætter virksomme NIELS THOROUP BRUUN 
(1778-1823), der har forsynet det kgl. Theater med 
over tohundrede Syngestykke- og Skuespil-Oversættelser, 
blandt hvilke det er værdt at mindes »Skatten« og 
»Ungdom og Galskab«. De efterdigtede eller selvstændig 
omskrevne Sange i mange af disse Theaterstykker havde 
ved at lyde fra Scenen den bedste Betingelse for at 
erhverve sig stor Popularitet, og saaledes er det skeet, 
at N.T. Bruun er kommen til at yde et af de største
Bidrag til Selskabs- og Drikkevise-Litteraturen,
og at hans Sange ere ligesaa kjendte som de Bedstes:
»Evan byder os at drikke«, »Hvis et godt Raad I følge
kan«, »Manden med Glas i Haand«, »Tidt faaer jeg,
naar jeg drikker, en Rus«, »Sankt Hansdag er Glædens
og Midsommers Fest« o. fl. Et i sin Tid med smeltende
Foredrag hyppigt sunget og alle Hjerter rørende Kvad
er følgende:
Se den lille Blomst, som smiler 
hist paa Vandringsmandens Vej! 
Naar hans Øje paa den hviler,
beder den; forglem mig ej !

Blaa den er som Vaarens Himmel, 
Uskylds Billed paa vor Vej; 
mest blandt alle Blomsters Vrimmel 
elsker jeg en Glemmigej - o. s. v.

Torsdagen den 2. Maj 1793 var en mærkelig
Theateraften for Kjøbenhavn. Uagtet i de Tider
Forsøg paa Fremkaldelse var noget næsten Ukjendt,
steg Publikums Begejstring over det nye Stykke,
der for første Gang gik over Scenen, til en saadan
Højde, at man efter dets Slutning stormende forlangte
den ubekjendte Forfatter frem, for at yde ham sin
Hyldest. Han viste sig imidlertid ikke og forstod
ogsaa fremdeles at skjule sig saa godt, at Publikum
i flere Aar var henvist til Gisninger, der tourvis
nævnede ikke mindre end en Snes forskjellige
Forfattere som rette Ophavsmand.

Stykket var Femakts-Lystspillet »Guiddaasen«,
en af de bedste danske Komedier imellem Holberg og
J.L. Heiberg, præget af ægte nationalt Lune, medens
Handling og Karaktertegning selvfølgelig overvejende
er et Udslag af hin tidlige Kunsts usammensatte
Væsen. Den hæderlige Proprietair Visberg er som
Enkemand falden i Kløerne paa sin Husbestyrerinde
Jfr. Æbeltoft, der har tiltaget sig Overkommandoen i
Huset og sammen med sin Broder, Gaardens Forvalter,
udplyndrer det intet anende villiesvage Offer. 
Ved Stykkets Begyndelse faaer Jomfruen ved sine
Sledskerier Visberg til at fornye et tidligere givet
Ægteskabsløfte, og Bryllupet berammes til den følgende
Dag. For at holde sin Broder skadesløs for Tabet af
det Bytte, der saaledes for Fremtiden vil tilfalde
hende alene, giver hun ham Anvisning paa Visbergs
Datter Vilhelmine og hendes Mødrenearv. Til hende
er der imidlertid just kommet en Frier, den unge
Landsvig, som lige har faaet baade Datterens og
Faderens Ja. Ham gjælder det nu at skaffe afvejen,
og hertil benyttes en Intrige, der tager sin Udgang
fra et samtidig indtruffet Tilfælde. Visbergs afdøde
Kone har efterladt sig et Familiestykke, en overmaade
kostbar Gulddaase, som det havde været hendes Agt at
forære sin Datter paa hendes Bryllupsdag. Dette hendes
Ønske vil Enkemanden opfylde nu, da han har bortgivet
sin Datters Haand; men da han vil hente Daasen, viser
det sig, at den er forsvunden fra sit Gjemme. Det
er Jfr. Æbeltoft og hendes Broder, der have stjaalet
den og foreløbig deponeret den hos en Værtshusholder
i Nærheden af Gaarden. Ved snedige Hentydninger
forstaa de at lede Visbergs Mistanke hen paa den unge
Landsvig, og ved at føre falske Vidner forvandle de
hans Mistanke til Vished og foranledige det attraaede
Brud med den ubelejlige Bejler. Denne maa nu føre sine
Tropper i Ilden og faaer i denne Henseende virksomst
Hjælp af sin Ven, den unge Galning Vandbye, der efter
en med parodisk Extase fremført Kjærlighedserklæring
til Jfr. Æbeltoft bortfører hende i Kareth ved Hjælp
af fire haandfaste Landsoldater og kjører hende ud
i en Mose. Herved vindes der Tid til at faae den
hele Intrige afsløret, og da man har bragt Parrets
juridiske Raadgiver, Lommeprokuratoren Faldsmaal,
over paa sin Side ved at byde ham højere Honorar,
kommer Gulddaasen for en Dag ved hans Manoeuvrer,
under hvilke han bl. A. truer Hæleren med »det nye
Reskript, som siger, at Enhver, der sigter Nogen for
Tyv, har Lov at gjennemsøge alle hans Gjemmer«, og
fremstiller ham hans Slethed som saa uhyre, at han
»efter Loven ikke engang maa beredes til Døden af
en Præst, men skal lade sig nøje med en Degn«. Den
sande Sammenhæng bliver klar, Forbryderne kastes paa
Døren, Faldsmaal faaer til Belønning den ledigblevne
Forvalterplads, og de Elskende forenes.

Handlingen er, som man seer, ikke synderlig forviklet,
den ikke meget kunstfærdig bundne Knude snarere hugges
over end løses, og endda gaaer det ikke af uden et
Par iøjnefaldende Usandsynligheder. Ejheller aabne
Hovedhandlingens Karakterer Indblik i interessante,
paa menneskelig Vis sammensatte Naturer: Visbergs
Godtroenhed og Mangel paa Modstandskraft er et ligesaa
regelret Paradigma som Søskendparrets Skurkagtighed,
og Vandbyes Lystighed er mere theatermæssig end
livagtig. Men der er god og sikker Gang i Handlingen,
der er Optrin, saa ypperlig byggede og fyldte
med en saadan Situationskomik, at de aldrig kunne
forfejle deres Theatervirkning, og der er en sjelden
naturlig, klar og af godt Humeur gjennemstrømmet
Dialog. Dertil kommer, at Bifigurerne baade ere nye
og prægnant tegnede med faa Træk: Værtshusholder
Tapper, Tjenerskabet paa Gaarden, de falske Vidner,
Hans Hjulmand og Rasmus Skytte. Og endelig besidder
»Gulddaasen« een Skikkelse, der er opfattet og
gjengivet med større psykologisk Finhed end nogen Figur 
i hele den foregaaende Skuespildigtning, Jeppe alene 
undtagen. Det er et fortrinligt Fund, denne Prokurator 
Faldsmaal, der i en Replik karakteriseres som
en Mand, »der har baade Hoved og Hjerte til at være
en Skjelm eller en ærlig Mand og sjelden selv rigtig
veed, hvilket han vil være«. Her have vi for os et
virkeligt levende Menneske, som kan beskues fra alle
Sider, ikke en af Papir udklippet Theaterdukke,
som evig og altid kun kan vende den ene Profil til:
en velbegavet Natur, hvem Omsorgen for en stor Familie
og en vis Grad af medfødt Letsindighed fører ind i en
Sfære af Lovtrækkerier, skjøndt han, naar Valget stod
ham frit, hellere vilde ernære sig paa redelig Maade;
en Mand, der »for Kone og Børns Skyld« maa stille
sine juridiske Kundskaber til allehaande Slynglers
Tjeneste, uagtet han af Naturen har mest Sympathi
for de honnette Folk, men som dog ikke henfalder
til elegiske Betragtninger over denne sin Skjæbne,
hvilken han tvertimod kan raisonnere over med en
vis Galgenhumor, idet han »ikke beklager sig over det
slette Udfald af sine slette Handlinger, men over det
ulykkelige Udfald af sine ikke slette«, og skildrer
sin Livsgang med et Fynd, som endogsaa Beaumarchais'
Figaro kunde vedkjende sig: »Min Samvittighed var i
forrige Tider udenfor min Pung; men den klemte den
for stærkt sammen; nu har jeg den i Pungen, og nu
udvider den den« - en Slags dansk Giboyer, ikke saa
fint og aandrigt udpenslet som i Augiers Komedie,
men ikke mindre sikkert seet. Det er et ypperligt,
med Karakteren nøje sammenhængende Træk, at der i
det Øjeblik, da den en hel Formue repræsenterende
Daase ved Faldsmaals snilde Taktik omsider er kommen
i hans Hænder, paasniger sig ham en Fristelse til
at beholde den for egen Regning og saaledes med eet
Spring komme ud af al Nød og Elendighed - en Tanke,
som han foreløbig ikke fører til Ende, reserverende
sig dens Afgjørelse alt efter Sagens videre Gang.

Efter megen Gjætten frem og tilbage samlede den
offentlige Mening sig omsider om at tillægge CHRISTIAN
OLUFSEN (1764-1827) Forfatterskabet til »Gulddaasen«
og ved Udgaven 1827 vedkjendte han sig det selv ved
følgende Tilskrift til Udgiveren: »Titelbladet maa jeg
bede at blive saaledes: Gulddaasen. Et Lystspil i fem
Akter af Chr. Olufsen, Professor«. Ikkedestomindre har
der ned gjennem Tiderne holdt sig en Tvivl angaaende
dette Forfatterskab, nærmest formuleret som en
Beskyldning for litterairt Tyveri, idet Olufsen menes
at have tilegnet sig en Ungdomsvens, en begavet, men
indolent og noget forfalden Persons næsten fuldendte
Manuskript (se en Artikel af H. Schwanenflügel
i »Ude og Hjemme« 1878, Nr. 53 og 54); i den
Bestjaalnes Familie levede der en stærk Tradition
herom, uden at der kunde gives anden Grund for
den paafaldende Sindsro, hvormed han saae en Anden
berøve sig Honorar og Hæder - og det saa usædvanlig
stor en Hæder! - end just hans Mangel paa Energi og
Ærgjerrighed. Debatten om denne Sag har strakt sig ned
til de seneste Aar, navnlig ført af Schwanenflügel
og Prof. Joh. Steenstrup. Hvorledes den forholder
sig, vil vel aldrig blive opklaret, men at ville
opretholde en Familietradition paa Bekostning af
en ellers hæderlig Mands bestemte Ord, synes dog
ikke ganske tilstedeligt, medens det paa den anden
Side maa indrømmes, at der er en gabende Afstand
mellem »Gulddaasens« Værd og det Par mislykkede
dramatiske Arbejder, Olufsen skrev før og efter den
(Opera-Parodien »Jochum og Maren« pg Skuespillet
»Rosenkjæderne«).

Olufsens daglige Dont laa forøvrigt langt fra den
skjønne Litteraturs Omraade. Han blev 1793 Lærer ved
det Classenske Fideikommis paa Falster og ansattes
1818 ved Universitetet som Professor i Statsøkonomi;
hans Skrifter i denne Videnskab nød stor Anseelse.

Nogle Aar inden »Gulddaasens« Fremkomst var en 
Tilslutning  til den holbergske Komedie bleven forsøgt 
af FREDERIK WILHELM WIWET (1728-90), men uden synderligt
Held. Hans Femakts-Skuespil »Datum in blanco«, opført
1785, optager tildels Holbergs Personliste: Jeronimus,
Leonore, Henrik, Pernille o. s. v. og søger ligeledes
at slaa ind i den holbergske Sprogtone, men uden
at Mesterens Lune staaer til Raadighed, og uden at
Stilen kan vedligeholdes, saasnart den meget tarvelige
Handling, der beroer paa to Dokumenters Forvexling,
kommer i Gang. Stykket staaer imidlertid uendelig højt
over en Jfr. Biehls og andre Dilettanters blodløse
sceniske Forsøg og har f. Ex. i Fremstillingen af
Aagerkarlen Rupert adskillige om Livet mindende
Træk. Wiwets andet Skuespil, Treaktstykket »Enke- og
Ligkassen eller den forstyrrede Generalforsamling«,
opført 1787, har baade en Oldfux og en Jungfux, og
Henrik aabner første Akt paa sin Holbergsk: »Jeg har
læst i en gammel Bog, at Guderne og deres Madamer
havde et Bud eller en Lakaj, som kaldtes Marcolfus
eller Marcattorius.
Det var en Pokkers Karl, som vidste at gjøre Anstalt,
men han maatte og løbe fra den ene Ende af Verden
til den anden. Snart var han her i Byen oppe i
Kattesund og andre Smaagader, og inden et Øjeblik
i Trappesund, som ligger nogle hundrede tusinde
Mile herfra«. Man gjenkjender strax Forbilledet,
men er ejheller længe om at maale Forskjellen i
virkelig Vid. Medens det foregaaende Stykke var
en forholdsvis velordnet dramatisk Komposition,
er »Enke- og Ligkassen« ikke stort Andet end en
Række af hinanden uafhængige Optrin, der skulde
være grotesk-komiske eller aristofanisk-kaade, men
som oftest mangle baade Lune og Ynde. Stykket blev
udpebet ved anden Forestilling, og Direktionen vovede
ikke at trodse den offentlige Mening ved en paatænkt
tredie, fordi samme offentlige Mening i Mellemtiden
havde givet sig Luft i en Brochure, der viser, at man
allerede dengang var Indehaver af den rette Recept for
Tillavningen af agitatorisk Bolledejg; Planen om den
tredie Forestilling omtales som »et Rygte, der maatte
sætte Skræk i enhver redelig Mand, der fødtes fri
under Dans blide Scepter, der elsker sin Frihed, der
har Ærbødighed for Nationen, der gyser for den Tanke
at blive paalagt Lænker, et Rygte, siger jeg, der,
om det er grundet, ikke sigter til noget Mindre end at
træde den frie Borgers Ret med Fødder, at ringeagte en
ærværdig Nations Dom og oprejse Despotismens Trofæer
paa Ruiner af den styrtede Borgerfrihed.«

Nogle Lyrikere have vi endnu tilbage at nævne. Lægen
RASMUS FRANKENAU (1767-1814) oversatte endel Syngespil 
for Theatret og førte Selskabssangen over i en mere 
elegisk Sfære; hans formrene, følelsesfulde Vers gjorde 
ham til en af Datidens Yndlingsdigtere. »Skilt fra Dig 
ved Bølger, Bjerge, Dale«, »Hver Glædens Ven, og hver 
dens tro Veninde«, »Jeg veed en Blomst i Floras Have«,
»Snart er din Ungdomstid forsvunden«, Drikkevisen
»Punktuli! Punktuli! lystig min Ven!« høre til hans
mest bekjendte Sange; allermest dog:

Fryd Dig ved Livet 
i dine Dages Vaar! 
Pluk Glædens Rose, 
før den forgaaer!

Man skaber sig saa gjerne Kval 
og søger Torne uden Tal, 
men vandrer Lilien kold forbi, 
som blomstrer for vor Fod.
CHRISTEN ANDERSEN LUND (1763-1833), Bakkehusets
tungsindige Ven, skrev i Aarhundredets næstsidste
Decennium »Lunden ved Jægerspris« med en Forherligelse
af fædrelandske Minder. Mere ægte Stemning findes
i »Landsbykirkegaarden«; Digteren - der var Præst i
Kjeldby paa Møen - tænker sig stedet til den sidste
Hvile mellem Kirkegaardens lave Tuer, en Ven vil nu
og da mindes ham,

og ofte Landsbypigerne
ved Aftenrøden her
skal glade samles, snakkende
om gamle Hændelser;
da tale de om Kjærlighed,
den bitre søde Fryd,
og hver fortæller, hvad hun veed
om elskte Brudgoms Dyd.

Da sige de: o nær herved
en Digter jordet blev,
som gjorde ingen Mand Fortræd
og mange Viser skrev.
Da hædre de endnu min Grav
med skyldfri Glædes Klang,
og Egnen giver Gjenlyd af
min Ungdoms bedste Sang.

Meget læste vare C.A. Lunds to Heroider: »Eleonora
Christina Ulfeld til hendes Mand« og »Til Hans
Rostgaard fra hans Hustru«. Af Beskedenhed vilde Lund
ikke have nogen Samling af sine Digte udgiven i sin
Levetid; selv ikke Fru Rahbeks skjelmske Opfordring
(S. 364) kunde bevæge ham dertil; han besvarede den
med et Digt, hvis Slutningsord vidne, at

for Alt, hvad jeg af Phoebus kræved, 
rakte Venskab mig sin skjønne Krands.

Af FR. HØEGH-GULDBERGS (1771-1853) ikke saa lidet
omfattende Digtning fortjener at nævnes hans Idyller
(»Gamle Hans«, »Fiskernes Nytaarsmorgen« o. fl.),
hans godmodige Satirer (»Birken«, »De kjøbenhavnske
Junkere« o. fl.), men mest hans elegiske Digt
»Assistentskirkegaarden«, hvor den almindelige
Stemningsudtalelse og Lokalskildring nu og da samler
sig i afsluttet lyrisk Form som enkelte Digte (»Alt
forvandles skal til Støv, Dalens Lilie, Skovens Løv«,
»Saa venligt Gravene sig lukke, og der er Jordens
Slave fri«, »Jeg færdes paa Jorden endnu, jeg er kun
en Fremmed i Støvet«), eller dvæler erindrende ved
visse mærkelige Grave:

Ej græde Venskab, Samsøe! ved din Grav!
Du, som blev givet for at savnes! 
Dit Støv Du fro til Jorden gav, 
og hist din Aand af Saligheder favnes,

Du var saa god, saa ganske Den, Du var! 
Dig Last var Skræk og Dyd en Vinding! 
Som Ven og Lærer Egekrands Du bar, 
som Digter Laurbærløv omkring din Tinding!
Til senest Old for Danmarks yngre Skjald 
din rosenklædte Høj den Tilflugt være, 
hvor, langt fra Daarens Klap, med Held han skal
bespejde Kunstens Krav og Kunstens Ære. 
Men end en Digters Grav! - Her slumrer Du, 
vort Norges Storm! og Fjeldets Muser græde.
Kun til at fremme Held stod fast din Hu, 
og Dydens Ven dit Støv med Taarer væde !

Faa Festens Dag i Templet henryktglad 
vor Andagt ved din Sang den Eviggode hylder.
I huslig Stilhed tidt dit trøsterige Kvad 
den Ensomtbedende med Haab og Tillid fylder.
En Yngling ved din Fabels Stjerne skal 
Erfarings Traad paa vildsom Korsvej finde. 
Ej da med os Du vandrede, vor Skjald! 
Du selv har ønsket Dig et bedre Minde.

Ved sine Sange »Om hundrede Aar erAlting glemt« og 
»Samled' her i en fortrolig Klynge« har C. SØEBORG 
(1775-1852) for sit ellers ubekjendte Navns 
Vedkommende selv modbevist Gyldigheden af det i 
den første saa hyppigt citerede Viselinie 
opstillede Postulat, og Fr. Sneedorffs ældre Broder 
HANS CHR. SNEEDORFF(1759-1824, Kapitain i Søetaten, 
Chef for Søkadetkorpset og tilsidst Kontreadmiral)
har sørget for sit Minde i Poesiens Historie ved
sin prægtige Sang om Orlogsflaadens kløgtige og
ihærdige Gjenføder, Birkerød-Præstens ædle Ætling
HENRIK GERNER, og hans snilrige Pompeværk i Dokken:

Hr. Henrik han sidder saa tankefuld. 
Hans Hoved til Jorden mon helde. 
Det gjør hannem Sjælen saa sorrigfuld, 
at Skjoldungens Stridsmænd mon trælle. -
Nu snurre de Guldhjul for Gangernes Skridt; 
nu bruges kun Skjoldungens Stridsmænd til Strid;
Hil være Hr. Henrik!

Hr. Henrik han stander i hviden Sand, 
der maler han Streger saamange, 
baade krumme og krused'som Møllevand, 
baade rette og korte og lange. -
Nu snurre de Guldhjul o. s. v.

I Litteraten og Toldinspekteuren PEDER HORREBOW HASTES 
(1765-1831) »Samlede udvalgte Digte« ved J.H. SMIDTH 
(1835) findes hans bekjendte Strikkevise:

Vist ingen Amazone
den første Strømpe bandt:
en nordisk, yndig Kone 
den ædle Kunst opfandt.

Ved Udgangen af det attende, ved Indgangen til det 
nittende Aarhundrede møde vi nu den mærkelige 
Digterskikkelse - i psykologisk Henseende
Danmarks interessanteste - paa hvis forunderlig
sensible, for enhver Paavirkning modtagelige,
efter enhver Omgivelse sig lempende Natur alle
Tidsaandens Impulser øvede deres største øjeblikkelige
Indflydelse, afløsende hinanden i hurtig Rækkefølge,
ham, hvem GRUNDTVIG ligesaa kort som træffende har
karakteriseret som et »opvakt Hoved med spillende 
Vittighed, let Nemme, løs Følelse og et sjeldent 
Herredømme over Sproget«: Jens Baggesen, der i 
Forerindringen til sine »Digtervandringer« selv 
fremhæver, at hans »lille Bis Flugt igjennem de 
forskelligste Tankens, Følelsens og Fantasiens Egne 
indtraf i Tidsalderens store Vendepunkt, det aandelige 
Jordskjælv, hvori det nittende Aarhundrede løsrev sig 
fra det attende, midt i Politikens, Filosofiens og 
Poesiens anarkiske Gjæring«, saa at han, »gjærende selv, 
fandt sig ombruset af lutter gjærende Væsner«. Omflakkende 
af Aand som i sin ydre Livsførelse, svæver han ustadig
og hvileløs paa Grændsen mellem to vidtforskjellige
Tidsaldre: han er den enes ægtefødte Barn, men
stræber rastløs efter at blive adopteret af den
anden, og da Sønnenavnet nægtes ham, vender han
sig harmslagen mod det Nye, hævder paa Smagens og
den litteraire Sammenhængs Vegne, hvad der var ret
i hans Tid og rigtigt til alle Tider, men har da
den Skjæbne at overdøves af det Beundringsraab,
der hylder noget Større og Væsentligere end det,
han tager tilorde for; og selv oplever han ikke at
se sin Anskuelse ledet ind i rationelle Baner og,
frigjort fra Øjeblikkets Lidenskab, træde frem som
et virksomt, frugtbart Moment i Udviklingen.

JENS BAGGESEN blev født den 15. Februar 1764 i Korsør
Fæstning, ved hvis Oplagshus Faderen var »Kornmaaler
og Skriver«. Jens var den ældste af ti Søskende, et
højst usædvanligt Barn: svagt af Helbred, yderlig
nerveust, til sine Tider stille og indesluttet,
til andre Tider Anfører, hvor det gjaldt dristige
Vovestykker; altfor tidlig udviklet i Retning af
det Religieuse og det Erotiske, saa han kunde hele
Bøger af Bibelen udenad og var stormende forelsket
allerede som Syv-Otteaars-Purk. Elleve Aar gammel
blev han - tidlig udmærkende sig ved en usædvanlig
smuk Haandskrift, som han bevarede Livet igjennem -
Skriverdreng hos Postmesteren i Korsør, men nogle af
Byens formuende Indbyggere havde lagt Mærke til hans
ualmindelige Begavelse og fik ham anbragt i Slagelse
Latinskole. I »denne Kjedsomhedens Moderstad«, som
Baggesen ved en senere Lejlighed kaldte sin Skoleby,
forkortede han efter Evne »de lange Elendighedens
Aar« ved poetiske Øvelser, af hvilke nogle endog kom
Ewald for Øje og indbragte deres Forfatter et paa
Digterens Sygeseng »med Blyant skrevet apollonisk
Opmuntringsvink«. Ja, selv i det
Testimonium, hvormed Skolen i Aaret 1782 dimitterede den
attenaarige Yngling til Universitetet, fremhævedes hans  
digteriske  Begavelse, og det varede ejheller længe, 
inden den yderlig fattige Student, der maatte løbe fra 
den ene Ende af Kjøbenhavn til den anden, for at give 
Informationer, og mangen Nat drive om paa Gaderne
uden Logis, blev kjendt og paaskjønnet i Hovedstadens
litteraire Kredse. En Broder til Prams Kone havde
været hans Skolekamerat i Slagelse og indførte ham
hos den syv Aar ældre Forfatter. Af dennes Breve
til Rahbek se vi, hvilket Indtryk den sælsomme
Fremtoning gjorde paa ham: »en Dreng, der har alle
mulige Talenter til at blive en god og stor Digter«,
kalder han ham - »en underlig, enthousiastisk,
melankolsk, ubeskrivelig En«. Pram indførte Baggesen
i Litteraturen ved i sin Nytaarsgave for 1783 at
optage nogle af den unge Students anonyme Poesier,
der allerede vidne om hans sjeldne Form-Evne, saaledes
en erotisk Besyngelse, der i alle Slutningslinier
apostroferer en tilbedt Henriette: »Elskov lærer
mig de rette Toner om min Henriette« - »Haanden
triller paa den lette Harpes Strenge: Henriette«
o. s. v. Denne fixe, smidige Verskunst vakte
Opmærksomhed for den unge Digter, og da Baggesen
bebudede et Bind »Comiske Fortællinger«, - udkomne i
Begyndelsen af 1785 - havde han den højst usædvanlige
Triumf, at der var forudtegnet Subskription paa 1300
Expl.

At Baggesens første større Værk faldt indenfor den 
komiske Digtnings Omraade var - efter hvad den 
letbevægelige og derfor just ikke altid fuldt
paalidelige Digter en Snes Aar senere paastaaer -
ingenlunde overensstemmende med hans Tilbøjelighed og
Aandsretning, men snarest et Offer til Tidsalderens
Smag. »Mine allerførste Forsøg i Poesien vare
alle alvorlige og fordetmeste tragiske,« skriver
han i Fortalen til »Digtervandringer« (o: anden
Udg. af »Labyrinthen«) 1807. »Jeg hadede egenlig
det Komiske. For det Vittige, Muntre, Spøgende havde
jeg som Barn og indtil jeg kom til Hovedstaden, hvor
Pope, Wieland og Voltaire dengang forgudedes af mine
nærmeste Omgivelser, ingen Smag. Ewalds alvorlige
Digte og hvad jeg kjendte af Klopstock var, næst Homer
(for hvem jeg alt i Skolen havde en, rigtignok dunkel,
men forunderlig inderlig Følelse, grundet især paa
min tidlig udviklede Sands for Hexametrets Velklang)
og Horats, som jeg kunde næsten udenad, omtrent
Alt, hvad jeg beundrede i Poesien. Men mit egenlige
poetiske Skatkammer var Bibelen, især Profeterne,
Davids Psalmer, Christi Lidelseshistorie og Johannes'
Aabenbaring. Disse havde jeg fra min spædeste Barndom
af læst og atter læst og blev ved som Yngling at læse
dem. Men nu indtraf en Omstændighed, der, trods sin
Ubetydelighed i sig selv, havde maaske en stærkere
Indflydelse paa min Overgang fra det Alvorlige til det Spøgende
end noget Andet. Alle mine alvorlige Forsøg bleve af de
Kunstdommere, jeg dengang henvendye mig til, aldeles forkastede, selv
»Da jeg var lille«. Et Par lette, Horats efterlignende Bagateller
derimod bleve opløftede til Skyerne. Dette bestemte mig til, da
mine Omstændigheder nødte mig til at udgive en Bog, at vælge
den spøgende Tone, og jeg skrev de »Comiske Fortællinger«.«

Hvis Baggesen husker ret i dette Tilbageblik paa sin
Ungdomsdigtning, saa vidner allerede hans litteraire Debut om en
hartad vidunderlig Akkomodations-, for ikke at
sige Forvandlings-Evne; thi den samme Digter,
hvis »egenlige poetiske Skatkammer« var Christi
Lidelseshistorie og Johannes' Aabenbaring, hylder i
sin førstudgivne Digtsamling som aandelig Høvding -
Fornægteren VOLTAIRE, ikke alene i Efterligningen
af hans fine Spot over Religion og Samfundsforhold,
men endydermere ved ligefrem at erklære ham for en af
de faa virkelige Digtere, der have drukket Poesiens
ægte Mjød (Slutningen af Fortællingen »Poesiens
Oprindelse«):

Faa, men des større, seer man deres Navne, 
som drak og drikker af det ægte Kar, 
som naa det store Maal, fornøjende at gavne; 
men iblandt dem, som deraf drukket har, 
fra første Gang til nu, drak Ingen mer 
end Evighedens straalende HOMER ; 
ham  fulgte Grækenlands og Latiums de store,
udødelige Mænd, hvis Værker nytte, more, 
hvis Læsning drager fler i samme Fjed 
paa Vejen til den lyse Evighed. 
Ej Musen vil i kronologisk Orden 
opregne hver, som drak deraf især.
hvis ærefulde Navnes lyse Hær
fra Syden straaler mod vort Norden.
Kun En, som drak af denne Mjød
alene mer, end alle disse nød,
bør nævnes her: den hele Klodes Ære,
hvis Navn fordunkler selv den glimrende Homer:
den evig store, herlige VOLTAIRE! 
Han drak deraf saa vældig, at til Fler 
der Intet skulde blevet nu tilbage, 
hvis ej den Egenskab var givet denne Drik,
at, lig et Hoved paa Alcidens Drage, 
ny Mjød sprang frem i samme Øjeblik.

Som et Prognostikon, der allerede ved Baggesens første
Skridt paa Digterbanen bebuder hans Sympathiers senere
saa aabenbare Omskiftelighed, kan det her bemærkes,
at i den følgende Udgave af »Poesiens Oprindelse«, sex
Aar senere, var Voltaire som Gjenstand for Digterens
Hyldest bleven afløst af SHAKSPEARE, KLOPSTOCK og
WIELAND:

Ej Musen vil i kronologisk Orden
opregne hver, som drak deraf især,
hvis ærefulde Navnes lyse Hær
fra Syden straaler mod vort Norden.
Kun Eder Tre, som drak af denne Mjød
alene mer, end alle hine nød,
hvis Minde Jorden evig helligt være:
Dig, store Shakspear! Briterlandets Ære!
hvis mageløse Skaber-Fantasi
en digtet Verden fremgaa bød, hvori
den virkeliges Himmel-Helved-Syner
med kildrende, med ængstende Magi
om Hjertet smiler og om Hjertet lyner;
Dig, Klopstock! som den tunge Støvets Træl
til Lysets Trone laaner Engles Vinger 
og lænkeløst den himmelrykte Sjæl 
i Selskab med Udødelige bringer; 
og Wieland! Dig,som den beruste Aand 
til Skjønheds Helligdom paa Roser leder 
i Gratiernes Dands ved Amors Haand - 
kun Eder, Digterfjeldets Fyrster! Eder, 
hvis Navne mørkne selv den glimrende Homer,
saae Musen, mellem nye Tryllerier, 
omtonet af uhyre Harmonier, 
deraf saa vældig drikke, at til Fler 
der Intet skulde blevet nu tilbage .  .   . 
(o. s. v. Se ovenfor).
I Udgaven 1807 blev Wieland udelukket til Fordel
for GOETHE, der udenvidere indtræder i hans Numer
og beklædes med hans, den nye Stedfortræder kun
mangelfuldt passende Mundering som den, der »i
Gratiernes Dands ved Amors Haand paa Roser leder
til Skjønheds Helligdom«. Saa hurtigt tilegnende,
saa hurtigt udsondrende var og blev ikke alene
Baggesens litteraire Smag, men endogsaa hans helligste
Forbindelser med Livets Grundtanker.

Naar han iøvrigt i den anførte æsthetiske
Selvbekjendelse hævder sig den alvorlige Digtning som
sin egenlige Domaine, da er han utvivlsomt subjektivt
sand i denne sin Betragtning og yder just derved en
Bekræftelse paa den gamle Erfaring, at en Kunstner
altid troer sig størst i den Genre, hvori han formaaer
mindst. Baggesen, hvis første digteriske Forsøg
Ewald havde ydet en venlig Anbefaling, kunde aldrig
nærme sig Poesiens sublimt-pathetiske Regioner,
uden at det mærkedes, at hans Ikarus-Vinger vare
paaklæbede med Vox, som smeltede i Solens Nærhed,
saa hans Flugt endte med et brat Fald; Baggesen,
hvis Fremtræden som komisk Digter Wessel hilste med
det sande Genis beskedne Selvundervurdering (S. 434),
fik aldrig denne sin Forgængers naivt grundkomiske
Tone i sin Magt. Men imellem disse to Poler bevægede
han sig med uforlignelig Virtuositet, overskuende
en aandelig Horizont, der var langt videre end de to
nævnte Digteres, uendelig mere disponeret end de til
at modtage Paavirkning af Tidens letteste Aandepust,
og i en aldeles mærkelig Grad Herre over alle de
Sprogets Midler, der kunde give hans smidige Tanke
det smidigste Udtryk. Det var disse Egenskaber, der
gjorde Baggesens Digtning til en ligesaa bøjelig som
skarp og spids Damascenerklinge i Sammenligning med
hans Tidsalders plumpere Angrebs- og Forsvarsvaaben,
og det var just de samme Egenskaber, hans »Comiske
Fortællinger« skyldte den velfortjente, enorme Lykke,
de gjorde ved deres Fremkomst. Bindet indeholdt
»Poesiens Oprindelse«, paa Wielandsk Vis behandlende
Eddamythen om Suttungs Mjød, »Katten eller Elskovs
Magt«, »Deukalion og Pyrrha«, en af Baggesens mange
ufuldendte Begyndelser, samt »Jeppe, et Eventyr«,
med et Motto af Boileau, der betegner den hele Genre:
. . . d'une voix légère 
passer du grave au doux, du plaisant au sévère.

Den saa heldigt indslagne Vej til Hæder og Ry
fortsatte Baggesen i den nærmest følgende Tid. 1786
tryktes den rimede Fortælling »Emma«, Sagnet om
Carl den Stores Datter og hans Skriver Eginhard,
indledet med den erotisk-varme Tilegnelse til Fru
Pram, Baggesens første Digterperiodes platonisk
tilbedte Seline (S. 352):

O Du, mit Haab, min Fryd, min Sang, 
min Sjæls tilbedede Veninde! 
Siig, kan min Harpes svage Klang
en Adgang til dit Hjerte finde? 
Kan Musens stille Harmoni 
Dig, Elskte! haabe mildt at røre? 
Vil Du dens kjælne Sværmeri 
med sympathetisk Vellyst høre? 
Kan den opfylde dette Bryst, 
hvor sig min hele Himmel hæver, 
hvorpaa min Tanke henrykt bæver, 
med Tusinddelen af sin Lyst?
Naar ingen Kval min Sjæl betynger, 
fordi Du smilte til mig ned, 
naar om lyksalig Kjærlighed 
jeg, drukksn af min Vellyst, synger 
og drømmer mig i Glædens Hjem
imellem smilende Camener 
og seer de højtidsfulde Scener 
og fuld af Ild udmaler dem 
og i hver yndig Elskerinde 
kun stræber at beskrive Dig,
naar skjøn som Kjærligheds Gudinde
Du med dit Smil bestraaler mig -
kan Du da kjende svagt igjen
et Glimt af dine Yndigheder,
lig Duggens Blink, naar Solen spreder
sin Glands paa Blomsterengen hen?
O, vil Du se hvert Træk, hver Tanke,
som sand og skjøn udmærker sig,
og tro, Camenerne dem sanke,
som Bier af en Blomst, af Dig,
og i hver rigtig Tone høre
en Gjenlyd af den Harmoni,
hvormed Du tryller tidt mit Øre
i Glædens egen Melodi;
og vil Du ej med Haan foragte,
naar Tiden kjeder Dig engang,
den ubetydelige Sang,
Dig i sin Rus min Elskov bragte,
men venlig skjænke Bifalds Smil
til Sangerindens svage Toner -
jeg ej min Løn bortbytte vil
med alle Digtres Laurbærkroner!

En slig Lethed i Versbygningen, en slig strømmende
Fart i Følelsesudbruddet var hidtil uden Lige, en Sejr
for Sproget, som endnu Ingen havde drømt om. Og dog
var det kun een af sine Strenge, Baggesen her rørte,
den galant tilbedende Erotiks; hvor han kunde lade
flere klinge ved samme Greb, viste sig først hans
Kunsts virkelige Virtuositet, og hvor hans Satire,
let flagrende hen over sin Gjenstand, ustadig i
sin Flugt og med bratte Vendinger lig en Sommerfugl,
kunde strejfe Tidens brændende Spørgsmaal, der var han
uforlignelig i Udtrykkets Finhed og som Følge deraf
trold-domsagtig beherskende en Slægt, der kun var
vant til Sprogets grovere Virkninger. Saaledes i den
ligeledes 1786 offentliggjorte Fortælling »Censurens
Oprindelse eller Kallundborgs Krønike«.
I Baggesens Forherligelse aC Trykkefriheden gjenfinde
vi her Tidsalderens naive Tro paa en formel Frihed som
Palladium mod alle Samfundets Brøst, men unægtelig
udtalt med mere spøgefuldt flydende Tunge, end denne
Sags alvorlige Talsmænd raadede over. I Digterens
Øjne er Pressens Frihed Oprindelsen til og Borgen for
al social Lyksalighed. Kallundborg har »i Konning
Dans forlængst henfarne Dage« faaet ubetinget
Trykkefrihed:

Man derfor og fornam, at mer og mer 
de gamle Hexe svandt med deres Herre; 
at Haandværksfolk  blev efterhaanden fler 
og Tiggere hver Løverdag blev færre;
thi Kunster, Videnskaber voxte frem 
og Klogskab i hver Næringsvej med dem. 
Man boede mageligt i nette Huse, 
som fordetmeste stod i lige Rad, 
man spiste god og veltillavet Mad 
og drak sin Mjød af skjønt glaserte Kruse. 
Aar efter Aar den mer oplyste Stad
blev smukkere. Rundt om dens vestre Side 
en Skov af Skibe saaes, opfyldte med de 
fjerne Jordens Egnes Herlighed.
End skjønnere man saae mod Østerlide 
det velopdyrkte, rigdomssvangre Land 
at prange, lig et Strøg af lutter Haver, 
med alle Jordens moderlige Gaver.

Saaledes overalt paa Mark og Vand, 
i Husene, paa Torvet og paa Gaden, 
var nyttig Flid; og Ploven, Aaren, Spaden, 
Knibtangen, Øxen, Naalen - Alt blev brugt 
med mærkeligen mer og mere Frugt. 
Mer ordenlig gik Sagerne til Thinge, 
mer ordenlig i Kirken Sangen gik, 
man hørte bedre Byens Klokker ringe; 
kort Alt - endog de Halte - bedre gik.

Hvorlunde den gode Stad atter mister denne
heldbringende Institution, fortælles nu med det
kosteligste Lune; vi betragte Fortællingen som
bekjendt og minde kun om, at ogsaa den har det Træk
af Railleri med Gejstligheden, som saa hyppigt kan
iagttages i Oplysningstidens komiske Digtning. Der
gives et Portrait af Byens Sjælesørger Hr. Morten:

Han stærk og fyldig var og lidt tilaars, 
særdeles Kjender, fremfor Alt af Heste, 
men af sig selv, som Folk er flest. 
Donat og Sligt han engang havde læst,
og glemt igjen; forresten som den Bedste 
han brægede for Altret, præked blot 
et maadeligt Kvarteer og dog saa godt 
som Nogen fik sin Menighed i Slummer. 
I Skriftestolen var han meget skrap.
især mod dem, hvis Ofring var lidt knap. 
»Den rette Vej til Himmelen er Kummer!« 
hans Mundheld var, og som en Sjæleven 
han derfor rundelig uddelte den 
med Lovens Straf og Profetiens Varsler 
og skrubbede de Døende med Klem, 
til Lægen fra hans Torden frelste dem - 
iøvrigt: aad for Fire, drak for Fem 
ved alle Brylluper, Begravelser og Barsler.

Ved Pram var Baggesen bleven præsenteret for
Førstnævntes Foresatte, Finansministeren Grev 
Ernst Schimmelmann, og dette Bekjendtskab førte til 
en jevnlig, den forfængelige Digter højlig tiltalende 
Omgang med de finest dannede, overvejende tydske
adelige Kredse: Reventlows, Bernstorfs, Stolbergs og
Hertugen af Augustenborgs. Paa deres Godser levede
den borgerlige Yngling et fornemt, paa aandelige
Impulser rigt Liv, som hans i en forbausende Grad
bøjelige Natur meget hurtigt lempede sig efter; han
forkæledes af Damerne og var til Gjengjæld forelsket
i dem, snart »himmelhoch jauchzend«, snart »zum Tode
betrübt«. Et ægte Baggesensk Udtryk faaer den første
af disse Stemninger i et Par Verslinier til Fru Pram,
første Gang meddelte af KR. ARENTZEN:

Det var den allerstørste Nar    
som først fandt paa at græde; 
thi Alt - den Sag er soleklar -
hvori man er, hvori man var,
Alt, hvad man gi'er, Alt, hvad man ta'er,
hvad man har havt, og hvad man har, 
hvorfra man foer, hvortil man far', 
er bare, bare Glæde.

At Baggesens smidige Genius ogsaa med Lethed vilde
kunne iføre sig disses Kredses Sprogdragt, var let
at forudse, og det varede ejheller længe, inden han
optraadte som tydsk Digter, ja med sin sædvanlige
Enthousiasme brød en Landse for det tydske Sprog med
sine bekymrede danske Venner. »Jeg har ved det,«
skriver han til Pram, »lært at kjende de ædleste
Mennesker, som der kun findes faa Mage til paa Jorden;
ikke blot de døde, men ogsaa de levende Ædlingers
Bekjendtskab skylder jeg det. Dersom Du og jeg fra
Vuggen af havde talt Tydsk istedetfor Dansk, vilde
vi nu skrive langt smukkere Digte . . . Jeg kan ikke
gjøre for, at jeg ikke har truffet saa elskelige
Mennesker i Danmark, det smerter mig, men jeg kan
ikke Andet end udbryde: Quid mihi cum Dano? Germanus
esse volo« (o: hvad kommer den Danske mig ved? Tydsker
vil jeg være).

Det var paa denne Tid, at Baggesen omarbejdede
Wielands Heltedigt »Oberon« til Operatexten »Holger
Danske«, der i Oversættelse blev forelagt Germaniens
Læseverden. Den bitre Fejde, som udspandt sig heraf,
er omtalt i det Foregaaende (S. 340-45). Den angreb
Baggesen paa det Pinligste, og hans Situation var
i Virkeligheden ogsaa vanskelig. Hans kjælne Natur,
men ogsaa hans bedste Aandsdannelse, hans virkelige
Interesser trivedes fortrinligt i den Fornemhedens
og Intelligensens Sfære, som dog egenlig var fremmed
for hans nationale Udspring, hans Sammenhæng med
dansk Sprog og Tankegang; men hvad der mindede ham
om denne Sammenhæng, var ofte bidske Bebrejdelser fra
litteraire Fæller, lidet urbane i Tonen og derfor
nu dobbelt skurrende i hans forvænte Øren, som
naar P.A. Heiberg med barsk Demokratisme skrev i
»Rigsdalersedlens Hændelser«: »Findes der engang
en enkelt god Poet, saa fordærver Adelen og de
Fornemme ham. Fra den Tid, da de Store ophørte at
holde Hofnarre, tog de Poeter i deres Sted, thi
Noget maatte de have at more sig med. Den idelige
Omgang med fornemme Folk fordærver Talentet i Bund
og Grund« o. s. v. Af denne tvetydige Stilling og
af alle Holgerfejdens Pinagtigheder blev Baggesen
pludselig reven ud, da Prindsen af Augustenborg
skaffede ham Rejsestipendium, saa han i Foraaret 1789 
kunde tiltræde den første af sine senere saa hyppige 
Udenlandsrejser. Gjennem Holsteen ledsagede hans Beundrere 
C.F. Cramer og Friederike Bruun ham; i Eutin gjæstede han 
»Louises« Forfatter Voss, blev optagen i hans Huslivs Idyl 
og blev »hans personlige Ven« i samme Nu, »hans Øjne havde 
mødt hans Blik«. I Hamborg besøgte han Klopstock, en 
»apollonisk Majestæt, indhyllet i barnlig Fortrolighed«,
desværre noget for genegen til overdreven Brug af
Røg- og Snustobak. Paa Hermansbjerget i Nærheden af
Pyrmont betoges han af Klopstockske Reminiscenser,
saa det svimlede for ham, som overhovedet altid naar
han kom højt tilvejrs; en af hans mest udspilede, men
tommeste Ode-Blærer blev den i »Begejstringens yderste
Drukkenskab« avlede Frugt af denne Bjergbestigning,
men højst betegnende for hans Betragtningsmaades
Modsætning til Hjemmets gængse ere de prosaiske
Reflexioner, han knytter til den: »National-Had,
National-Foragt ere sande - og just af alle de
frækkeste, kaadeste, dummeste, utilgiveligste -
Blasfemier. Ve den afsindige Gudsbespotter, som
første Gang angav den Skam-Tone, hvori Tostavelsen:
Tydsker undertiden klinger paa somme Læber og i somme
Blade! O de fortjente at brændemærkes med herostratisk
Navnkundighed og udpibes saa højt, at deres Skjændsels
Ekko skulde lyde gjennem fjerne Aarhundreder. Ve
mig, om jeg tiltroede endog blot en Mængde Danske
saa lav og foragtelig en Tone! Nej, kun Afskummet og
Udskuddet af Nationen, kun disse enkelte Frøer, hvis
Natur det nu engang blev at kvække, tiltroer jeg hine
uophørlige Blasfemier. Tiden nærmer sig, da Sproghad,
Nationalhad og deslige vil svinde for Jordborgerdyd,
som Religionshad allerede har begyndt at svinde for
en renere Moralitet. Da vil Tydskland
skatte det rolige Danmarks stille Aands blide
Fortjenester og Danmark med stolt Beskedenhed
erkjende, hvad Jorden skylder sin største Samling af
oplyste Borgere, den Nation, af hvis frugtbare Skjød
Europas Frihedsaand, Bogtrykkerkunsten, Astronomien,
Reformationen i Kristendommen og Reformationen i
Filosofien fremgik.«

I Pyrmont, hvor Baggesen brugte en Badekur, traf han
sammen med en af sine adelige Bekjendte, Grev Adam
Moltke (Fader til den senere slesvigske Minister
Carl M.). »Misforstaaelse, ulykkelig Kjærlighed,
overnaturlig Anstrengelse og Brystsyge har sat mig i
den Tilstand, hvori Du her seer mig, udbrød Moltke
ved deres første Møde, idet Blodet styrtede ham af
Munden - Misforstaaelser, ulykkelig Kjærlighed, utidig
Anstrengelse og Nervekrampe har bragt mig i denne
Forfatning, gjentog jeg, og heftige Krampetrækninger
ledsagede min Fortælling.« Baggesen indviede Vennen
i sin Livsskjæbne: »hvorledes han efter et yderst
møjefuldt Liv paa Grændserne af Døden og Slutteriet,
et stedsevarende Rov fra hans spædeste Ungdom af
for de voldsomste Sygdomme, paa Pinebænken af et
rasende, hans Væsens sidste Kraft fortærende Sværmeri,
efterhaanden havde seet alle Glimt af Haab om Udkomme,
Sundhed og Sindsro slukte.« De to Valetudinairer
besluttede at gjøre hinanden Selskab paa Rejsen
og fulgtes ad over Frankfurt, Worms, Mannheim,
Heidelberg og Strassburg til Schweiz. 

Saalangt har Baggesen beskrevet sin Rejse i de to
Bind af »Labyrinthen« (i en senere Udgave kaldet
»Digtervandringer«), som han udgav 1792-93 - den
ypperste Prosa, som indtil da var skreven paa Dansk,
en i sit Slags enestaaende Rejsebeskrivelse. »Le
style c'est l'homme« - dette ofte misbrugte Citat
gjælder her, om det ellers gjælder nogensinde; thi
ligesaa proteusagtig omskiftelig Baggesens Natur var,
ligesaa villigt former hans Sprog sig i »Labyrinthen«
efter hans vexlende Stemninger, og ligesaa sikkert
forstaaer det at meddele Læseren just det Indtryk,
der efterstræbes. Man skal ikke let kunne læse
f. Ex. Pas-Historien lige i Værkets Begyndelse, uden
at betages saaledes af den usalige Splid mellem de
stadig voxende Forhindringer og den rastløs bortilende
Tid, at det næsten stemmer En for Brystet, som naar
man i Drømme har travlt og dog ikke kan komme ud af
Stedet. Og har man Spor af Tendenser til Svimmelhed,
vil man ikke undgaa Fornemmelsen
af en vis Kildren under Fodsaalerne ved at læse
Baggesens Skildring af sin Ascension op til Spiret
af Domkirken i Strassburg. En saadan Tryllemagt
har Stilen i denne vidunderlige Bog. Fra Afsnit
til Afsnit forvandler Forfatteren sig og smutter
ind just i det Sproglegeme, der harmonerer bedst
med Omgivelserne. Han er f. Ex. misfornøjet med
Mannheims kjedelige Regelmæssighed og udtømmer
dette Thema i en Række aandfulde Betragtninger:
»Snorlige Gader og sammenpassende Kvarterer i en
Stad synes mig omtrent det Samme som maalte Linier
og Rim i en Bog. De opvække strax Forventning om
større Skjønhed, en Forventning, der i Førstningen
er behagelig; tilfredsstilles den, er Fornøjelsen
og virkelig fuldstændigere, men tilfredsstilles den
ikke, er Misfornøjelsen saameget des større, da den,
med Tilbageblik paa det pralende Løfte, gaaer over
til Ærgrelse. En Stad i solut Stil lover ikke mer,
end den kan holde, dens Konversation er lig den
daglige Tale, sund Forstand og hist og her et godt
Indfald er Alt, hvad man forlanger af den; en Stad i
bunden Stil derimod sætter sig ilave, rømmer sig og
begynder at deklamere - ve den, hvis den ikke opfylder
alle Fordringer in arte poetica! Guder, Mennesker og
Recensenter have til ingen Tid taget det ilde op -
til al Lykke for denne min vimmelskaftede Rejse! -
at man i Prosa fremkom med dagligdags Bemærkninger,
med Tanker, som Folk flest kunde have dem, med simpel
Menneskesands uden mindste serafisk eller satanisk
Geni; men Guder, Mennesker og Recensenter have til
alle Tider strengeligen forbudt alle, indtil de
mindste Stænk af Maadelighed i Vers. Enhver Poet er
det paalagt under Straf paa Ære, Liv og Gods at se,
hvad ingen Anden seer, tænke, hvad ingen Anden tænker,
og fra Begyndelsen til Enden ikke at gaa som gemene
Folk, men at fremgaa som en Brudgom af sit Kammer,
som en Helt til Sejersslaget, som Solen fra Østen
til Vesten, bestandig straalende, bestandig den høje,
den herlige, den samme! Uden at skeje til højre eller
venstre, end sige som Loths overmaade prosaiske Hustru
at vende sig rent om, maa han spanke, fremtrine,
taktskride - efter Omstændighederne vel og trave,
galoppere, ja selv flyve, ligefrem, kun ligefrem,
bestandig ligefrem, som den løbske Hingst, som
Lysstraalen, som det træffende Lyn, som Stormen,
som Ørnen og som hans hele øvrige Familie. Engel
eller Djævel maa han være - kun ikke blot Menneske!
Det Samme gjælder i mine Tanker om Stæder. I ubundne
Gader og rimfrie Kvarterer tager jeg tiltakke med
Huse - i de bundne og rimede derimod forlanger jeg
lutter Paladser. Thi hvorfor gav man sig ellers
den Umage at binde og rime dem?« Herefter følger en
skjemtende Undersøgelse af, om man overhovedet burde
»binde eller rime nogen Ting, det være sig Tanker,
Træer, Bygninger eller Mennesker, i denne forresten
i sig selv meget naturlige Verden, paa denne lille
dagligdags, ikke mindre end cirkelrunde, aldeles ikke
i lige Linie løbende, saare prosaiske Jordklode«,
og efter en aandfuld Applikation af Naturens Forhold
paa Digtekunstens vender Forf. saa tilbage til sin
»Stad paa Vers«: »Den er ikke blot sammenpakket og
sammenpresset, men tilskaaret og tilspidset. Jeg veed
ikke, om det ogsaa hemmelig bidrager noget til min
Afsky for dens rette Linier, Kvadrater og Tærninger,
at Intet i den menneskelige Gestalt er vinkelret eller
firkantet. Man frygter, at Beboerne i en saadan By
alle Øjeblikke støde sig. Det er mærkeligt, at Smagen
endnu aldrig har indført firkantede Drikkeglas. Jeg
troer heller ikke, at man kunde drikke Andet
end Apothekerdraaber og højt Brændevin deraf -
Vin og Kildevand umuligt. Is derimod kan jeg ret
godt tænke mig i firkantede Glas, og dette gaaer
saa vidt, at Vand midt om Sommeren i en firkantet
Flaske (der gives desværre deslige!) forekommer
mig frossent. Ogsaa fryser jeg paa en Maade her
i Mannheim; jeg stivner. Jeg kunde umuligen løbe
her med en vis Fart. Jeg føler det inderligt, jeg
kunde umuligen blive forelsket her, idetmindste
ikke paa Gaden, som dog i nogenlunde krumme Byer
er muligt. Al Varme, al Bevægelse, al Kjærlighed er
rund eller idetmindste oval, spiral eller paa en og
anden Maade bugtende. Kun det Kolde, det Ubevægelige,
det Ligegyldige og selv det Hadefulde er snorlige
og kantet. Stod Menneskene for Exempel tilfelts i
Grupper, i runde Kredse, istedenfor i Kolonner og
Geledder, vilde de danse istedenfor at slaas. Derfor
beroer og den hele Taktik paa Vinkler. Naar saae man
en kantet Flamme, naar jeg undtager den dræbende
Lynild, der dog vel kun synes saa? - en snorlige
Bæk? en stiv Omfavnelse? hvor yndigt bugter sig
Luen! hvor dejligt bølger og snoer sig den rislende
Flod! og hvor bøjeligt, hvor slyngende, hvor rundt
er Alt i Gruppen Amor og Psyche! Det Ligeste paa
Mennesket er de kolde, ubevægelige, bidende
Tænder - og dog har den skjønne Natur sørget for,
at de staa i en Halvcirkel. Livet er rundt, og
Døden er kantet. Vi komme runde og bugtende til
Verden og gaa kantede og stive derfra« o. s. v. -
Vor Tid vil gjerne gjøre sig til af sin elegant
causerende Feuilletonstil. Let skal det ikke
falde den at opvise paa samme Tid saa tankerig og
letstrømrnende Underholdning som denne hundred Aar
gamle Rejse-Feuilleton.

Ved Indgangsporten til Schweiz, ved Basel, standser
Baggesens Tourist-Referat. Men just her tog hans
labyrinthiske Livsvandring en Vending, der blev af
større personlig Betydning for ham end nogen af de
foregaaende. Paa St. Peters-Ø i Bielersøen hyldede han 
Mindet om Rousseau, »Aarhundredets menneskeligste 
Menneske«, hvis Personlighed overhovedet nu alt mere 
og mere bliver hans Forbillede, medens den tidligere 
forgudede Voltaire træder i den Grad tilbage, at den 
i sine Sympathi-Svingninger som i alt Andet saa 
uforbeholdne Baggesen Aaret efter erklærer: »Kunde 
jeg udslette Voltaires Existens af mit Vidende, jeg 
vilde give to Aar af mit Liv derfor«. I Zürich
besøgte han Lavater, hvis fysiognomiske Skarpblik gik
saa vidt, at han af Baggesens Ansigt, især af hans
Mund, kunde se, han var Dansk! Bekjendtskabet blev
inderligt, Afskeden var smertelig. Ved Thunersøen
traf han Frøken SOPHIE HALLER,
Barnebarn af den berømte Naturforsker og Digter
Albrecht von Haller, Forfatteren til den dybsindige
videnskabelig-digteriske Bekjendelse:

In's Inn're der Natur dringt kein erschaff'ner Geist;
zu glücklich, wem sie noch die äuss're Schale weist.

Baggesen stod strax i Fyr og Flamme, og i et Brev
til Hjemmet udformer han sit Indtryk paa sædvanlig
stilmæssig Maade: »Intet i Verden overgaaer Dalene
med alle deres ubeskrivelige Fortryllelser,
naar man undtager Bjergene med deres flydende
Krystaller; disse overgaaer Intet undtagen Himmelen,
hvis Skyers Tryllemagt overgaaer Alt, saanærsom
Mændene, der bo i disse Dale, mellem disse Bjerge,
drikke af disse Bække, indaande denne Luft og
ikke overtræffes af Noget paa Jorden, undtagen af
Fruentimmerne - og blandt disse Straaler med aldeles
fordunklende Glands Frøken Sophie Haller.« I Bern
fandt Baggesens Forlovelse med den enogtyveaarige
Patricierinde Sted, og efterat der var afsendt
Breve til Hjemmet, for at sætte Velynderne i
Bevægelse med Hensyn til Sikringen af en Stilling,
der kunde gjøre Giftermaalet forsvarligt, ilede
Baggesen til Paris, hvor Revolutionens første Optrin
forjættede en verdenshistorisk Handling, som den
for alle sin Tidsalders Bevægelser saa øjeblikkeligt
modtagelige Digter absolut maatte overvære paa selve
Skuepladsen. Han optraadte endogsaa som Akteur. »Jeg
har dandset en Solo paa Bastillens Ruiner«, skriver
han i et Brev - paa Fransk naturligvis - »jeg har
trampet dette Taarn under Fødder. Franskmændene
applauderede mig, da de saae mig dandse paa Tomten -
de fandt, det var en fransk og en ypperlig Ide.« I
Assemblée nationale, som han kalder »en Forsamling
af tolvhundrede Konger«, hører han Mirabeau og
Robespierre. »Paris er ikke længer blot fransk«,
skriver hari, »det er ... Navnet herpaa har man
ikke endnu; thi græsk, romersk, engelsk, er Intet
derimod. Intet kan lignes med den Frihed, Broderlighed
og Lighed, som hersker her.«

Ved Tilbagekomsten til Bern forefandt Baggesen de
Breve fra Hjemmet, i hvilke Prindsen af Augustenborg
og Grev Schimmelmann tilsagde ham deres Understøttelse
med Hensyn til et Livserhverv. I Marts 1790 holdt
Baggesen Bryllup, og i Juni tiltraadte han Hjemrejsen
med sin unge Hustru, bevægende sig
langsomt gjennem Tydskland, hvor der aflagdes adskillige
Besøg: hos Wieland i Weimar, hos Schiller og Reinhold
i Jena o. fl. Med den sidstnævnte Kantianer sluttede
Baggesen et varigt Venskab, som har affødt en for
Tidshistorien meget værdifuld Brevvexling; selv var
Baggesen højlig optagen af Kants Filosofi og viste ham
sin Hyldest ved at antage hans Navn og kalde sig »Jens
Immanuel«, men nogle Aar efter er han færdig med ham
og betegner hans Lære som »den paa eengang haardeste
og huleste filosofiske Nød«. Ud paa Efteraaret naaede
Ægteparret Kjøbenhavn. Baggesen havde imidlertid
faaet Titel af Professor og sysselsattes foreløbig
med pædagogiske Arbejder for Prinsen af Augustenborg,
der stod i Spidsen for den 1790 nedsatte Kommission
for det lærde Skolevæsen og Universitetet.

Aaret efter Hjemkomsten samlede og sondrede Baggesen sin 
tidligere Digtning og udgav den saaledes gjennemseet i to Bind »Ungdomsarbejder« 1791 (med de komiske Fortællinger 
»Døden og Doktoren«, »Constance«, »Forfatterens Liv og 
Levnet af hans Fætter, »Ja og Nej eller den hurtige 
Frier«, »Emma« o. fl. - En kritisk Udgave af »Eventyr
og Fortællinger« skyldes A. ARLAUD, 1889). I de
følgende Aar saae, som alt nævnt, »Labyrinthen« Lyset
og blev strax oversat paa Tydsk. Men Begejstringen
for Baggesen var allerede nu langtfra saa stærk som
ved hans Debut, trods den langt større Modenhed, han
lagde for Dagen i sine senere Skrifter; han længtes
bort igjen og endnu mere hans Hustru, der var svag
efter Fødselen af det første Barn. I Foraaret 1793
brød han op med sin Husstand, indbildende sig selv,
at han havde til Formaal Indsamlingen af pædagogiske
Kundskaber: »Opdragelsen, dette vigtigste Middel
til Humanitetens Fremme og Udbredelse, var fra
det Øjeblik, da jeg begyndte selv at tænke, det
Studium, det Arbejde, jeg fandt den inderligste
Lyst til. For at indsamle den Kundskab i dette
Fag, som Bekjendtskabet med de bedste Lærere og de
bedste Læreanstalter hist og her i Europa alene kan
forskaffe, har jeg ønsket, arbejdet for og opnaaet
denne anden Rejses Muliggjørelse.« Den gik gjennem
Tydskland og Schweiz. I Bern kom den anden Søn til
Verden - Carl Reinhold, der senere blev Præst i sin
Fødeby - men den Førstefødte døde. Efterladende sin
Hustru hos hendes Forældre, drog Baggesen til Italien,
tilbragte fire Maaneder der og i Wien,
levede atter et halvt Aar sammen med sin Familie
i Schweiz og begav sig i Begyndelsen af 1795
hjemefter, men gjorde fra Weimar alene en Afstikker
til Paris, hvor han fra en Tribune i Konventssalen
var Vidne til Revolutionens grufuldeste Optrin den
1. Prairial (20. Mai), da tredivetusinde sultne og
fortvivlede Jakobinere stormede Forsamlingssalen og
bl. A. Konventsmedlemmet Féraud, en personlig Bekjendt
af Baggesen, blev dræbt, hvorefter hans blodige Hoved
paa et Spyd blev løftet op foran Præsidenten. Men
endnu kunde en slig Scene ikke lamme Digterens
Begejstring for Revolutionskampen. »Jeg takker Gud,«
havde han kort forinden skrevet til Reinhold, »for
den Naade at leve samtidig med den store indre og
ydre Aabenbaring af Fornuften og Friheden. At se
Menneskeheden en masse i energisk Kamp for at naa
det store Maal, saaledes lide og bløde som i dette
Aarhundredes Slutning, dette er et Syn, ved hvilket
man med blødende Hjerte føler sig løftet til den
tredie Himmel. Vel bløder Menneskeheden, og det
menneskelige Hjerte bløder ved Rædselsscenerne;
men Menneskehedens Sjæl, Friheden, hæver sig, og
den frie Sjæl jubler, trods de blodige Taarer,
mod Himlen«. - Resten af Aaret og det følgende
Halvaar tilbragtes dels paa Augustenborg, hvor
Sønnen August - død som dansk General, Udgiver af
Faderens Biografi - blev født, dels i Kiel, og først
i Sommeren 1796 kom Baggesen atter til Kjøbenhavn, hvor 
han ved Prinsens Protektion var bleven udnævnt til 
Viceprovst paa Regensen. Længe varer det ikke, før han 
ynkeligt klager over denne Stillings Besværligheder, 
som han maa have havt et særligt Talent til at lade 
voxe sig over Hovedet: »Den evindelige Tagen fejl 
mellem 35 mig i et Knippe overgivne Nøgler o. s. v. 
o. s. v. har lært mig at kjende en splinterny 
Tilværelse, som er intet mindre end behagelig. 
Hertugen har paa eengang gjort mig til Provst, 
Reparationsopsynsmand, Dørvogter, Husvært, Natvægter, 
Gaardskarl, Universitetsbud og hvadveed jeg Alt.« 
Hertil kom Sophie Baggesens stadige Sygelighed. 
For at samle sig om noget Centralt midt i al denne 
Forvirring gav Baggesen sig til at oversætte Homer 
og opdagede til sin store Glæde, hvor villigt det 
paa Dansk saagodtsom ukjendte Hexameter formede
sig under hans Behandling. »Det danske Sprog er den
righoldigste Gren af det gamle cimbriske og det,
der paa Jorden mest ligner det græske«, skriver han
til Reinhold; alt tidligere
havde han udtalt (i Fortalen til »Ungdomsarbejder«
II.): »Jeg er vis paa, at Gratierne selv, hvis de
af Europas levende Sprog skulde vælge sig et til
Morgendragt, efterat have spejlet sig med alle de
andre, vilde beholde det danske.« Dets eneste Mangel
er dets ringe Rækkevidde, der stundom kunde faae
Baggesen til at »græde bitre Taarer over, at ikke
det tydske Sprog eller et andet af Hovedarbejderne
i Vingaarden brugt Sprog blev hans Modersmaal;« nu
kunde han kun gjøre sig forstaaelig for »de nordiske
Fiskere, der aldrig ro langt fra deres Kyster, og
ikke for de Oceanet gjennempløjende Sømænd«.

Regensboligen blev ikke noget stadigt Hjem for
Baggesen. Ikke tre Fjerdingaar efter Indflytningen
maatte han atter paa Vandring og naaede med sin
syge Hustru, sine to smaa Sønner og Barnepige
Kiel i Foraaret 1797. En Maaned maatte tilbringes
i en Gjæstgivergaard, og her udaandede den ikkun
otteogtyveaarige Sophie en Dag i Majmaaned. Syg paa
Legeme og Sjæl bragte Faderen de moderløse Drenge
til deres Bedstemoder i Bern.

Vi standse her et Øjeblik, for at kaste et Blik paa de
mindre Poesier, som bleve til i disse Udlændighedens Aar. 
De ere for en ikke ringe Del tydske og høre som en Følge 
deraf en anden Litteratur til end den her behandlede, men 
der maa dog ialtfald mindes om saa gratieuse Digtninger 
fra Baggesens sprogsmidige Pen som Skærslibervisen (»Es 
kam ein fremder Schleifer daher«) med de bekjendte Linier:

Mein Herz ist wie ein Taubenhaus: 
Die eine fliegt hinein, die andr'hinaus;

om den smukke Dichterlied (»Der Dichter liebt den 
guten Wein«), og den berømte Drikkesang »Die gesammte 
Trinklehre« (»Seit Vater Noah in Bechergoss«). De 
findes i de to anselige Bind »Gedichte von Jens 
Baggesen«, som udkom i Hamborg 1803. Af de danske 
Digte ville vi mærke os Protesten mod Schillers 
»Götter Griechenlands«: det i samme Versemaal 
skrevne Digt »Den eneste Gud«, Oden »Skabningens 
Haleluja« og den varme Hilsen »Til mit Fædreland, 
Gjensyn og Tilbageblik«, med den senere saa ofte 
anførte Strofe:

Ak! ingensteds er Roserne saa røde, 
ak! ingensteds er Tornene saa smaa,
og ingensteds er Dunene saa bløde
som de, vor fordums Uskyld hvilte paa -
hvorefter der fortsættes med de smeltende
smukke Toner fra Barndomsminderne:

Ak, thi Hyrdinders Dans til Hjertets Kvad 
ved Arnos Bred er tvungen mod de Lege, 
hvori for Høgen vore Duer vege; 
thi Heloises Lund seer tornet ud mod Krattet,
hvor, omsnært af Brombærranken,
Du favnede som Barn din første Brud; 
og Skrækhorns Himmelspids er dog ej høj som Banken, 
hvorpaa jeg efter Maanen greb, og Tanken, 
den første Tanke, tabte sig i Gud.

Ogsaa adskillige Rimbreve bleve til i disse Vandreaar,
og enkelte af dem offentliggjordes, men de fleste
gjemtes til den senere udkommende Samling.

Op og ned slyngedes den af Naturen alt noksom
sensible Digter i Livets Bølgegang. Hans Skjæbne
skulde ikke bringe hans Temperament til Ro. Med
smerteligt Skarpblik for sin Ulykkes Omfang
fremstiller han dens Udspring og Følger. »At jeg
af Naturen fik et farligt Overmaal af Fantasi,«
skriver han til Augustenborgeren, der var nærved at
tabe Taalmodigheden med ham, »at jeg ligesom med
Modermælken indsugede en umaadelig Irritabilitet,
at Armodens Elendighed i mine første to Decennier
nærede denne sørgelige Egenskab, at overdreven
Vaagen og Studeren, unaturlig Anstrengelse og en halv
zigeuneragtig Levevis forhøjede den, at min usalige
Verseskriven og Smigrerierne, som var en Følge deraf,
gjorde det Onde værre, at min senere Existens uden
Plan, uden Hvilepunkt, snart hist, snart her, med en
sværmerisk, altfor lidenskabelig elsket, efterhaanden
hendøende Hustru, og en vedvarende Sygdom, der alene
var tilstrækkelig til at forgifte et Menneskes
Tilværelse - ikke var skikket til at bringe mit
oprørte Jeg i Ligevægt, at jeg med eet Ord ved Natur,
Kunst og Skjæbne er ble ven et svagt, fantastisk,
uordenligt, besynderligt, lidenskabeligt Menneske:
derom tvivler vel Ingen, der har kjendt mig.«
Saaledes klager Baggesen, naar han seer sin Skjæbne
sortest. Men just hans let bevægelige Fantasi, hans
lidenskabelige Hengivelse i Øjeblikket, hans Drift
til at smedde Planer og slippe dem halvudførte,
yder ham atter en Trøst, som tungere Naturer
have vanskeligere ved at finde. Paa St. Bernhard -
undervejs til Milano - tænker han i et mørkt Øjeblik
paa at blive Munk blandt Brødrene paa Bjerget, men
efterhaanden »bortgrønner« Foraarsskjønheden det
Gule i hans Galdefeber; han morer de Vandrende
med Guitarspil og Sang, og paa »den højeste af
alle Jordens beboede Højder« forherliger han »den
største af alle Datidens Hærførere« i Oden til
Bonaparte. Nye Giftermaalsplaner spire frem. To
Gange bliver han ved sin Svigermoders Mellemkomst
forlovet med Døtre af ansete Schweizerfamilier,
men begge Gange hæves Forbindelsen efter nogen Tids
Forløb. Tredie Gang fæster han i Paris den unge,
smukke og talentfulde FANNY REYBAZ, Datter af den
genfiske Ministerresident hos den franske Republik,
forhenværende evangelisk Præst i Genf. Han følger
sin Datter til Kjøbenhavn, da Baggesen 1799 henter
sin Brud, og tager Bolig hos de Nygifte. Digteren
var imidlertid bleven Medlem af Theaterdirektionen;
sine Lidelser i denne Stilling har han beskrevet
med henrivende Lune og i en aldeles mesterlig, med
alle metriske Vanskeligheder overgivent spøgende
Form i »Theateradministratoriaden«, optagen 1807
i »Eventyrer og komiske Fortællinger«. Men skjøndt
Baggesen saaledes havde en dobbelt Embedsvirksomhed
at røgte, skulde han dog heller ikke dennegang slaa
Rod i Hjemmet. Den zarte og forvænte Genferinde kunde
ikke finde sig tilrette i de nye Omgivelser eller
gjorde, rigtigere sagt, slet intet Forsøg derpaa,
vilde ingen Bekjendtskaber stifte, ikke lægge sig
efter Sproget og stod med sin romanske Aandsdannelse
og sit kølige, afmaalt tilbageholdne Væsen sin Mands
Tanke- og Følelsesliv saa fjernt, at noget sjæleligt
Fællesskab omtrent var utænkeligt. Endmere uhyggelig
blev Situationen, da Fanny Aaret efter Bryllupet
maatte betale en Datters Fødsel med et langvarigt
Sygeleje. »Der er ikke at tænke paa noget Arbejde
for mig,« skriver Baggesen. »Sygestuen, Barnet,
Ammen, Kjøkkenet - kort alle de Forretninger, som i
et ordenligt Hus paaligge en Kone, og som min Fanny
formedelst Sproget aldrig kan besørge, sluge min Tid.« 
Og saa tumlede hans Hoved endda med Planen til et 
verdenshistorisk-mythologisk Epos, i hvilket
alle Tidens vældige Brydninger skulde fremstilles
og dømmes. Som alt endnu ikke Paabegyndt stod det
naturligvis for ham i Fantasiens mest straalende
Skjær . . . kunde han dog blot faae taget fat paa
det . . . ja, han maatte bort, til selve de store
Begivenheders Skueplads. I Efteraaret 1800 brød han
med Kone og Børn op til Paris og mente at skulle blive
borte for bestandig. »Søg at kunne blive i Paris«,
skrev Prinsen af Augustenborg til ham. Han havde
trættet sine Beskyttere, og de mente, hans Virksomhed
i dansk Litteratur var afsluttet.

Efter Indbydelse af to unge Medlemmer af Dreiers Klub:
H.C. Ørsted og A. Oehlenschläger, sagde Klubben den
bortdragende Digter Farvel ved et til hans Ære givet
Afskedsgilde. Der blev sunget en af OEHLENSCHLÄGER
forfattet kjøn Sang:

Den, som med Snillets hvasse Pile 
nedfældte Dumhed, Fordom, Svig, 
den, som fik Øjet til at smile, 
naar det med Taarer hæved sig,
den, som gød Smag og ædel Varme 
og Følelse i Alles Bryst -
han trykkes bør i Broderarme, 
før han forlader Danmarks Kyst.

»Et Exemplar af denne Sang - fortæller Oehlenschläger i 
sine »Erindringer« - som Baggesen under Afsyngningen 
havde holdt i Haanden, gav han mig tilbage, gjennemvædet  af 
Taarer, idet han omfavnede mig og testamenterede mig »sin 
danske Lyre«, som han nu ikke havde isinde at slaa mere.«

Saaledes mødtes i Aarhundredets sidste Dage det Gamle
og det Nye, det Vigende og det Fremskridende. Men
de vare endnu ikke helt færdige med hinanden. Der
forestod en Opgjørelse.

Vi komme altsaa tilbage til Baggesen, men ville
alt her nævne de Skrifter, der give Oplysninger om
hans Liv. Det er først »Jens Baggesens Biografi« af
AUGUST BAGGESEN, i.-4., 1843-56, dernæst, særlig i
litterairhistorisk Henseende, KR. ARENTZENS Studie
»Baggesen og Oehlenschläger«, i.-8., 1870-78. En
fattelig Fremstilling af de aandelige Paavirkninger,
Baggesen var Gjenstand for, især i sin Ungdom,
har L. SCHRØDER givet i »Ewald og Baggesen, deres
Læremestre og deres Velyndere«, 1884.

Blandt Boghandlerne og Bogtrykkerne i det forrige
Aarhundredes sidste Halvdel træffe vi paa Navne,
der endnu den Dag idag ere knyttede til betydelige
Foretagender paa disse Virksomhedsomraader. Omtrent
1770 grundlagdes saaledes den Gyldendalske Boghandel,
det første Firma, der førte Forlagsforretningen
ind paa bredere Baner og blev af megen Betydning
for Litteraturens
Fremvæxt. Dets Stifter, den jydske Skoleholdersøn
SØREN GYLDENDAL (1742-1802) blev Student fra Aalborg 
Skole og havde tidlig ansete videnskabelige Forbindelser, 
ligesom han selv var litterairt ydendei kritisk-
bibliografisk Retning ved Affattelsen af den raisonnerende 
Fortegnelse over Trykkefriheds-Periodens Skrifter og af 
kortfattede Recensioner i »Kritiske Efterretninger«. Idet 
disse Interesser forenedes med Jydens medfødte Handelstalent
og med Tidsalderens strenge Forretnings-Orden, fremgik der 
af denne
Samvirken i Aarenes Løb en stedse udvidet Virksomhed,
frugtbar paa Initiativer og rig paa Løn, saa TODE
allerede en halv Snes Aar efter Firmaets Grundlæggelse
kunde spørge: »Naar havde Danmark saadan en national
Boghandler som Gyldendal? Hvormeget har denne
brave Mand, som forener de Indsigter og den Smag,
der gjør en Litteratur Ære, med den Spekulation, der
karakteriserer den sande Handelsmand, ikke udgivet?«
Omtrent tredive Aar efter den Gyldendalske Boghandels
Stiftelse, lige ved Aarhundredskiftet, omfattede dens
Forlagskatalog c. 800 Skrifter, deriblandt nogle af
betydeligt Volumen. Vi træffe her Navnene Balle,
Bastholm, Ove Malling, Langebek, Suhm, J. Baden,
Guldberg, J.S. Sneedorff, Schytte, P. Kofod-Ancher,
H. Stampe, Tyge Rothe, Tullin, Wessel o. m. fl. Af
omfangsrige Værker kan mindes om ESAIAS FLEISCHERS
»Forsøg til en almindelig Naturhistorie«, udkommen fra
1786 til 1804 og udgjørende omtrent 1000 store, i 26
Bind fordelte Oktavark; en Samling Rejsebeskrivelser
i 16 Bind; tre store Skuespilsamlinger i tilsammen
25 Bind o. s. v.

Et andet ind i vor Tid rækkende Firma er J.H. SCHUBOTHES, 
egenlig en Fortsættelse af den 1728 grundlagte Mumme'ske 
Boghandel. Forsvundne ere derimod de i sin Tid saa bekjendte 
Firmanavne CHR. G. PROFT, FR. BRUMMER og K.H. SEIDELIN, til 
hvilke sidste to der er knyttet en Anekdote, som viser, at 
det i vore Dage grasserende Kapløb om Oversættelser ejheller 
var ukjendt paa hin Tid. Brummer bekjendtgjorde 1799:
»Lafontaine [den bekjendte tydske Romanforfatter] agter til 
Nytaar at udgive en ganske ny, hidtil utrykt Samling af 
Fortællinger, hvoraf der paa mit Forlag udkommer en 
Oversættelse« - hvilken Bebudelse Seidelin vittigt overbød 
i følgende Annonce: »Gjøres hermed vitterligt, at alle 
Bøger, som ere skrevne eller herefter skrives paa noget 
menneskeligt Sprog, udkomme oversatte paa Undertegnedes 
Forlag. Dette bekjendtgjøres for at undgaa Kollision.«

Blandt Provinsforretningerne havde CHR. H. IVERSENS
i Odense et afgjort litterairt Præg paa Grund af
Besidderens aandelige Livfuldhed og Interesse. Han
udgav de »Fynske Aviser«, som spillede en ikke liden
Rolle i det skjønlitteraire Liv langt ind i vort
Aarhundrede, samt et Maanedsskrift »Almennyttige
Samlinger«, der drev det til 40 Bind. I Odense virkede
desuden SØREN HEMPEL og FR. MILO som Avisudgivere og
ansete Forlæggere.
Samtidig med den Gyldendalske Boghandel anlagdes
i Kjøbenhavn <sp>Thieles Bogtrykkeri</sp>, stiftet 1770 af 
JOH. RUD. THIELE fra Grevskabet Lippe i Westfalen. 
Nogle Aar yngre er J. H. SCHULTZ'S Officin, hvis 
Grundlægger JOH. FR. SCHULTZ tillige var Udgiver
og navnlig levede højt af Rahbeks utrættelige Pen; da
hans Trykkeri gik tilgrunde i den store Brand 1795 og
en Ven beklagede hans Ulykke overfor Digteren Samsøe,
svarede denne: »Et Trykkeri faaer han sandfærdigt nok
igjen; men var Rahbek brændt for ham, saa kunde han
gaa Gade op og Gade ned og spørge: hvor skal jeg faae
mig en Rahbek?« - Som Kunstner i sit Fag stod dengang
NlC. MØLLER øverst, anerkjendt baade af Nyerup og
Tode som en Bogtrykker, der vilde kunne hævde sit
Ry overalt i Europa; men selv hans Arbejder - og
da end mere de Andres - stod endnu langt tilbage i
Skjønhed og Korrekthed for den franske, engelske og
hollandske Presses Ydelser i dette Tidsrum. Fremgang
var der imidlertid paa Bogfremstillingens som paa
Bogforhandlingens Omraade; i det følgende Aarhundredes
første Fjerdedel hæmmedes denne Fremgang desværre
af slette økonomiske Forhold, just paa samme Tid som
Aandssiden af Litteraturen udfoldede sig saa mægtigt;
derfor træde selv dens mest ædelbaarne Skabninger os
hyppigst imøde i det uanseligste Skrud.

NAVNEFORTEGNELSE

TIL ANDET BIND.

<i>Kursiv-Tallene henvise til Hovedstederne, hvor vedkommende Forfatter er omtalt.</i>

<b>A.</b>

Abildgaard, P. Chr. <i>295-96</i>. 297. <i>Portr. 296</i>.

Abildgaard, N. 487.

Abrahamson, W. H. F. <i>322-23</i>. 330. 344-45. 427. 453. 487. 489. <i>Portr. 322</i>.

Ackermann, J. B. 207.

Addison. 15. 199.

d'Alembert. 221. 222.

Allen 169.

Ampère. 71.

Amthor. 142.

Angel, Karen. 304.

Arentzen, Kr. 534.

Aristofanes. 58.

Arlaud, P. A. 174. 529.

Ascanius, P. 288.


<b>B.</b>

Bacon. 5. 59.

Baden, Jacob. 282. <i>319-22</i>. 324. 439. <i>Portr. 320</i>.

Baggesen, Aug. 530. 534.

Baggesen, Jens. 89. 219. 226. 227. 229. 341. 352. 372. 434. 494. 501. <i>513-34. Portr. 515</i>.

Baggesen, Fanny. 533.

Baggesen, Sophie. 527. 529. 531. <i>Portr. 527</i>.

Bajer, Fr. 265. 389.

Balle, N. E. 234. <i>248-68. Portr. 249</i>.

Bang, Oluf. 310.

Barfod, Fr. 193.

Bartholin, C. 164.

Bartholin, Th. 161.

Bastholm, Chr. <i>239-48</i>. 252. 253. 254. 489. 498. <i>Portr. 240</i>.

Bayle. 7-8. 13. 59. 101-3.

Beaumarchais. 17. 224.

Beaumelle, L. A. 204-5. 309.

Bering, Vitus. 165.

Berling, E. H. 209.

Bernstorf, A. P. 234. 263.

Bernstorf, J. H. E. 225. 232. 309.

Biderman. 82.

Bie, J. C. 332.

Biehl, Dorothea. 233. 317. <i>407-8. Portr. 407</i>.

Birckner, M. G. 256. 262. <i>280-81. Portr. 280</i>.

Birkedal, Vilh. 133.

Birkedal-Barfod, Fr. 265.

Bjørn, Karen. 276.. 278.

Blicher, St. St. 494.

Bluhme, J. B. 121. 124. 143.

Bodmer. 14.

Boileau. 14. 39. 176. 410. 416. 520.

Bolingbroke. 6. 14.

Borch, Ole. 164.

Borchsenius, O. 389.

Bording, A. 168. 176.

Boye, A. E. 48. 447.

Boye, Joh. 279. <i>Portr. 279</i>.

Brahe, Tyge. 166.

Brandes, G. 108. 364.

Bredal, N. K. <i>403-7. 408-15</i>. 417. 427. 429. 443.

Bredsdorf. 139.

Brorson, Broder. 136. 174.

Brorson, H. A. 120. 129. <i>170-74. Portr. 171</i>.

Brummer, Fr. 536. 

Brun, Adelaide. 343.
Brun, Friederike. 342-44. 523. <i>Portr. 342</i>.

Brun, Nordahl. 366. <i>417-20</i>. 422. 427. 429. <i>435-37</i>. 472. <i>Portr. 418</i>. 

Brunsmand. 121. 

Bruun, Chr. 81. 105. 170. 

Bruun, M. C. 235. 245. <i>237-65</i>. 380. 381. <i>Portr. 257</i>. 

Bruun, N. T. 506-7. 

Bruun, Th. Chr. 250-51. 263. <i>505-6. Portr. 505</i>.

Brünnich, M. Th. 289. 

Brøndsted, O. 362. 

Buffon. 223.

Bugge, Th. <i>285-86</i>. 315. <i>Portr. 285</i>. 

Buntzen, Th. 298. 

Burmann. 75. 

Bülow, Joh. 233.


<b>C.</b>

Cabanis. 223.

Callisen, H. 298.

Capion, Etienne. 50. 51.

Carstens, A. G. 394. 461. 478. 481.

Chodowiecki. 487.

Christian VI. 69. 77. 84. 117. 120. 124. 131. 138. 143. 147. 151. 170. 231. 232.

Christian VII. 231. 233. 234. 

Christiani, W. E. 309. 

Chubb, Th. 6. 100. 

Clemens. 48. 487. 

Colardeau. 408.

Colbjørnsen, Chr. 284. 369. 385. 387. 

Cold, M. Th. 383. 

Condillac. 223. 

Condorcet. 223. 

Conradi, G. J. 121. 

Corneille. 50. 417. 472. 

Cramer, C. F., 341. 343. 523. 

Cramer, J. A. 236. 

Crébillon d. Y. 17.


<b>D.</b>

Daae, Ludv. 303. 

Dalin, Olof. 199. 

Dancourt. 50. 

Dass, Benj. 300. 397. 

Daugaard, I. B. 172.

Defoe, 16. 196. 198. 

Destouches. 53. 

Deuntzer, J. H. 284. 

Diderot. 220-24. 

Dietrichson, L. 402. 444. 

Dorothea Engelbrektsdatter. 177. 

Dorph, N. V. 89.


<b>E.</b>

Eggers. 338.

Eilschov, Fr. Chr. <i>136-38</i>. 162. 196. 203.

Elberling, C. G. 89. 

Engelstoft. 300. 

Erasmus Rotterodamus. 13. 

Ernesti. 236. 249. 

Ewald, Carl. 108.

Ewald, Enevold. <i>126</i>. 453. <i>Portr. 126</i>. 

Ewald, Johannes. 226. 232. <i>335-38</i>. 394. 397. <i>413-415.</i> 418. 427. 428. 429. 452. <i>453-89</i>. 514. 516. 519. <i>Portr. 455. 473. 485. 488</i>.


<b>F.</b>

Fabricius, F. 105.

Fabricius, Joh. Chr. 293-95. <i>Portr. 294</i>.

Fabricius, Otto. 292-93.

Falck, N. 143.

Falsen, Envold. 259. 381. <i>450-52</i>.

Falster, Chr. <i>184-89</i>. 205. <i>Portr. 185</i>.

Fasting, Claus. 327. 403. 437. 438. 439. <i>443-44. Portr. 444</i>. 

Favart. 403. 

Fénelon. 194. 

Fielding. 16-17. 

Fleischer, Es. 536. 

Fontenelle. 138. 

Francke. 121. 

Frankenau, R. 362. <i>511</i>. 

Frederik IV. 38. 50. 117. 141. 142. 167. 232. 

Frederik V. 69. 172. 225. 231. 232. 390. 407. 461. 

Frederik VI. 233. 

Friedrich Christian (Augustenborg). 383. 523. 528. 533. 

Fridsch, M. 383. 

Frimann, Claus. 441-43. 449.
Frimann, P. H. 439-41. 

Fursman, 71.


<b>G.</b>

Gamborg, A. 230. 278.

Gebhardi, L. A. 309.

Gellert. 226. 249.

Gessner. 226. 408.

Gherardi. 50. 57.

Goethe. 226. 519.

Goldoni. 408.

Gosch, C. C. A. 289. 292. 293. 295.

Gottsched. 14. 70.

Graah, Jacob. 203.

Gram, H. 38. 78. 138. 140. 142. <i>143-48</i>. 153. 155. 305. 306. 308. 315. <i>Portr. 144</i>.

Grundtvig, N. F. S. 110. 267. 362. 513. 

Grotius, Hugo. 13. 

Guldberg, O. H. 234. <i>236-39</i>. 249. 250-51. 272. 276. 286. 302. 333. 434. 435. 437. <i>Portr. 237</i>. 

Gunnerus, J. E. 275. 289. 417. 418. 

Gutfeld. 256.

Gyldendal, S. 489. <i>535-36. Portr. 535</i>. 

Gyllembourg, Th. Chr. 363. 378.


<b>H.</b>

Hagedorn. 69.

Hagerup. 139.

Haller, Albr. v. 528.

Hammerich, M. 108. 489.

Hansen, Joh. 186.

Hansen, John. 175.

Hansen, P. 345.

Harboe, Ludv. <i>148</i>. 239. 250. <i>Portr. 150</i>.

Hartmann. J. 484.

Haste, P. H. 513.

Hedegaard. 139.

Hegelahr. 134.

Heiberg, J. L. 109. 377.

Heiberg, Joh. Ludv. 389.

Heiberg, Johanne Luise. 389.

Heiberg, Ludv. 326.

Heiberg, P. A. 234. 257. 259. 326. <i>338-41</i>. 351. 352. 360. 362. <i>366-89</i>. 408. 523. <i>Portr. 366</i>. 

Helt, Vilh. 175. 

Helvetius. 222.

Hempel, S. 536.

Herder. 226.

Herholdt, D. 298.

Hersleb, P. <i>123-126</i>. 129. 151. 172. 250. 391. <i>Portr. 125</i>.

Hjelmstjerne, H. 159. 327. <i>Portr. 158</i>. 

Hoffory, Jul. 70. 

Hofman, Hans de. 134. 

Hofman, Tycho de. 156-57. <i>Portr. 157</i>. 

Hojer, Andr. 33. 47. 138-39. <i>140-43</i>. 145. 170. 281. 

Holbach. 223. 

Holberg. 3. 9. 15. <i>18-114</i>. 115. 117. 136. 139. 140. 141. 143. 145. 147. 153. 159. 162. 169. 181. 182. 183. 186. 188. 193. 194. 198. 200. 204. 206. 207. 208. 213. 232. 244. 305. 308. 360. 374. 469. <i>Portr. 32. 80. 92. 94. 95</i>.

Holm, Edv. 108. 215. 231. 284. 

Holm, Peder. 235. 250. 

Holst, H. P. 447. 

Holst, P. N. <i>119-20</i>. 126. 

Holstein, J. G. 141. 

Holstein, J. L. 147. 

Horats. 49. 176. 428. 516. 

Horn, Fr. 181-82. 

Horneman, Chr. 278. 298. 

Horrebow, Otto. 245. 248. 255. <i>265-66</i>. 279. <i>Portr. 265</i>. 

Horrebow, P. 140. 

Huitfeldt, H. I. 450. 

Hulegaard, Arendse. 455-58. 482. 

Hume. 6-7. 228. 

Hvitfeldt, A. 130. 

Hwiid, A. C. 341. 

Høegh-Guldberg, Fr. 512-13. 

Høiberg, Wille. 156. 

Høpffner, J. J. 209. 

Høst, J. K. 258. 

Høysgaard, Jens. <i>163</i>. 321.


<b>I. J.</b>

Iffland. 224. 355.

Iversen, Chr. H. 536.

Jacobsen, Anna Hedevig. 476. <i>Portr. 476</i>.

Jørgensen, A. D. 175. 489.

Johnson, Sam. 16.
Juvenal. 34. 39. 176. 188. 

Jæger, Henr. 402. 426.


<b>K.</b>

Kålund, Kr. 162.

Kall, Abr. 252. 306. <i>314-15. Portr. 314.</i> 

Kall, J. C. 314.

Kant, Imm. 227-30. 255. 278-79. 

Kierkegaard, S. 422. 

Kleve, T. (Klevenfeld). 159. 

Klopstock. 14. 225-26. 236. 390-94. 428. 461-64. 465.
472. 516. 518. 523.

Koch, L. 268. 

Kofod-Ancher, P. 139. 179. 214. <i>281-82</i>. 494. <i>Portr. 282</i>. 

Kotzebue. 224.

Kraft, Jens. <i>272-74</i>. 275. 330. 

Krag, Niels. 146. 

Kratzenstein, Chr. G. 286-88. <i>Portr. 287</i>.


<b>L.</b>

Lahde. 295. 327.

Lami, Joh. 146.

Lange, J. C. 504.

Langebek, Jakob. 130-31. 134. 140. <i>148-53</i>. 169. <i>299-300</i>. 302. 305. 308. <i>Portr. 149</i>. 

Lassen, H. 108. 

Laurentsen, Joh. 209. 

Legrand. 50. 

Legrelle. 71. 

Leibnitz. 13.

Lessing. 226. 399. 410. 415. 

Levin, I. 78. 81. 89. 426. 434. 

Liebenberg, F. L. 48. 49. 73. 79. 81. 408. 489. 

Linné. 285. 288. 289. 292. 293. 294. 297. 298.

Locke. 4-7. 13. 59. 99. 227. 228. 

Lodde. 194. 

Lukian. 82.

Lund, C. A. 362. <i>512</i>. 

Lund, Tønder. 298. 

Lundhoff, Andr. 202. 

Luxdorf, B. W. 232. <i>395-97. Portr. 396</i>. 

Lütken, Fr. 346.


<b>M.</b>

Magnussen, Arni. 161-62. <i>Portr. 161</i>.

Mallet, P. H. 309.

Malling, Ove. 254. 310. 383. 489. <i>Portr. 311</i>.

Marmier. 71. 

Martensen, H. L. 111. 

Martfelt, Chr. 333. 

La Mettrie. 223. 

Meursius. 145. 

Meyer, O. G. 427. 437. 

Michaeli. 243. 249. 

Milo, Fr. 536. 

Milton. 4.

Molbech, C. 153. 170. 362. 489. 

Molbech, Chr. K. F. 193. 

Molière. 50. 52. 53-57. 58.

Moller, Joh. 147. 

Moller, O. H. 149. 

Moltke, Adam. 524. 

Moltke, Ad. Gottl. 309. 

Moltke, Fr. 483. 489. 

Montaigne. 7. 8. 59. 

Montaigu, René. 51. 

Montaigu, Mad. 51. 

Montesqieu. 8-9. 103. 213-15. 218. 268. 276. 281. 

Mumme. 207. 

Müller, Otto Fr. <i>290-92</i>. 295. <i>Portr. 291</i>.

Mylius, P. B. 155. 

Mynster, J. P. 364. 

Münter, Balth. 242. 342. 

Münter, Fr. 489. 

Møller, Malte. 246. 256-57. 

Møller, Jens. 268. 

Møller, Nic. 537. 

Møller, P. L. 108. 

Møller, Poul M. 362. 

Møllmann, Bernh. 153-55.


<b>N.</b>

Nannestad, Nic. 390.

Newton. 59.

Niebuhr, C. 249. 298.

Nielsen, Rasm. 79.

Norden. Fr. L. 154. <i>Portr. 154</i>.
Nyerup, R. 161. 282. 306. 308. 314. <i>327-31</i>. 350. <i>Portr. 328</i>. 

Nygaard, Fr. 317. 447. 

Nyrop, C. 207. 

Nørregaard, L. 383.


<b>O.</b>

Oeder, G. C. 286.

Oehlenschläger. 114. 197. 297. 362. 363. 466. 471. 480. 534. 

Olafson, Jon. 319. 

Olsen, F. C. 489. 

Olufsen, Chr. 507-10. 

Opitz. 14. 

Ossian. 462. 

Overskou, Th. 69. 380. 408. 413. 422.


<b>P.</b>

Paludan, Jul. 83.

Paludan-Müller, C. 78. 79. 146. 147. 169. 300. 305. 306. 310. 313. 408. 

Paus, H. 156. 

Pawels, Cl. 235. 

Pelt, F. C. 196. 205. 207. 

Petersen, N. M. 123. 170. 326. 

Philibert, Cl. 207. 

Phønixberg, P. 207. 

Pilloy. 51.

Platou, L. Stoud. 452. 

Plautus. 57-58. 

Pontoppidan, Erik. 117. <i>127-34</i>. 140. 153. 162. 305. <i>Portr. 128</i>. 

Pope. 14-15. 397. 438. 516. 

Pram, Chr. H. 341. 345. <i>346-52</i>. 357. 360. 362. 434. 516. 521. 522. <i>Portr. 347</i>.

Preuss, Jac. 207. 

Prévost d'Exiles. 17. 

Proft. 207. 536. 

Prutz, Rob. 70. 71.


<b>R.</b>

Rabener. 226.

Racine. 50. 417.

Rahbek, K. L. 73. 229. 235. 254. 262. 330. 341. 346. 348. 350. 351. <i>352-66</i>. 367. 378. 381. 424. 447. 494. 496. 497. 498. 501. 502. 516. <i>Portr. 353</i>.

Rahbek, Kamma. <i>361-65</i>. 512. <i>Portr. 363</i>.

Rathlef, E. L. 18. 108. 

Raynal. 223. 384.

Reenberg, Thøger. 175-79. <i>Portr. 176</i>. 

Regenfuss, F. M. 288. 

Rein, J. 447-49. <i>Portr. 448</i>. 

Reventlow, Chr. 284. 

Reventlow, Conr. 167. 

Riber. 306.

Richardson. 16. 17. 194. 

Richardt, Chr. 178. 

Ries, Jørgen, 199-203. 

Riegels, N. D. 253. 311. <i>Portr. 312</i>. 

Risbrigh. 276. 278. 

Rode, G. 81. 91. 

Rogert. 489. 

Rosencrone. 159. 

Rosenkrands, Iver. 138. 

Rosenlund, S. 333. 

Rosenstand-Goische, P. 235. 239. 

Rosenstand-Goiske, P. 351. <i>410-13<i>. 424. 427. 453. 489. 

Rosing, M. 360. 

Rostgaard, Fr. 38. 47. 51. 52. 129. 143. 148. <i>163-70</i>. 257. <i>Portr. 165</i>. 

Rousseau. 215-19. 220. 274. 276. 527. 

Rothe, C. P. <i>155-56</i>. 196. 403. 

Rothe, J. G. 207. 

Rothe, Tyge. 214. 239. <i>276-78</i>. 338. 489. <i>Portr. 277</i>. 

Rottbøll, A. Chr. F. 286. 

Rudelbach. 173. 

Ryge, Andr. Nic. 310. 

Rytter, Poul. 33. 141. 

Rømer, Ole. 140. 

Rønning, O. 181.


<b>S.</b>

Le Sage. 17. 196. 504.

Sagen, Lyder. 178. 444.

St. Pierre, Bernardin de. 224.

Samsøe, O. J. 360. 381. <i>496-501</i>.

Sander, Chr. L. 501-2. <i>Portr. 502</i>.

Sandvig, B. C. 134. 319.

Saxtorph, Matthias. 298.

Scalabrini. 422.

Schack Staffeldt, Ad. W. 323. 343.
Schebel, E. 239. 268.

Scheibe, J. A. 48. 106. 108.

Schelling. 279.

Schiller. 226. 529.

Schimmelmann, E. 521. 528.

Schlegel, J. E. 203-4.

Schlegel, J. F. W. 278. 282.

Schlegel, Joh. Heinr. 175. <i>308-9</i>. 329. 394.

Schlenther, P. 70. 

Schnabel, L. 197. 

Schrøder, L. 534. 

Schubothe, J. H. 536. 

Schultz, J. F. 537. 

Schulz, I. A. P. 493. 

Schwach, C. 450. 

Schwanenflügel, H. 510. 

Schytte, Andr. 274-75. <i>Portr. 274.</i> 

Schønheyder, Chr. 489. 

Schøning, Gerh. 275. <i>300-3</i>. 305. 319. <i>Portr. 301</i>.

Seidelin, K. H. 402. 536. 

Semler. 236. 

Shaftesbury. 6.

Shakspeare. 4. 395. 417. 462. 518. 

Skavlan, O. 63. 73. 

Slange, Niels. 146. 308. 

Smidth, J. H. 513. 

Smith, C. W. 108. 

Smidh, S. Birket. 389. 

Smollet. 504.

Sneedorff, Fr. 315-17. <i>Portr. 316</i>. 

Sneedorff, H. C. 513. 

Sneedorff, J. S. 214. <i>268-72</i>. 274. <i>Portr. 269</i>.

Sorterup, Jørgen. 179-81. 

Spener, Ph. J. 116. 

Sperling, Otto. 148. 

Spinoza. 279.

Sporon, B. G. <i>323-26</i>. 489. <i>Portr. 323</i>. 

Stampe, H. 282-84. <i>Portr. 283</i>. 

Steele. 15.

Steenstrup, Joh. 169. 510.

Steffens, H. 257. 

Steinmann, P. 207. 

Stenersen, P. C. 392-94. 

Stephanius. 146. 148. 

Stockfleth, Th. R. de. <i>438-39</i>. 440.

Stolpe, P. M. 205.

Storm, Edv. <i>444-47</i>. 489. <i>Portr. 445</i>.

Struensee. 231. 233. 234. 275. 276. 286. 332.

Strøm, H. 290.

Stub, Ambrosius. <i>189-93</i>. 398. 

Stub, Chr. 139. 

Suhm, P. F. 234. 275. 299. 300. 301. 302. <i>303-8</i>. 327. <i>Portr. 304</i>. 

Svendsen, Brynjulf. 162. 

Swift. 16. 82. 

Syv, Peder. 169. 179. 

Søeborg, C. 513.


<b>T.</b>

Tegner, H. 73.

Terents. 58.

Thaarup, Chr. 189. 389.

Thaarup, Th. 360. 362. 453. <i>489-94. Portr. 490.</i> 

Theodorus. 119. 

Thiele, J. M. 364. 

Thiele, J. R. 537. 

Thomasius. 139. 

Thomson. 15. 

Thorlacius, Børge. 303. 

Thorlacius, Skule. 303. 319. 

Thorup, P. N. 189. 

Thott, Otto. <i>159-61</i>. 327. <i>Portr. 160</i>. 

Thurah, Laurids de. 159.

Thønning. 298. 

Tieck. 70. 197. 

Tindal. 5-6. 100.

Tode, J. C. 298. <i>502-4. Portr. 503</i>. 536. 

Torfæus. 148. 161. 

Treschov, Gerh. 203. 391. 

Treschow, N. 279. 

Trøjel, P. K. 495-96. <i>Portr. 496</i>. 

Trøjel, P. M. 494-95. 

Tullin, C. B. 360. <i>397-402</i>. 428. <i>Portr. 399</i>.

Tuxen, L. R. 174. 

Tychonius, Chr. L. 75. 121.


<b>U.</b>

Ulsøe. 51. 

Unger. 303. 

Utheim, J. 450.
<b>V. W.</b>

Vahl, Martin. 297-98. <i>Portr. 297</i>.

Velschow. 169.

Voltaire. 10-12. 136. 216. 217. 219-20. 223. 265. 417. 516. 518. 527. 

Wadskiær, Chr. Fr. 182-84. 

Wandal, P. T. 310. 

Warburg, K. 69. 108. 

Warnstedt. 432. 

Wedel-Jarlsberg, F. C. 245. 

Wegner, Henrik. 51. 

Welhaven. 108. 414. 429. 435. 436. 442. 465.

Wennighausen. 205. 

Werlauff, E. C. 73. 89. 153. 300. 303. 362. 

Wessel, Joh. Herm. 405. 414. <i>420-34</i>. 439. 443. 452. 519. <i>Portr. 421. 431</i>. 

Wibe, Joh. 437-38. 

Wiedewelt. 48. 107.

Wieland. 226. 341. 348. 516. 518. 529. 

Wieland, Jochum. 41. 209.

Wille. 157.

Wilster, Chr. 360.

Winkel-Horn, Fr. 105. 108. 389.

Winsløv. 27.

Winther, Chr. 362.

Wiwet, F. W. 510-11.

Wolf, Chr. 13-14.

Wolf, J. C. 166.

Worm, Jens. 327.

Worm, Ole. 161.

Wroblewski, Otto B. 365.


<b>Y.</b>

Young. 15. 397.


<b>Z.</b>

Zahle, P. Chr. 364.

Zahle, Sophus. 327.

Zetlitz, Jens. 362. 372. 447. <i>449-50</i>.

Zinzendorf, N. L. 120. 126.


<b>Ø.</b>

Ørsted, A. S. 266. 278. 387. 

Ørsted, H. C. 534.

