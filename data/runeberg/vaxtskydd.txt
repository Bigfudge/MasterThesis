<h2><i>STUDENTFÖRENINGEN VERDANDIS SMÅSKRIFTER.  27 o. 28.</i></h2>

<h1>VÄXTERNAS SKYDDSMEDEL

EMOT YTTERVÄRLDEN</h1>

<h2><small>AF</small></h2>

<h2>BENGT LIDFORSS,</h2>

<h2><small>e. o. amanuens vid Lunds botaniska institution.</small></h2>

—

Med 8 figurer i texten.

—

<small><i>Första tusendet.</i></small>


STOCKHOLM.

<small>ALBERT BONNIERS FÖRLAG.</small>

<h2>Innehåll:</h2>

<table>
<td 2 c><b>Växternas skyddsmedel emot yttervärlden.</b>
<td>  <td>Inledning ........................................   <td r>3.
<td>1.<td>Växtens inre byggnad och lifsyttringar ...........   <td r>5.
<td>2.<td>Skyddsmedel mot för stark transpiration ..........   <td r>15.
<td>3.<td>Skydd mot för starkt ljus ........................   <td r>33.
<td>4.<td>Skydd mot vinden .................................   <td r>36.
<td>5.<td>Skydd mot köld ...................................   <td r>40.
<td>6.<td>Skydd mot regn ...................................   <td r>49.
<td>7.<td>Skydd mot växtätande djur ........................   <td r>54.
<td>8.<td>Skyddsmedlens uppkomst ...........................   <td r>66.
</table>

<tab><tab><tab><tab><tab> —————


STOCKHOLM.

<small>ALB. BONNIERS BOKTRYCKERI  1890.</small>


<chapter name="Inledning">

<big>Inledning.</big>

Den nutida naturvetenskapen, som förändrat 
våra åsikter i så många lifvets frågor, har äfven om ordet 
natur gifvit oss en annan uppfattning än den som vanligen 
varit gängse. Den har lärt oss att naturen ej är ett 
afskilt rike för sig, hvartill människan bildar en motsats, 
utan ett helt, hvari människan ingår som en liten, men 
viktig del, och att vår ande lika väl som vår kropp är 
en naturprodukt, som spirat upp från samma dunkla 
bakgrund, hvarur den öfriga djurvärlden framgått. Vi äro 
— för att begagna ett bildligt talesätt — på sin höjd 
blommor i toppen på utvecklingens stora träd, men inga 
himmelens fåglar, som på en tid slagit sig ned i dess 
grenar.

Denna lära om ett gemensamt ursprung för människa 
och djur — darwinism, naturalism, utvecklingslära eller 
hvad man vill kalla den — har som bekant framkallat 
många gensagor och stämplas ännu i dag ofta nog såsom 
en förkastlig, att inte säga omoralisk åsikt. I och för 
sig är detta ej underligt, ty hvarje sanning, kring hvilken 
det börjar klarna, skär alltid någon i ögonen. Men det 
egendomliga är, att denna ovilja mot naturalismen, denna 
obenägenhet för att uppfatta människan som en 
naturprodukt vanligen är störst just hos dem, hvilka om naturen 
hysa — man skulle kunna säga de bästa tankarna, för 
så vidt man med bästa icke menar dem, som komma 
sanningen närmast. På samma gång man ej finner uttryck 
nog starka för sin afsky mot darwinismen, förhärligar 
man på allt sätt själfva naturen, ja, en lärd forskare i 
vetenskapen om det sköna förklarar till och med, att det 
inom det synligas värld ej gifves något sannare, kyskare, 
renare än naturen i hennes enkla enfald. Det är, menar

han, först genom beröringen med ett hänsynslöst 
människosinne som naturen blir rå och frånstötande, och denna 
uppfattning delas i regeln af alla dem, hvilkas kännedom 
om naturen belöper sig till hvad som inhämtats på en 
tråkig skolbänk eller en glad utfärd i det gröna. Man 
tror, att naturen ej blott är skön, utan äfven dygdig och 
ej blott dygdig, utan äfven lycklig och säll. Lammet 
som sinnebild för höjden af moralisk fullkomlighet börjar 
få ge vika för andra och högre ideal, men lammet, som 
betar på en grön äng, står ännu kvar som bilden af 
fridfull ro och stilla förnöjsamhet.

Men en anstalt för dygd och goda seder är icke 
naturen. Naturen fattad som en motsats till människan 
är en skådeplats för allt hvad vi kalla lidande och brott, 
ett rike där våldet segrar och där stilla tillbakadragenhet 
straffas med döden. Det är ett beständigt allas krig 
emot alla, hvarunder vargen förtär de älskligaste lam lika 
obarmhärtigt som lammen förtära de älskligaste blommor, 
ett krig, där ingen offrar sig för den andra, den blygaste 
sippa lika litet som tistel och törne. Äfven de skenbart 
mest värnlösa växter äro sällan så oskyldiga och 
hjälplösa som man tror, ty i sitt inre äga de ofta de lömskaste 
vapen, med hvilka de försvara sig mot den växtätande 
djurvärlden, ja de lefva till och med på krigsfot med 
hvarandra. Växtvärlden liksom djurvärlden är ett rike, 
som söndrar sig mot sig själft, men eget nog, den blir 
ändå alltjämt beståndande. Jordens yta tyckes ju rymlig 
nog, men mossorna, dessa obetydliga kryp, kunna ej 
sämjas, utan söka förtränga hvarandra så godt de kunna; 
ängsblommorna, som från sina tufvor nicka så förtroligt 
mot hvarandra, kämpa sins emellan en strid i det tysta 
på lif och död, och eken brottas med bokarna, som med sina 
skuggande kronor tränga honom allt närmare på 
lifvet, tills skogarnas konung dör — af brist på ljus och 
boken, mera fallen för mörksens gärningar, segrar och 
frodas.

Men det är ej blott mot djuren och mot hvarandra 
som växterna måste värna sig. Solen, som lät dem födas 
om våren, blir snart en fiende, som skulle förgöra dem 
genom torka, om den ej allt emellanåt skymdes undan af 
moln, som skänkte ett välsignat regn. Och det 
välsignade regnet blir ofta en förbannelse, som gör tusentals
blommor ofruktbara genom att förstöra deras frömjöl, och 
ännu större skada skulle regn och sol anställa, om växterna 
ej visste att genom tjänliga medel värna sig mot 
yttervärldens angrepp. Mot frost och stormar, mot torka och 
regn, mot djuren och mot hvarandra ha växterna att 
strida, och den som strider bäst, ärfver lifvet för sig och 
sina efterkommande.

Att skildra några af de inrättningar, genom hvilka 
växterna söka skydda sig mot dessa yttervärldens angrepp, 
är ändamålet med de följande sidorna. Naturligtvis kan 
det ej bli tal om en uttömmande framställning af alla 
eller ens de flesta af de anordningar hos växterna, hvilka 
man nu för tiden uppfattar som skyddsmedel mot 
yttervärlden; att rycka fram några exempel ur högen och 
framställa dessa i ett för den botaniskt oinvigde 
någorlunda klart ljus, är allt hvad som här åsyftas. Det är 
emellertid tydligt, att man för att förstå de ifrågavarande 
skyddsmedlens natur och ändamål, äfven måste äga någon 
kännedom om växten själf, dess byggnad och lifsyttringar. 
Detta är anledningen till de skenbara afvikelser från 
ämnet, hvilka förefinnas där och hvar i den följande 
framställningen, men hvilka — vi våga hoppas det — ej 
torde afskräcka läsaren från att fortsätta.

<tab><tab><tab><tab><tab> —————
</chapter>
<chapter name="1. Växtens inre byggnad">

<big>1.  Växtens inre byggnad och lifsyttringar.</big>

<small>Hvarför vissnar en växt? — Cellerna. — Cellernas turgor. — 
Urslemmet (protoplasma). — Öfverhuden. — Växtens näringsämnen. — 
Assimilationen.  —  Transpirationen, dess gagn och faror.</small>

En solvarm eftermiddag i slutet af maj öfverraskas 
man ej sällan af att se de nyutslagna narcisserna 
vanmäktigt digna mot jorden, violerna stå med slokigt 
nedböjda hufvud och gullvifvornas stänglar slagna till marken
som stupade dryckeshjältar.

Det har varit vackert väder de sista veckorna. Ostört 
af vattenflöden har solljuset strömmat till jorden och 
uppsupits af stjälkar och blad, likt glödande vin har det 

gjutit lif i växtens lemmar, safterna ha kommit i omlopp, 
och stänglarna ha skjutit upp, drifna af ett oemotståndligt 
begär att sträcka ut sig i hela sin längd; kalkbladen ha 
fått färg, och skiftande i rödt och gult och himmelsblått 
vinka de åt fjärilarna: kommen, ty allting är nu redo till 
bröllopet!

Men så har solljuset så småningom blifvit växterna 
för starkt, och nu ligga narciss och gullvifva domnade 
och slappa, slagna till marken, rusiga af solljus och vackert 
väder. Vi hälla vatten öfver de stackars sjuklingarna, 
och nästa morgon ha de rest sig upp, å nyo redo att 
dricka solljus.
                                                   
Det var alltså vattenbrist som vållade nederlaget 
bland narcisser och gullvifvor. Jorden har varit för torr, 
och därför ha växterna hållit på att vissna — det är en 
förklaring på förloppet, som man finner helt naturlig. 
Och dock, så alldeles naturlig är saken icke. Att 
vattenbristen uppkommit därigenom att vatten afdunstat från 
stjälkar och blad, att afdunstningen framkallats eller 
åtminstone stegrats af värmen, är lätt nog att förstå. Men 
en annan fråga blir, huru kan vattnet, som är en flytande 
kropp, utgöra det fasta stöd, som håller pingstliljans stängel 
upprätt?

Ett svar härpå erhåller man först genom att medels 
ett någorlunda starkt förstoringsglas undersöka den inre 
byggnaden hos stängeln. Man finner då att denna, 
liksom för öfrigt hela växten, är sammansatt af otaliga, 
runda eller aflånga, för blotta ögat osynliga små blåsor, celler, 
hvilka äro fylda med vatten. Själfva väggen, hvaraf hvarje 
blåsa består, är mjuk och slankig, men hålles utspänd af 
den vattenmängd som den innesluter; cellen bildar 
sålunda en rundad kropp af ej obetydlig fasthet, och stängeln 
i sin helhet skulle kunna jämföras t. ex. med en pelare 
uppförd af tusentals vattenfylda oxblåsor. Minskas 
vattenmängden i cellerna, mista dessa sin fasthet, väggarna sjunka 
samman, och stängeln segnar till marken, alldeles som den 
konstgjorda oxblåspelaren skulle göra, om man stucke hål 
på alla eller en del af blåsorna, så att vattnet sipprade 
ut. A andra sidan, när växternas rötter sättas i tillfälle 
att uppsuga vatten, så att cellerna å nyo spännas ut, 
återtar stängeln sin ursprungliga form, liksom den 
konstgjorda stängeln skulle räta ut sig om man i dess celler
— oxblåsorna — inprässade en tillräcklig vattenmängd. 

Det kan dock tyckas som vore denna jämförelse 
mellan lefvande celler och liflösa oxblåsor tämligen 
haltande, ty i de senare måste man utifrån inprässa vatten, 
då däremot växtcellerna af egen kraft fylla sig med vatten. 
Men äfven till denna onekligen ganska egendomliga 
förmåga hos växtcellerna kan man lätt finna ett motstycke 
i den liflösa naturen, om man blott ger akt på de krafter 
som där uppenbara sig. Häller man t. ex. vatten i ett 
kärl och ofvanpå vattnet rödfärgad sprit, blir spriten, 
efter som den är lättare än vattnet, i förstone liggande 
ofvanpå detta, men snart börja de båda vätskorna att 
blanda sig och efter någon tid har detta skett så 
grundligt, att kärlets innehåll helt och hållet rödfärgats af 
spriten, oaktat denna är lättare än vattnet. På samma 
sätt förhålla sig alla vätskor, som kunna blanda sig med 
hvarandra, och denna företeelse, som man kallar <i>diffusion</i>, 
försiggår naturligtvis äfven om vätskorna äro skilda af 
en mellanvägg, som de kunna passera. Men härvid 
inträffar det ej sällan, att väggen lättare släpper igenom 
den ena vätskan än den andra, och detta blir då 
anledning till den egendomliga företeelse, som fått namnet 
<i>endosmos</i>. Häller man t. ex. en vattenlösning af 
kopparvitriol ned i ett i ena ändan med en oxblåsa ombundet 
glasrör och nedsänker man detta med den ombundna 
ändan nedåt i ett fylt vattenglas, så att de båda 
vätskeytorna stå i jämnhöjd, blir man efter en 
stund varse att den blå kopparlösningen 
stigit ett godt stycke upp i röret, under 
det att samtidigt vattnet i kärlet 
blåfärgats en smula. Vattnet och 
kopparlösningen sträfva att blanda sig med 
hvarandra, men vattnet kan lättare än 
kopparlösningen passera genom oxblåsan, hvilket 
har till följd att en större mängd vatten 
går in i röret under det att samtidigt en 
mindre mängd kopparlösning går ut i glaset. 
<img id="5249">Fig. 1.</img>
Fig. 1 åsyftar att ge en föreställning om 
förloppet. I kärlet V finnes vatten, och A 
är ett rör, som i nedre ändan är tillslutet 
med ett stycke af en oxblåsa och fylt med 

en vattenlösning af kopparvitriol. Ursprungligen ha
vätskorna stått lika högt i båda rören, men småningom har
så mycket vatten inträngt till kopparlösningen att vätskan
i röret stigit till den punkt, där bokstafven h befinner
sig. Hade man medels en annan oxblåsa kunnat afstänga
röret ett stycke nedanför h, t. ex. vid A, så att vägen
spärrats för den uppåtstigande lösningen, hade
naturligtvis den inneslutna vätskan kommit att utöfva ett ganska
starkt tryck på rörets väggar och de båda hinnorna,
hvarom man kunnat öfvertyga sig genom att med en nål
sticka hål på det öfre förbandet, då kopparlösningen skulle
prässats ut i en fin stråle.

För den som känner dessa förhållanden blir
växtcellens förmåga att uppsuga vatten ej längre en gåta.
Om cellen innehåller en saltlösning, om denna, som
saltlösningar alltid göra, sträfvar att blanda sig med vatten,
om vidare cellväggen är lättare genomtränglig för rent
vatten än för saltlösningen i fråga, äro tydligen
förutsättningarna gifna för att cellen, när tillfälle därtill ges,
skall uppsuga vatten, ända tills cellväggen blifvit så
utspänd att trycket inifrån hindrar mera vatten att intränga.
För att fa en riktig uppfattning af hithörande förhållanden
är det emellertid nödvändigt att äga en något noggrannare
kännedom om växtcellens byggnad, hvilket vidstående
illustration (fig. 2) åsyftar att meddela.
<img l id="5250">Fig. 2.</img>
Den föreställer en cell ur blomstängeln
hos en högre växt. Ytterst ligger själfva
<i>cellväggen</i> (h), som är jämförelsevis fast
och består af ett med stärkelse
närbesläktat ämne, kallat cellulosa; den är
utefter hela sin insida beklädd med ett
tunnt lager af ett grumligt, slemartat
ämne, det s k. <i>urslemmet</i> (p), som i sin
ordning omsluter <i>cellsaften</i> (s), hvilken
hufvudsakligen utgöres af vatten med
däri lösta salter. Den ojämförligt
viktigaste af dessa trenne beståndsdelar
är urslemmet, ty det är detta, som
utgör den egentligen lefvande delen af
cellen och som är det materiela
underlaget icke blott för växternas, utan
äfven för djurens lif. Urslem, eller såsom man äfven 
kallar det <i>protoplasrna</i>, finnes därför i alla lefvande djur
och växtceller. Det utgöres hufvudsakligen af ägghviteämnen, 
d. v. s. ämnen, hvilka till sina viktigare
egenskaper likna hvitan i hönsägg och liksom denna utgöras
af mycket sammansatta kemiska föreningar af <i>kol, syre,
väte, kväfve</i> och <i>svafvel</i>.<footnote><small>Naturvetenskapsmännen äro ense om att alla kroppar
sammansättas af ytterst små, äfven genom de starkaste förstoringsglas osynliga
smådelar, s. k. molekyler, hvilka i sin ordning bestå af ännu mindre
massenheter, s. k. atomer. De kroppar, hvilkas molekyler bildas af
likartade atomer kallas <i>enkla kroppar</i> eller grundämnen och sådana äro
utom de uppräknade (kol, syre, väte, kväfve och svafvel), äfven t. ex.
klor, kisel, järn, silfver, guld o. s. v. Med <i>sammansatta</i> kroppar förstår
man däremot sådana, hvilkas molekyler bestå af olikartade atomer t. ex.
koksalt (klornatrium), hvars molekyler utgöras af en atom klor och
en atom natrium, stärkelse, hvars molekyler utgöras af 6 atomer kol,
5 atomer syre och 10 atomer väfe, vatten, hvars molekyler bestå af 2
atomei väte och 1 atom syre. — Af <i>enkla</i> kroppar kännes omkring 70,
hvilka, dels hvar för sig, dels genom att på olika sätt förena sig med
hvarandra, bilda den värld, som uppenbarar sig för våra yttre sinnen.</small>
</footnote> Dessutom innehåller urslemmet
äfven andra ämnen såsom feta oljor och mineraliska
salter samt, så länge det är lefvande, alltid en viss
vattenmängd.

Att urslemmet värkligen är bäraren af lifvet, synes
bl. annat däraf, att det äger den underbara förmåga, som
man kallar <i>automati</i>, med andra ord förmågan att af egen
drift röra sig: betraktar man noggrant en lefvande cell
under stark förstoring, så är det ofta lätt att iakttaga,
hurusom de i urslemmet befintliga små kornen röra sig framåt,
plötsligen vända om och inslå en annan riktning o. s. v.
Äfven de för blotta ögat synbara rörelser, som t. ex. bladen
hos sensitivan utföra, bero på inträdande förändringar i
urslemmet. Växtens förmåga att af kolsyra, vatten och
mineraliska salter bereda sin näring har likaledes sin
grund i urslemmet, och det är äfven detta som sätter
cellen i stånd att <i>turgescera</i>. Den af cellulosa bildade
cellväggen, som ursprungligen afsöndrats på urslemmets utsida
och närmast är att förlikna vid en död pappvägg,
genomsläpper nämligen ganska lätt saltlösningar, hvilket
däremot icke är fallet med urslemmet så länge det är
lefvande. Detta senare spelar sålunda i den lefvande cellen
samma roll som oxblåshinnan i den konstgjorda, cellsaften
samma roll som kopparlösningen, och cellväggen har till 

hufvuduppgift att bilda ett fast stöd för den sköra
urslemssäcken, som annars lätt skulle kunna brista till följd af
trycket inifrån.

Vi kunna nu tänka oss att en cell t. ex. genom stark
vattenafdunstning mister en del af sitt vattenförråd. Så
länge vattnet endast tages från cellsaften blir följden den,
att det tryck, som cellsaften utöfvar på urslemssäcken och
cellväggen (cellens <i>turgor</i>) minskas, och cellen faller ihop
för att vid å nyo inträdd vattentillgång åter spännas ut.
Men går vattenförlusten så långt, att äfven urslemmet
beröfvas en del af den vattenmängd det innehåller, så
förändras dess inre byggnad, det blir ej längre
svårgenomträngligt för saltlösningar och kan nu ej hindra cellsaften
med dess salter att tränga ut, lika litet som främmande
ämnen att tränga in. Den förlorade turgorn kan nu ej
mera återställas äfven om vattentillgången blir aldrig så
riklig, urslemmet kan ej längre bereda näringsämnen, dess
rörelser ha upphört — med ett ord, cellen är död.

Det är sålunda helt enkelt en lifsfråga för växten
att skydda sig mot för stark vattenafdunstning. För
vattenväxter, som lefva helt och hållet nedsänkta i hafvet eller
i sjöar och floder, är detta naturligtvis öfverflödigt, men
hos alla högre landväxter utbildas särskilda
skyddsinrättningar för hämmandet af vattenafdunstningen. I främsta
rummet sker detta därigenom att det yttersta mot fria
luften gränsande cellagret omdanas till en skyddande,
mer eller mindre <i>vattentät öfverhud</i>.  Denna kommer till
stånd därigenom att den yttre cellväggen starkt förtjockas
och samtidigt på utsidan beklädes med ett lager af <i>korkämne</i>, 
en s. k. <i>kutikula</i>, hvilken, ungefär som fernissan på
en möbel, bildar ett tunnt öfverdrag kring hela växten.
Vanligen afsättes äfven korkämne i själfva ytterväggen,
och i sådana växtdelar, hvilkas varaktighet räcker i åratal,
såsom stammar och rötter, förstarkes öfverhuden genom
en mer eller mindre mäktig <i>korkväfnad</i>, som bland annat
utmärkes genom sina förkorkade cellväggar. Korkväfnadens 
tjocklek är högst olika hos olika arter, men når
stundom t. ex. hos korkeken en sådan mäktighet, att den
blir användbar för praktiska ändamål (buteljkork o. s. v.).

Då korkämnet särskilt utmärkes genom sin förmåga
att icke genomsläppa vatten, ligger nyttan af en öfverhud
i öppen dag. Men granskar man ett blad uppmärksamt 
under förstoringsglaset, varsnar man att öfverhuden på
tusen sinom tusen ställen är genomborrad med små aflånga
springor, som leda in till gångar och håligheter i bladets
inre. Under sådana omständigheter synes det vara föga
bevändt med öfverhudens skyddande förmåga, ja det tyckes
nästan obegripligt att naturen först utbildar en vattentät
hinna och sedan genomborrar den med tusentals hål.

Denna skenbara motsägelse i naturens anordningar
står emellertid i närmaste samband med det sätt, hvarpå
växten bereder sin näring. Att växterna lifnärä sig på
ett helt annat sätt än djuren, är allbekant, men hvari
skillnaden egentligen ligger, torde vara mindre känt.
Växterna lefva nämligen af vatten, kolsyra och mineraliska
salter, således af oorganiska ämnen, då däremot djurens
föda utgöres af organiska ämnen (växt- eller djurkroppar);
ett djur skulle ofelbart dö af svält, om det såge sig
hänvisat att lefva af vatten, kolsyra, salpeter, bittersalt, gips
och rost, men för en växt skulle dessa ämnen bilda en
utmärkt näring. Man kan öfvertyga sig härom genom ett
ganska enkelt försök; sätter man t. ex. en ung
groddplanta af majs i destillerat vatten, växer den en tid och
bildar ett par blad, men dör snart bort, sedan hjärtbladens
(fröets) näringsförråd förbrukats. Men försätter man vattnet
med en obetydlig mängd af de uppräknade salterna (på
1 liter vatten t. ex. 2 gram salter), skjuter den lilla
groddplantan upp, och genom att ersätta näringsvätskan allt
efter som växten suger upp den, kan man erhålla ett stånd,
som blommar och ger hundratals grobara frön.

Af hvilka ämnen består nu den på detta sätt erhållna
majsplantan? Af vatten, påtagligen, och af mineraliska
salter, men därjämte äfven af ett annat ämne, som ej
fanns i näringsvätskan, nämligen <i>kol</i>. Utsätter man växten
för tillräckligt stark hetta, bortgår i förstone vatten i form
af osynlig vattengas, därefter börjar växten att <i>kolas</i> och
förbrinner slutligen, hvarvid de mineraliska salterna, hvilka
ej kunna brinna, stanna kvar i form af aska. Växten
innehåller sålunda betydliga mängder kol, och då detta
ämne ej innehölls i näringsvätskan, återstår endast den
möjligheten att det upptagits ur luften. Som bekant
består luften till största delen af syre och kväfve, men
den innehåller därjämte äfven en kolförening, kolsyra,
ehuru i så små mängder, att på 10,000 liter luft endast 
komma omkring 4 liter kolsyra. Det oaktat är det just
<i>ur luftens kolsyra</i> och <i>endast ur denna</i>, som växterna hämta
sitt kolförråd. Man kan bevisa detta helt enkelt genom
att odla groddplantor i kolsyrefri luft; äfven om man tillför
dem vatten och nödiga salter i mängd, ja äfven om man
låter deras rötter vara i omedelbar beröring med kolbitar,
kunna växterna ej bringas till utveckling, utan dö snart
bort af svält.

Den process, genom hvilken växterna tillgodogöra
sig luftens kolsyra, kallar man <i>assimilationen</i>. Af kolsyra
och vatten bilda växterna stärkelse, som sedan i sin
ordning lätt kan förvandlas till socker eller cellulosa eller
genom att förenas med svafvel- och kväfvehaltiga kroppar
ger upphof till de ytterst sammansatta ägghviteämnen, af
hvilka urslemmet består.

Det närmare förloppet, då i växtcellen af vatten och
kolsyra bildas stärkelse är ännu ej fullständigt känt.
Man vet emellertid att det sker genom urslemmets
förmedling, men härvid är att märka, att icke alla lefvande
celler kunna bilda stärkelse, utan endast de, hvilka
innehålla ett egendomligt färgämne, som kallas <i>bladgrönt</i> eller
<i>klorofyll</i>.  Det är detta ämne som förlänar växten dess
gröna färg, och det finnes sålunda i alla gröna växtceller,
antingen genomträngande hela urslemsmassan, eller, såsom
vanligen är fallet, bundet vid särskilt formade delar af
urslemmet, de s. k. <i>klorofyll</i>kornen. Klorofyllets
sammansättning är ännu ej känd, men egendomligt är att det
— liksom blodets färgämne — alltid innehåller <i>järn</i>.

Men icke ens de klorofyllhaltiga cellerna kunna af
egen kraft förarbeta kolsyra och vatten till stärkelse.
Klorofyllkornen äro inga öfvernaturliga väsen, utan
konstrikt sammansatta maskiner, och liksom alla andra maskiner
måste de drifvas af en utifrån tillförd <i>kraft</i>. Den kraft
som drifver växtens stärkelsemaskiner (klorofyllkornen)
är <i>solljuset</i>. Det är bekant att man numera uppfattar
ljuset som dallringar eller rättare vågrörelser hos ett
mycket fint, ovägbart ämne, den s. k. ljusetern, som fyller
icke blott hela världsrymden utan äfven mellanrummen
mellan de materiela (vägbara) kropparnas smådelar. Vi veta
äfven att det vanliga solljuset, som af våra ögon uppfattas
som hvitt, i själfva värket utgör en blandning af en mängd
olika färgade ljussorter (rödt, brandgult, gult, grönt o. s. v.), 
och att olikheten i färg har sin grund i en olikhet i
etervågornas längd-, längst äro etervågorna i de röda och
kortast i de violetta strålarna. Först då ett visst slag
af dessa vågrörelser, nämligen de, hvilkas våglängd ligger
emellan 40/100000 och 69/100000 millimeter, träffa klorofyllkornen,
meddelas dessa den kraft, med hvars hjälp de af vatten och
kolsyra frambringa stärkelse.<footnote><small>En gifven följd häraf är att assimilationen endast kan
försiggå om dagen; under natten ledes däremot den i bladen bildade
stärkelsen bort från bladen till andra delar af växten, där den antingen
afsäties som reservnäring eller förarbetas till ägghviteämnen.</small></footnote> Vid assimilationen
förbrukas sålunda en viss mängd af solstrålarnas kraft, och
härmed står i samband, att det ljus, som passerat ett
visst antal klorofyllförande cellager, ej längre kan
åstadkomma någon assimilation. Men den kraft, som förbrukats
vid stärkelsebildningen, har ej förstörts utan endast
förvandlats i ett nytt slag af kraft<footnote><small>Ordet kraft tages här i samma betydelse som energi.</small></footnote>: stärkelsekornen, som
bildats vid assimilationen, äga nämligen hvad kolsyran och
vattnet saknade, förmågan att brinna, de kunna således
alstra värme och ljus; med värmen åter kan t. ex. vatten
öfverföras till ånga, och med ångan kan man drifva en
maskin. Ett bantåg, som ilar framåt med 10 mils hastighet
i timmen, har alltså för sin fart att tacka de solstrålar
som för milliontals år tillbaka förbrukades af assimilerande
växter; ty jordens stenkolslager äro endast de kolnade
lämningarna af forntida växter, hvilkas bränbara substans
alstrats med solljusets hjälp.

Man har kallat assimilationen den viktigaste af alla
lifsprocesser, och detta kanske ej utan skäl. Man får
lättast en föreställning om assimilationsprocessens betydelse,
om man tänker sig att den plötsligt upphörde på grund
af att allt klorofyll på jorden förstörts utan att kunna
ersättas af något nytt. Den omedelbara följden blefve
att alla förut gröna växter doge ut, och med dem
naturligtvis alla snyltgäster (parasiter) som ur dem sugit sin
näring. Därnäst komme turen till de växtätande djuren,
så till kött- och allätarna och bland dem säkerligen icke
sist till människan, hvars hela lifsvärksamhet i grunden
ingenting annat är än förvandlat solljus.



Också trycker assimilationsarbetet sin prägel på hela
växtens yttre. Då de klorofyllhaltiga cellerna endast
kunna assimilera, om de träffas af tillräckligt starkt ljus,
blir det ett önskningsmål för växten, att utsätta så stor
yta som möjligt för solstrålarnas invärkan, och detta mål
nås därigenom att växtkroppen upplöser sig i tunna
skifvor (blad), som så ordnas längs stammen, att de så
litet som möjligt skymma bort hvarandra. Än mer: i
den omständigheten, att solstrålar, som passerat ett visst
antal gröna cell-lager, ej längre kunna åstadkomma någon
assimilation, ligger förklaringen på att växternas blad,
som företrädesvis bilda assimilationsorgan, i allmänhet äro
så tunna och fina och att löfvärket äfven hos de gröfsta
träd aldrig blir klumpigt. En kaktusväxt äger visserligen
ofta allt annat än behagfulla former, men skär man af en
sådan, varsnar man att den gröna cellväfnaden endast
bildar ett tunnt lager under öfverhuden och att växtens
inre utgöres af ofärgade väfnader. De i våra skogar så
vanliga hattsvamparna äro som bekant äfven ganska
klumpiga till det yttre, men detta beror på att svamparna
hämta sin näring från andra växter och därför sakna
klorofyll och förmågan att assimilera.

Äfven växtens inre byggnad afpassas på mångahanda
sätt för assimilationsarbetet. För oss har det särskilt
intresse att bladets inre genomsättes af otaliga små gångar
och håligheter, hvilka medels de redan omtalade springorna
i öfverhuden mynna ut i fria luften. Genom dessa springor,
hvilka kallas <i>klyföppningar</i>, tränger luftens kolsyra in i
håligheterna i bladens inre, där den upptages af de
klorofyllhaltiga cellerna. Samtidigt vinnes äfven en annan
fördel: det vatten, som afdunstar från cellerna i bladets
inre och fyller cellmellanrummen, strömmar genom
klyföppningarna ut i fria luften, hvilket har till följd att nya
vattenmängder afdunsta och utströmma o. s. v. Under
normala omständigheter ersattes den från bladen
afdunstade vattenmängden ständigt af det vatten, som rötterna
uppsuga, och på detta sätt uppstår en jämn ström från
rot till blad, ungefär som i en lampa fotogenen allt efter
som den förbrukas, stiger upp genom veken. Så länge
denna vattenafdunstning hålles inom tillbörliga gränser,
är den ej skadlig utan tvärt om gagnelig för växten, ty
det vatten, som rötterna uppsuga ur jorden, innehåller, 
ehuru i mycket ringa mängd, just de mineraliska salter
af hvilka växten lefver (salpeter, gips, järnvitriol o. s. v.);
då vattnet afdunstar, stanna salterna kvar och ersättas
allt efter som de förbrukas vid ämnesberedningen, af nya
saltmängder.

<tab><tab><tab><tab><tab> —————
</chapter>

<chapter name="2. Skyddsmedel mot för stark transpiration">

<big>2.  Skyddsmedel mot för stark transpiration.</big>

<small>Klyföppningarnas förmåga att öppna och sluta sig. — Öfverhudens
vattentäthet, som ökas genom 1) vaxöfverdrag, 2) afsöndring af
oorganiska salter, 3) luftfylda hår. — Eteriska oljor. —
Öfverhuden som vattenreservoar. — Rotsystemets utveckling. —
Förminskning af bladytan. — Vertikal bladställning. — Epifyterna;
närings- och fäströtter; vattenupptagande blad.</small>

Vattenafdunstningen från bladen, eller som det äfven
heter, <i><b>transpirationen</b></i> är sålunda en för växtlifvet
hälsosam, ja nödvändig process. Det gäller blott att reglera
den, så att bladen ej afdunsta mera vatten än rötterna
upptaga. Och i själfva värket äger också växten
skyddsinrättningar för detta ändamål: de tvänne celler, hvilka
begränsa en klyföppningsspringa, äga nämligen förmåga
att ändra form, så att springan ej blott kan förminskas
utan helt och hållet försvinna. <i>Då cellerna äro öfverfylda af
vatten och sålunda en riklig transpiration är fördelaktig, böja
klyföppningscellerna sig från hvarandra, sä att en öppning
mellan dem uppstår</i> (fig. 3); <i>då vattenbrist hotar och en
fortsatt vattenafdunstning skulle vålla försvagad turgor och därmed
följande olägenheter, räta cellerna ut sig, och springan försvinner.</i>

Den mekanism, som härvidlag är värksam, har man,
åtminstone i vissa fall, fullt nöjaktigt lyckats klargöra.
Man har nämligen funnit att de tvänne celler, hvilka
begränsa en klyföppningsspringa, hafva den inåt springan
vättande väggen betydligt tjockare än den motsatta. Äro
nu cellerna fylda med vatten, så att cellsaften utöfvar ett
någorlunda starkt tryck mot väggen, måste naturligtvis
den tunnare delen af cellväggen tänjas ut mest, under 


<img >Fig. 3.
<small><i>A</i> en klyföppning i öppet tillstånd, med kringliggande öfverhudsceller;
<i>B</i> samma klyföppning, genomskuren på tvären, med underliggande klorofyllförande celler. 
(240 gångers förstoring.)</small></img>

det att den tjockare delen af väggen, som lättare kan
emotstå trycket inifrån, tänjes ut mindre. Och följden
häraf blir tydligen den, att hvardera af de båda
klyföppningscellerna kommer att antaga ett slags skärform, så
att det mellan dem uppstår en springa. Man kan åskådliggöra 
förloppet med tillhjälp af ett stycke gummislang,
hvars ena långvägg är tjockare än den andra; inprässas
vatten i slangen, som naturligtvis för öfrigt måste vara
tillsluten i båda ändarna, antar den till följd af
vattentrycket inifrån alldeles samma buktiga form som en
klyföppningscell, då springan är öppen. Sticker man hål på
slangen, så att vattnet sipprar ut, återtar den småningom
sin raka form. Alldeles på samma sätt förhålla sig
klyföppningscellerna: då till följd af vattenafdunstning trycket
inifrån minskas, räta de ut sig och komma härigenom att
beröra hvarandra med de kanter som förut begränsade
springan, hvilken därför försvinner för att återkomma när
vattenbristen häfts och cellerna återfått sin fulla turgor.

Tack vare denna anordning blir det möjligt för växten
att allt efter behof omgifva sig än med en fullkomligt
sluten och än med en på milliontals ställen genomborrad
öfverhud. Naturligtvis skulle denna ej kunna lämna något
värksamt skydd mot för stark vattenafdunstning, om den
ej tack vare kutikulan och korkaflagringarna i ytterväggen
vore åtminstone tillnärmelsevis vattentät. Kutikulans 
tjocklek växlar i hög grad allt efter växtens behof af skydd;
på fuktiga, skuggrika ställen, där faran för vattenbrist är
obetydlig, är kutikulan i regel svagt utvecklad, och sådana
växter äro därför mycket
ömtåliga och vissna
hastigt, om de utsättas för
torka. De växter däremot,
hvilka lefva på soliga
platser, där luften tidtals är
mycket torr, äga vanligen
en väl utbildad kutikula<footnote><small>För enkelhetens skull innefattas här och i det följande under
benämningen kutikula så väl den egentliga kutikulan som de förkorkade
lagren af ytterväggen.</small></footnote>,
som stundom kan uppnå
en högst betydlig tjocklek,
såsom fallet är t. ex. hos
järneken (Ilex aquifolium),
där öfverhudens förkorkade yttervägg är flera gånger
tjockare än den motstående innerväggen (fig. 4).

<img>Fig. 4.</img>

Det är emellertid jämförelsevis sällan som en så starkt
utbildad kutikula kommer till stånd, ty naturen har många
utvägar, då det gäller att förhöja öfverhudens skyddande
förmåga. Ofta sker detta därigenom att öfverhuden på
utsidan beklädes med ett vaxöfverdrag, hvarigenom blad
och unga grenar få en blåaktig, grå eller nästan hvit
färgton. I Australien, där klimatet är mycket torrt, finner
man en mängd akacia- och myrten-arter, hvilkas öfverhud
förvandlats till ett slags vaxduk och det samma är fallet
hos större delen af de på torra stepper växande
rutaartade växterna. Äfven en mängd arter af nejlikesläktet
uppträda i medelhafstrakterna med ett sådant vaxöfverdrag,
liksom också de på torra klippor och murar växande
fetknopparna, taklökarna, många steppgräs o. s. v. på samma
sätt skydda sig mot för stark vattenafdunstning. Vaxets
hämmande inflytande härvidlag har man ådagalagt genom
experiment med lefvande växter, då det visat sig att blad,
från hvilka man afskrapat vaxet, afdunstade nära en tredjedel 
mera än sådana som hade sitt vaxöfverdrag i behåll.

Ett annat förstärkningsmedel i samma riktning kommer 
stundom till stånd därigenom att vissa öfverhudsceller 
afsöndra oorganiska salter, hvilka liksom vaxet bilda ett
öfverdrag på utsidan af öfverhuden. Särskilt utpräglat
finner man detta förhållande hos en del marrispe-arter
(Statice), som växa i mycket torra och regnfattiga trakter,
i utkanten af öknar o. s. v. Bladen hos dessa växter
äro försedda med grupper af särskilt danade öfverhudsceller, 
hvilka afsöndra kolsyrad kalk, som slutligen i form
af en tunn mantel bekläder hela bladytan. Härigenom
nedtryckes vattenafdunstningen högst betydligt, så att ett
kalkbemantlat blad som afskurits från växten håller sig
friskt långt efter det att ett samtidigt afskuret, men från
kalkmanteln befriat blad vissnat bort.

På helt annat sätt än hvad fallet är hos marrispearterna, 
värka de saltafsöndringar, som uppträda hos en
buske, hvilken benämnes Reaumuria hirtella och som har
sitt hemland i den stora ökensträcka, som upptager landet
mellan Nilen och Röda hafvet. Denna den s. k.
egyptisk-arabiska öknen, är icke såsom man ofta tror ett
oändligt sandhaf, där enformigheten endast afbrytes af
en förödande sandstorm eller en vederkvickande oas; den
är ett formlöst virrvarr af sönderbrustna bärg och tvärbranta
klippor, ett helt system af klyftor och dalar, som skilja
sig åt och på nytt löpa samman, ett stycke skärgårdsnatur
utan haf. Hvad som gör ett växtlif möjligt här är de
ofantliga vattenmassor, som under regntiden tillföras jorden,
ty källor och brunnar med vatten hela året om äro ytterst
sällsynta, och under hela 8—9 månader faller ej en
regndroppe. De växter, hvilka ej såsom fallet är med en del
ettåriga, hinna att på den korta regntiden afsluta hela
sin utveckling, måste därför vara betänkta på särskilda
åtgärder för att hålla, sig skadeslösa mot de nio
månadernas torka. För Reaumuria blir detta möjligt därigenom
att vissa af bladens öfverhudsceller afsöndra en saltblandning, 
med hvars tillhjälp växten förmår tillgodogöra sig
den i luften innehållna fuktigheten. En del ämnen äga
nämligen så stor benägenhet att förenas med vatten, att
de uppsuga den vattengas som finnes i luften, hvarvid de
ofta nog lösa sig i det upptagna vattnet. Särskilt är
detta fallet med åtskilliga kalk- och magnesiasalter, och
det är just sådana som jämte vanligt koksalt utgöra
hufvudbeståndsdelarna i reaumuriabladens afsöndringar.
I trakter där allt tyder på den fullständigaste torka,

händer det ej sällan, att man midt i sommaren finner
reaumuriabladen formligen drypande af vatten, som
omöjligen kan härstamma från den uttorkade jorden, utan
måste ha upptagits ur luften medels bladens saltafsöndringar. 
Dessas förmåga att uppsupa vattengas är så
stark, att man endast behöfver andas på en torr
saltskorpa för att genast få den att flyta sönder. Att det
på detta sätt upptagna vattnet kommer växten tillgodo
synes bäst däraf, att en afskuren men för öfrigt oskadad
gren kan lefva i öfver fjorton dagar, då däremot en gren
från hvilken man aflossnat saltafsöndringarna vissnar bort
redan efter ett par dygn, om den skiljes från moderväxten.

Samma skyddsmedel som hos Reaumuria finner man
äfven hos ett par närstående arter, men i öfrigt synes
detta sätt att värna sig mot torka tämligen sällan komma
till användning. Anmärkningsvärdt är emellertid att de
växter, hvilkas skyddsmedel utgöras af salt eller
vaxafsöndringar, starkt förtjockad kutikula o. s. v., i regel äro
hvad man kallar <i>glatta</i>. Deras blad och grenar äro ej
beklädda med hår, hvilket däremot vanligen är fallet med
de växter, som utan att äga någon stark eller förstärkt
kutikula lefva i trakter, där luften tidtals är torr och
jorden vattenfattig. Redan detta förhållande gör det
ganska sannolikt att behåringen hos växterna är en
anordning, hvars uppgift är att bispringa en allt för svag
kutikula, då det gäller skydd mot förstärkt
vattenafdunstning. Så är också fallet. De hårbildningar, hvilka
härvidlag kunna komma i betraktande, äro emellertid endast
sådana, i hvilkas celler urslemmet har försvunnit och
ersatts af luft, men alldeles icke sådana, som äro fylda
med urslem och cellsaft. Dessa senare kunna visserligen
(genom afsöndring af eteriska oljor) <i>medelbart</i> bidraga till
vattenafdunstningens minskande, men i och för sig äro
de påtagligen lika skyddsbehöfvande som hvilka andra
saltfylda växtdelar som helst. De luftfylda håren
däremot, hvilka endast bestå af en torr cellvägg med af
denna innesluten luft, lägga sig som en tät filt mellan
den torra luften och de saftfylda väfnaderna och skydda
dem mot uttorkning alldeles som ett torrt halmtäcke, lagt
öfver fuktig jord, hindrar fuktigheten att bortgå från
denna. Dessutom värkar hårbeklädnaden som en solskärm, 
hvilken så att säga bryter udden af solstrålarna, 
när de, som ofta fallet är i öknar och på stepper, annars
skulle bli allt för stickande. Man har t. ex. funnit att
temperaturen hos vissa hårbeklädda blad skulle varit 3—5
grader högre om hårbeklädnaden saknats. En sådan
minskning i uppvärmningen är naturligtvis ytterst
välkommen i tider af vattenbrist, då det ju är en känd sak
att värme alltid befordrar afdunstning.

Med afseende på sitt uppkomstsätt äro hårbildningarna
endast ett slags utväxter från öfverhuden, som uppstå
därigenom att en öfverhudcell eller en grupp af sådana
hvälfver sig fram och växer ut allt mera, tills slutligen
en tvärvägg uppstår, som afskiljer det bildade håret från
själfva öfverhuden. Ett gemensamt drag för alla de
hårbildningar, med hvilka vi här ha att göra, är att
cellinnehållet försvunnit och ersatts af luft, men för öfrigt kunna
dessa hår uppträda under de mest olika former. Än äro
de jämförelsevis korta och böja sig omedelbart framom
vidfästningspunkten, så att de komma att ligga tryckta
utmed bladytan, hvilken härigenom ofta får ett skimrande
och sammetslikt utseende. än äro håren rakt utstående,
korta och täta eller långa och glesare, i senare fallet ofta
korkskruflikt vridna, hvarigenom s. k. ullhår uppstå.
Stundom breder hårets öfversta cell ut sig i flera riktningar,
så att ett slags stjärnformiga bildningar uppstå, som i
sällsynta fall t. o. m. kunna antaga formen af små parasoller
(de korsblomstriga växterna, kattostfamiljen). De ståtliga,
gråklädda kungsljusen äro ofta beklädda med en filt af
förgrenade hår, som sedda under mikroskopet nästan ta
sig ut som små barrträd. Ännu egendomligare former skulle
kunna omtalas, men det anförda må vara nog för att ge
en föreställning om den mångfald af växlande former,
under hvilka hårbildningarna uppträda.

Då de luftfylda hårens huvuduppgift är att skydda
växterna mot för stark vattenafdunstning, ligger det i
sakens natur att sådana hår måste vara tämligen onödiga
för de växter, som lefva i vatten. Dessa äro för den
skull vanligen glatta, och hvad som gäller om
vattenväxterna, gäller äfven ehuru naturligtvis ej i samma grad
om de växter, som lefva i skuggiga lundar och skogar,
då däremot på torra hedar och sandfält ett stort antal
växter uppträda mer eller mindre hårbeklädda. I vårt
land är man mångenstädes i tillfälle att iakttaga detta,
men sin högsta utbildning når ifrågavarande skyddsmedel
först i andra, mera sydliga trakter. Gamla världens
stepper och öknar, Amerikas prärier och savanner,
Australien, Kaplandet, Mexicos och Brasiliens torra högslätter
äro allt trakter, där en stor del af växtligheten är klädd
i ull och silke. Äfven medelhafstrakten är utomordentligt
rik på starkt håriga former, träden bära ett gråaktigt
öfverdrag, på torra, soliga platser äro alla buskar och örter
hvita eller grå, och hela landskapet får en dämpad, gråaktig
färgton. Det säges att resande, hvilka vid midsommartid
för första gången skåda denna medelhafsflora, om hvars
eviga grönska de läst mycket vackert, ofta bli djupt
besvikna och känna sig frestade att utbyta benämningen
evigt grön mot evigt grå. Den ena frasen är dock lika
oriktig som den andra, ty medelhafstrakten har i likhet
med öknar och stepper sin vinter och sin regntid, som
aflöses af en praktfull, men förgänglig vår. Då är
markens beklädnad allt annat än grå; då skjuta narcisser,
tulpaner, saffransblommor och andra lökväxter fram ur
jorden, alla försedda med bjärt färgade blommor och
saftigt gröna, glatta blad, och då spirar äfven upp den
oräkneliga mängd af enåriga växter, som fullborda sin
utveckling på veckorna närmast efter regntiden, alla
glänsande och glatta. Det är tydligt att en hårbeklädnad
som skydd mot torka vore alldeles onödig för dessa växter,
hvilka antingen såsom de flesta enåriga endast lefva så
länge marken är vattendränkt, eller också såsom
lökväxterna vissna ner och i form af väl ombonade lökar djupt
nere i jorden genomlefva sommarens torka. En
egendomlig mellanform mellan de glatta vårväxterna och de
håriga sommarväxterna bilda några i medelhafstrakten
lefvande arter af släktena hökblomster (Hieracium), solvända
(Helianthemum) och stjärnvädd (Scabiosa). De utveckla
nämligen på våren en bladrosett, som är starkt hårig,
enär den skall härda ut och assimilera under hela den
torra årstiden, men den blomstängel, som spirar upp nästa
vår, är alldeles glatt, ty dess utveckling medhinnes under
den korta regnperioden. Anblicken af den glatta
blomstängeln, som skjuter upp från den håriga, bladrosetten,
är så egendomlig, att man i förstone är böjd att uppfatta
det hela som ett skämt af människor och ej som en .
nyttighetsinrättning af naturen.

En del hårbildningar, hvilka i motsats till de nu
afhandlade ej äro fylda med luft utan med urslem och
cellsaft, kunna dock äga betydelse som skyddsmedel mot för
stark transpiration, på den grund att de afsöndra s. k.
<i>eteriska</i> oljor. Man vet nämligen att ett luftlager, som är
uppfylt med dunsterna af eteriska oljor, i betydligt ringare
grad än vanlig luft genomsläpper strålande värme.
Betydelsen häraf ligger i öppen dag; i fall en växt omger
sig med ett sådant olj-mättadt luftlager, så skyddas den
under dagen mot allt för stark uppvärmning och under
natten mot för stark afkylning. Hårbildningar som
afsöndra eteriska oljor äro mycket allmänna hos de
rutaartade växterna, som i allmänhet bebo torra, vattenfattiga
trakter. Stundom afsöndras de eteriska oljorna ej af hår,
utan af celler, som endast genom ytterväggens ringa
tjocklek afvika från vanliga öfverhudceller; detta är fallet t. ex.
hos en del i egyptisk-arabiska öknen växande arter af
malört, blåklint- och röllike-släktena.

De hittills omnämnda anordningarna utesluta icke att
öfverhuden samtidigt äfven på annat sätt kan vara
värksam då det gäller skydd mot uttorkning. Ett mycket
vanligt fall är att öfverhuden blir ett slags vattenreservoar,
som, när så påfordras, afger sitt vatten åt närliggande
ömtåligare väfnader för att vid återinträdande
vattentillgång fyllas på nytt. Ofverhudcellerna, hvilka ej föra
klorofyll och sålunda ej assimilera, draga vatten till sig
med mindre kraft än den innanför liggande gröna väfnaden,
och när denna senare ej erhåller den nödiga
vattenmängden genom stammens ledande väfnader, tar den till sig
det vatten, som finnes i öfverhuden. Dennas celler falla
härvid i hop, så att ytter- och innervägg ligga tryckta
emot hvarandra, då däremot de gröna cellerna bibehålla
sin turgor, så att assimilationsarbetet kan försiggå ännu
en tid bortåt. När vattenbristen upphör, fyllas öfverhudscellerna 
på nytt med vatten och återtaga sin vanliga form.

Öfverhudens förmåga att värka som vattenreservoar
kan förstärkas på flerahanda sätt. Stundom sker det
därigenom att den närmast under denna liggande väfnaden
blir klorofyllfri och omdanas till en s. k. <i>vattenväfnad</i>, som
i detta fall spelar alldeles samma roll som öfverhuden
själf. En sådan vattenväfnad behöfver för öfrigt ingalunda
vara belägen omedelbart under öfverhuden, utan kan lika 
väl ligga i växtens inre. Detta är fallet hos en mängd
cactus- och fetknoppsarter, hvilkas förmåga att under
långa tider lefva utan vatten till stor del beror på
närvaron af en inre vattenväfnad, som i tider af vattenbrist
delar med sig åt assimilationsväfnaden af sitt rikliga, under
regntiden uppsamlade vattenförråd.

Synnerligen märkliga äro i detta afseende de
inrättningar, som påträffas hos en del växter från
egyptisk-arabiska öknen. Hos dessa förstärkes öfverhuden
därigenom att vissa af dess celler blåsformigt hvälfva sig
utåt, så att de stundom antaga formen af små
vattenkaraffiner med halsarna instuckna i öfverhuden. Särskilt
hos ett par arter af släktet gråmålla (Atriplex) uppträda
dessa bildningar, som man skulle kunna uppfatta som ett
slags hår, efter som de genom en tvärvägg äro skilda
från den öfverhudscell, som uppbär dem. De äro till att
börja med fylda med vatten, men allt efter som detta
afgifves skrympa de ihop och bilda till slut, sedan de fylt
sin uppgift som vattenreservoarer, ett tjockt,
pergamentartat täcke, som naturligtvis blir ett förträffligt skydd
mot vattenafdunstning. Anordningar i det stora hela
öfverensstämmande med de nu nämda finner man hos
några i samma öken växande resedaarter samt hos en
del korsblomstriga växter. Märkligast af alla är dock
säkerligen den bekanta isblomman (Mesembryanthemum
cristallinum). Hvem skulle väl kunna tro att denna växt,
som tyckes klädd i en dräkt af strålande iskristaller, i
sitt hemland “trånar i brännande ökensand!“  Och dock
är det så, ty isblommans hemland är den egyptisk-arabiska
öknens torra kuststräcka, och dess fagra kristallskrud är
endast en enkel nyttighetsinrättning, utan hvilken växten
ej skulle kunna lefva i sitt fädernesland. Hvad som
förlänar isblomman dess glittrande yta är nämligen ett slags
blåsformigt utstjälpta öfverhudsceller, som äro fylda af
vatten. Ger man strax efter regntiden akt på ett stånd,
som växer på sin naturliga växtplats i Öknen, finner man
att inom kort enskilda bläsor på det nedersta bladet börja
att skrumpna, snart drabbar detta öde allt flera, och när
slutligen alla blåsorna på ett blad skrumpit ihop, vissnar
bladet bort inom kort. Då kommer turen till bladet
närmast högre upp och därifrån till bladet ofvanför detta,
och så fortgår det tills slutligen äfven det sista bladet 
dör bort — men då har under tiden växten hunnit att
blomma, och fröna äro just färdiga att utsläppas.
Individen är död, men släktet är räddat.

Så olikartade de hittills skildrade skyddsinrättningarna
ha varit, ha de dock alla egentligen endast berört
öfverhuden. Det är emellertid ej blott på växtens yta som
klimatet trycker sin stämpel, tvärt om är hela växtens
form alltid beroende af de yttre förhållanden, under hvilka
växten lefver. Synnerligen utpräglat, om också mindre i
ögonen fallande är detta förhållande hos rotsystemet. De
växter, som lefva i trakter, där det året om finnes riklig
tillgång på vatten, äga ett jämförelsevis ringa utvecklat
rotsystem, ja, en del vattenväxter sakna rötter
fullständigt. Älven sådana ökenväxter, hvilka, såsom t. ex.
isblomman, under regntidens gyllene gråvädersdar upptaga
så mycket vatten att det räcker till för den återstående
lifstiden, äro ej i behof af vidlyftiga rotbildningar och
äga ej häller sådana. Annorlunda ställer sig saken för
de fleråriga stepp- och ökenväxterna. För dem är det
en lifsfråga att med rötterna kunna genomtränga en så
stor jordmängd som möjligt, ty ju större den uppsugande
ytan är, dess större blir vattenintäkten. Särskilt för
ökenväxterna är det af vikt att äga så djupa rötter som
möjligt. Det vatten, som under regntidens störtskurar
sipprar ned i jorden, afdunstar till en del, men rinner
delvis allt djupare ned, tills det slutligen stöter på en
ogenomtränglig klipphäll, där det, om djupet är
tillräckligt, kan kvarstanna oberört af sommarsolens strålar vid
en tidpunkt, då de öfre jordlagren uppvärmas till en
temperatur af 50—60 grader. Att nå ett sådant, djupt
beläget vattenlager är hvarje flerårig ökenväxts traktan och
sträfvan, och det är därför som rötterna hos dessa växter
dels skjuta alldeles lodrätt ned i jorden, dels uppnå en
längd, som man skulle vilja kalla onaturlig. En tysk
vetenskapsman, som särskilt undersökt växtligheten i
egyptisk-arabiska öknen, berättar, att det trots de
mödosammaste ansträngningar aldrig lyckats honom att
uppgräfva äldre stånd af fleråriga växter, men att i flera fall
enligt hans beräkningar roten varit mer än tjugo gånger
längre än stammen.

Liksom växtens förmåga att uppsuga vatten ökas ju
rikare det vattenuppsugande rotsystemet är utbildat, så
kan äfven dess förmåga att afge vattengas (transpirera)
inskränkas därigenom att den vattenafdunstande ytan
minskas. Detta kan ske på mångahanda sätt. Det
vanligaste är att bladen helt enkelt bli mindre och smalare,
hvarpå man lätt finner exempel, om man af samma växt
jämför ett stånd, som vuxit på en sandig och solig
växtplats, med ett, som vuxit i skugga. Sådana fall kan man
påträffa snart sagt hvar som hälst, men särskilt
utpräglat finner man detta förhållande t. ex. hos en del lin- och
timjanarter från mellersta Europa, hvilka på låglandets
torra slätter bära ofantligt mycket smalare blad än då
de växa i bärglandets dalar. Denna minskning af bladens
bredd kan drifvas så långt, att de till slut bli mer eller
mindre cylinderformiga. För växter, hvilka äro i behof
af skydd mot vattenafdunstning, är denna bladform
mycket fördelaktig, då samma bladmassa, hopprässad till en
rund cylinder, äger en flera gånger mindre yta än om
den vore utbredd i en tunn bladskifva. Man finner också
en sådan bladform just hos de växter, som lefva på
mycket torra och soliga platser, så t. ex. hos en mängd
på murar och klippor växande fetknoppar, hos aloë-arter,
och för öfrigt hos en mängd andra växter från de torra
trakterna af Kaplandet och Australien.

Ett ännu mera radikalt medel är det som naturen
tillgriper, då det gäller att skydda en del i de torra
trakterna af Amerika förekommande växter. Hos dessa
drifves minskningen af den vattenafdunstande ytan så långt,
att bladen alldeles försvinna och i stället blir stammen
tjock, grön och saftig, förses med klyföppningar och
öfvertar bladens göromål. De i våra boningsrum så ofta odlade
cactus-växterna äro exempel härpå. Deras hemland är
framför allt Mexico, Chili och södra Brasilien, där de
bebo trakter, som kanske äro de torraste jorden äger och
i hvilka under tre fjärdedelar af året ej en regndroppe
faller. Den assimilerande väfnaden utgöres endast af ett
tunnt lager i stammens omkrets, kringgärdande
kärlknippena och en ytterst rikt utbildad vattenväfnad, som
under torkperioden åt assimilationsväfnaden afger sitt under
regntiden uppsamlade vattenförråd.

Ej blott de cactus-artade växterna skydda sig på
detta sätt mot torkan. En mängd arter af sparris, reseda
och fågelörtsgruppen, men framför allt former inom de
fjärilblomstrigas familj uppträda i medelhafstrakten med
fullkomligt bladlösa, styfva grenar. På många af de torra
klippöarna kring Medelhafvets kuster utgöres hela
växtligheten knappast af mera än ett par bladlösa buskar,
som under den korta blomningstiden äro öfverhöljda med
vackra gullregnsblommor, men under resten af året nästan
tyckas vara utan lif. Äfven i Australien äro bladlösa
representanter för de fjärilblomstrigas familj mycket
vanliga, liksom äfven flera andra familjer här uppträda på
samma sätt.

Ett mycket egendomligt förhållande möter oss hos
en del akacia-arter och åtskilliga närstående växter,
hvilkas hemland är de torra trakterna af Australien. De äro
liksom de senast omtalade växterna bladlösa, så till vida
som en bladskifva hos dem ej kommit till utveckling,
men i stället har bladskaftet blifvit plattat och antagit
formen af ett aflångt, lancettformigt blad. Det
egendomliga med dessa skenblad eller fyllodier, som man äfven
kallar dem, är att de ej såsom vanliga blad äro utbredda
vågrätt i horisontalplanet, utan <i>stälda vertikalt</i>, d. v. s. på
kant. I stället för att såsom vanliga blad vända hela
bredsidan mot den brännande middagssolen, träffas
fyllodierna endast i öfre kanten af dessa lodrätt mot jorden
infallande strålar, hvarigenom de naturligtvis i betydligt
mindre grad än hvad annars skulle vara fallet äro utsatta
för uttorkning. Allt efter som solen sjunker och
glödhettan aftager, belyses fyllodiernas bredsida allt mera,
till slut träffa solstrålarna dem under rät vinkel, men
ögonblicket därefter har solen gått ned och faran för
uttorkning är därmed öfverstånden. Samma egendomliga
ställning som akaciornas fyllodier intaga äfven bladen hos
åtskilliga australiska arter af feberträdssläktet samt hos
en del representanter för den egendomliga familjen
Proteacæ, som på Australien tyckes ersätta barrträden. Det
är denna egendomliga bladställning, som i första hand
är orsaken till det bekanta förhållandet att skogarna i
Australien knappast gifva någon skugga.

Växter med sådana på kant stälda blad finner man
äfven på de torra, skoglösa slätter i Nordamerika, som
äro kända under namnet prärier. Särskilt utmärkt i
detta afseende är en till de korgblomstrigas familj hörande
växt, som benämnes Silphium laciniatum. Hos denna 
äro bladen ej blott stälda vertikalt, utan äfven riktade
så, att hvarje blad vänder den ena bredsidan mot solens
uppgång och den andra mot dess nedgång, och det ser
nästan ut, som om växten blifvit plattryckt i en präss
och sedan rests upp med alla bladskifvorna riktade i norr
och söder. Fördelen af en sådan anordning behöfver
efter hvad som redan nämts om de australiska
akaciaarterna ej vidare omordas, men hvad som förtjänar
påpekas är, att då den ifrågavarande silphiumarten växer
på fuktiga, skuggrika ställen, där den ej har att frukta
något af middagssolens strålar, kommer ej någon vridning af
bladen till stånd. På prärierna återkommer däremot
denna bladställning så regelbundet, att förhållandet för
länge sedan iakttagits af buffeljägarna, för hvilka Silphium
under mulna dagar fick tjänstgöra som kompass och af
hvilka den därför erhöll namnet kompassblomman. Äfven
en europeisk växt, nämligen moderplantan till vår odlade
sallat (Lactuca Scariola), intar, då den växer på torra,
soliga ställen, samma egendomliga bladställning som
kompassblomman.

Nästan ännu sinnrikare, om man får begagna ett
sådant ord om naturens omedvetna afpassningar, äro de
skyddsmedel, som förefinnas hos en mängd på torra
stepper växande gräsarter. Vid riklig vattentillgång äro
dessa växters blad platta eller något rännformiga, men
då vattenbrist inträder, vika de ihop sig på längden med
kanterna uppåt, så att de först antaga formen af en
takränna och slutligen bilda slutna rör. Bladets öfversida,
som hos dessa gräs är besatt med talrika klyföppningar
och dessutom äger en tämligen tunn öfverhud, kommer
härvid att bekläda rörets insida, där den ligger i godt
förvar mot sol och vind, och undersidan af bladet, som
saknar klyföppningar och är skyddad af en tjock
kutikula, utsattes ensam för dagens tunga och hetta. På
detta sätt kunna bladen vid bristande vattentillgång minska
sin transpirerande yta med hälften för att vid riklig
vattentillgång åter breda ut sig. Man är ännu ej fullt
ense om den mekanism, hvarigenom inrullningen kommer
till stånd, men i de flesta fall möjliggöres den utan tvifvel
genom närvaron af en s. k. svällväfnad, bestående af
tunnväggiga, vattenfylda celler, som grupperade till långa,
jämnlöpande lister sträcka sig omedelbart under 
hudväfnaden i bladets <i>öfversida</i>. Då vattnet tryter, afger
svällväfnaden sitt vattenförråd åt de närliggande väfnaderna,
dess celler skrympa ihop, så att bladets undersida, som
saknar svällväfnad, blir bredare än öfversidan, och
hoprullningen inträder. Äfven en till de läppblomstrigas
familj hörande växt, nämligen rosmarinen (Rosmarinus
officinalis), hvars hemland är medelhafsregionen, äger en
dylik svällväfnad, som sätter den i stånd att rulla ihop
sina  blad.

I vårt eget fädernesland, Sverge, som äfven med
afseende på torka och fuktighet äger ett modererat
klimat, finnas dock sträckor, där anordningar, afseende att
minska transpirationen, utgöra ett betecknande drag för
växtligheten. På de torra, jordfattiga klipporna i
bohuslänska skärgården utgöres växtligheten utom af ljung
hufvudsakligen af växter med trinda eller hoprullbara
blad, såsom fetknoppsarter (Sedurn acre, album, annuum,
anglicum), knafvel (Scleranthus annuus), gräs (Festuca,
Poa). En del växter, som annars äga blad med fullt
utvecklad skifva, uppträda på de torra strandklipporna med
nästan barrlika blad, t. ex. bärgssyran (Rumex Acetosella);
hästfiblans (Leontodon autumnalis) blad, hvilka ligga
tryckta tätt intill marken, äro på strandklipporna ofta
ovanligt djupt inskurna, med hvarje flik riktad uppåt,
hvarigenom bladet i sin helhet mindre utsattes för
middagssolen. Liknande iakttagelser kan man göra på
sandfälten i Skåne och på kalkklipporna på Ölands alvar, där
nedliggande växtsätt är ett utmärkande drag för hela
vegetationen, som härigenom söker undandraga sig
vindens uttorkande invärkan.

Där har då läsaren några exempel på de många
olika skyddsmedel, af hvilka växterna göra bruk, då det
gäller att skydda sig mot de faror, som ett torrt klimat
medför. Det vore en lätt sak att räkna upp ännu flera,
men då en uttömmande redogörelse vanligen stämplas
som tråkig, är det kanske rådligast att till det redan
sagda endast foga några ord om de skyddsmedel, som
man finner hos en del under mycket egendomliga
förhållanden lefvande växter, nämligen de s. k. epifyterna
eller trädbeboende växterna.

Från torra sandfält och kala klippor tänka vi oss då
bort till de tropiska ländernas väldiga urskogar, där palmer 
och bamburör, tamarind och lagerträd, omslingrade af
jättelika slingerväxter, bilda ett för solstrålarna
ogenomträngligt löfhvalf. Det råder i dessa skogar en
egendomlig, beslöjad dager, ett slags halfmörker, som för växterna
med deras okufliga begär efter ljus lätt kunde bli
ödesdigert. Djupast är naturligtvis skuggan nere vid själfva
marken; ju högre upp man klättrar på en stam, dess
ljusare blir det, och högst upp i trädens toppar råder
vanligt dagsljus. Dit upp är det också som växterna
bege sig, de klättra upp i trädtopparna, där de klänga
sig fast med sina rötter om grenarna — det är som hade
hela växtligheten ryckt hundra fot upp i höjden. Utom
för slingerväxterna är detta naturligtvis endast möjligt
för de växter, hvilkas frön lätt kunna föras upp i luften,
och man finner också att alla epifyters frön antingen äro
ytterst lätta, så att minsta vindstöt kan bortföra dem,
eller klädda med ett köttigt hölje, så att de för den skull
af apor och fåglar föras upp i trädens toppar, eller också
i besittning af en särskild flygapparat, bestående af en
hårpensel, ungefär som hos vår vanliga maskros. Ett frö,
som tack vare någon af dessa egenskaper fastnat i en
fuktig springa på stammen eller efter att ha passerat ett
djurs tarmkanal tillika med uttömningarna från denna
fastnat på en gren, kommer vid groningen att utvecklas
till en planta, som, hvad tillgången på ljus och kolsyra
beträffar, är mycket väl lottad Men växterna lefva ej
endast af ljus och luft, utan äfven af vatten med däri
lösta mineraliska beståndsdelar. Det tyckes nästan som
hade våra epifyter kommit ur askan i elden, då de för
att försäkra sig för bristen på ljus, till den grad vågat
utsätta sig för vattenbrist, att de till växtplats valt
trädtopparna och i stället för att borra sina rötter ned i
jorden, slå dem kring en torr trädstam.

Det förtjänar också anmärkas, att hvad som i första
hand gör lifvet möjligt för dessa epifyter, är det oerhört
fuktiga klimat, som råder i de tropiska urskogarna. I
trakter, där klimatet är torrt och luftens fuktighet ringa,
finnes ingen epifytisk växtlighet. Väl är det sant, att
man äfven hos oss finner växter, hvilka såsom våra
vanliga mossor kunna lefva på träd, men hvad som sätter
dessa växter i stånd härtill, är ej några särskilda
skyddsinrättningar, utan fast mera en egendomlig härdighet hos
dessa växters urslem. Det är oss redan bekant, att allt
lefvande urslem är genoindränkt med vatten, som
vanligen ej kan borttagas utan att urslemmets inre byggnad
förstöres. Har detta skett, kunna i urslemmet ej längre
försiggå de fysiska och kemiska processer, genom hvilka
lifvet kommer till stånd, med andra ord, cellen är död.
Det finns emellertid en mängd lågt stående organismer,
hvilka vid en långt gående intorkning endast försjunka i
ett slags tillstånd af hvila, utan att urslemmets kemiska
byggnad förstöres och som därför vakna till lif på nytt,
då de genomdränkas med vatten. Detta är bland annat
fallet med en mängd mossor och äfven med en del små
ormbunkar, hvilka i urskogarna uppträda som epifyter och
lika litet som mossorna behöfva några särskilda
skyddsmedel mot torka.

Detta är däremot händelsen med de flesta högre
växter som lefva epifytiskt. Hos en mängd af dessa
återfinna vi också de skyddsmedel, som vi redan förut lärt
känna, såsom en tjock kutikula, en filtartad hårbeklädnad
och särskilt en rikt utbildad vattenväfnad, som vanligen
är förlagd i bladen. Anmärkningsvärdt är att denna
vattenväfnad ofta fortfar att tillväxa långt efter det att
de öfriga väfnaderna i bladen nått sitt fullfärdiga tillstånd.
Unga, men fullt utvuxna blad äro därför stundom endast
hälften så tjocka som de äldre, redan gulnade bladen, och
denna skillnad i tjocklek beror endast därpå att
vattenväfnaden tilltagit. De gamla utlefvade bladen förvandlas
på detta sätt till värkliga vattenreservoarer, af hvilkas
vattenförråd de unga lifskraftiga bladen kunna draga
nytta. Man har bevisat detta genom ett mycket enkelt
experiment. Af en växt lades på ett mycket soligt ställe
dels afskurna gamla blad, dels hela grenar med
kvarsittande blad. Ännu efter en månads förlopp voro de
afskurna bladen lefvande och hade blott obetydligt
förtunnats, men de lika gamla, på stammen kvarsittande
bladen hade alldeles skrumpit ihop, enär deras
vattenförråd uppsugits af de unga bladen och stammen, som
under tiden tillvuxit betydligt. Den gamla generationen
hade dött och öfverlämnat åt den unga hvad den ägde
af värde.

Utvecklandet af ett på djupet gående rotsystem, som
hos ökenväxterna spelade en sä viktig rol, kommer äfven
till användning, särskilt hos en del till calla-familjen
hörande epifyter. Dessa äga då tvänne slags rötter, dels
korta fäströtter, som sno sig om trädgrenen, hvarpå
epifyten lefver, dels långa näringsrötter, som tillväxa
ofantligt snabbt nedåt i lodrät riktning och i regel förbli
ogrenade tills de nå marken, där de borra sig ned och
förgrena sig som vanliga rötter. Näringsrötterna kunna
uppnå en så enorm längd, att till och med en epifyt,
som befinner sig mer än hundra fot upp i luften, genom
dem kan nå förbindelse med marken. Den olika rol,
som fäst- och näringsrötter spela för växten, ger sig äfven
till känna i deras inre byggnad, i det nämligen i
fäströtterna hufvudsakligen de mekaniska väfnaderna nå en
stark utbildning, medan i näringsrötterna de vattenförande
kärlen äro synnerligen stora och talrika.

Ännu märkvärdigare är det medel hvarigenom några
andra till calla-familjen hörande växter förmå härda ut
uppe i trädtopparna. Äfven hos dem finnas särskilda
fäst- och näringsrötter, men i stället för att i form af
långa tåg förena växten med marken, böja sig
näringsrötterna utåt och uppåt, förgrena sig starkt och flätas
samman till ett slags korg, påminnande om ett fågelbo
och ofta upptagande en hel kubikfots rymd. På detta
af rötter bildade flätvärk samlar sig småningom ett helt
lager af s. k. humusjord; än fastnar ett nedfallande blad,
än en trädgren, än en fågels uttömningar, och i denna
småningom multnande massa, som alltjämt ökas, låter
växten hundratals rottrådar skjuta in. Ur flätvarkets
midt skjuter den korta stammen fram omgifven af blad,
som äro rosettformigt grupperade samt likaledes
uppsamla humus, och på detta sätt skaffar epifyten sig högt
uppe i trädtopparna en jordmån, som ej blott räcker
till dess egna behof, utan äfven efter hand blir
växtplatsen för mossor och små ormbunkar.

En egendomlig motsats till dessa växter bilda de
epifyter, hvilka höra till ananasfamiljen. Deras rötter äro
hvarken tjocka eller talrika, ja de kunna till och med
alldeles saknas, och där de finnas tjäna de endast till
att fästa växten vid trädstammen. De organ, som här
förse växten med vatten äro bladen. Dessa äro nämligen
oskaftade, rosettformigt anordnade vid basen af den korta
stjälken och sluta så tätt tillsamman, att en fullkomligt
vattentät tratt uppstår. Dessutom äro de nedtill
skedformigt utböjda, men upptill närmade hvarandra, så att
solstrålarna i det närmaste utestängas från trattens botten,
dit däremot regnvattnet lätt nedtränger. Den på detta
sätt bildade cisternen innehåller stundom en vattenmängd,
uppgående till mer än en liter, men på samma gång
allehanda smådjur, ruttnande blad o. d., af hvilka den
inneslutna vätskan erhåller en mörkt brunaktig färg. För
människor är naturligtvis detta vatten fullkomligt
odrickbart, men hvad som gör vattnet odugligt för människor,
ökar snarare dess näringsvärde för växterna, hvilka också
medels särskilda anordningar, allt för invecklade att här
kunna beskrifvas, tillgodogöra sig det i tratten inneslutna
vattnet.

Epifyterna utgöra ett synnerligen vackert
vittnesbörd om växternas stora förmåga att afpassa sig efter
yttre förhållanden på samma gång de visa huru skarpt
klimatet trycker sin stämpel på växtligheten. Man kan
knappast tänka sig någon större motsättning än de
sydamerikanska urskogarna med sina ogenomträngliga
löfhvalf, där hundratals epifyter klängt sig fast, och de
australiska skogarna, där trädens glesa, kantstälda
löfvärk lemnar fri passage åt middagssolens brännande
strålar. Lundörterna å ena sidan med sina tunna blad och
sin spensliga växt, och å andra sidan cactusväxterna med
sina klumpiga, otympliga former visa äfven i huru hög
grad de yttre förhållandena invärka på hela växtens
gestalt. Det har sin betydelse att fasthålla detta, då det
ju ännu i våra dagar ofta predikas den läran, att de
organiska varelserna ej äro framgångna enligt naturens
vanliga lagar för orsak och värkan, utan att deras gestalt
och form har sin grund i en s. k. idé eller skapartanke.
Man föreställer sig att en cactus är så beskaffad som den
är, ej därför att klimatets torrhet tvingat växten att
antaga en sådan form, utan därför att nu en gång en sådan
form runnit skaparen i hågen — en uppfattning, som
tydligen ej är förenlig med nutida naturforskning.

<tab><tab><tab><tab><tab> —————
</chapter>

<chapter name="3. Skydd mot för starkt ljus">
<big>3.  Skydd mot för starkt ljus.</big>

<small>Behåring. — Vertikal bladställning. — Färgämne i öfverhuden.</small>

Ett mera slående bevis på ljusets oumbärlighet än
de nyss omtalade epifyternas lefnadssätt kan man
svårligen finna i naturen. En skara af de mest olikartade
växter har lämnat den fäderneärfda torfvan, upphört att
gräfva ned sig i jorden och med fara för lif och lemmar
anträdt en himmelsfärd på öfver hundra fot, alla följande
samma lösen: mera ljus!

Men allting här i världen har sin afvigsida, till och
med ljuset. Lika oumbärlig som en viss ljusmängd är
för växtens lif, lika skadligt värkar en allt för stark
belysning, Man har jämfört växternas gröna väfnader
med näthinnan i människans öga, och detta icke utan
skäl, ty i båda dessa bildningar åstadkommer solljuset en
kemisk process, i den gröna bladväfnaden stärkelsebildningen 
och i näthinnan den kemiska process, som tack
vare synnervens förmedling i hjärnan ger upphof till en
synförnimmelse. Men liksom vårt öga bländas, då vi
stirra in i solen eller då en skarp blixt slår förbi, så
tåla ej häller växterna huru starkt ljus som hälst. En
ormbunke, som ursprungligen vuxit i djup skugga, blir,
om den flyttas ut i solen allt blekare, ifrån att ha varit
alldeles mörkgrön blir den ljusgrön och till slut alldeles
gul, och denna färgförändring beror därpå att klorofyllet
har förstörts. Under årtusenden hade ormbunken fått
vänja sig vid att lefva på mycket små ljusmängder, dess
klorofyll, som blifvit lika känsligt för ljus som en ugglas
ögon, tålde liksom denna ej fullt dagsljus och blef
förstört, då växten ej kunde fly tillbaka till sin skuggiga
hemort.

Den i våra bokskogar vanliga myssikan (Asperula
odorata) är ett exempel på samma sak. Hugges bok
skogen ned, kan man redan efter ett par veckor få se
huru myssikans förut mörkgröna blad ha gulnat, och
hela växten tycks vilja tyna bort. Samma öde drabbar
äfven en del andra lundväxter, om de beröfvas den skugga
de äro vana vid. En mängd alger, som lefva djupt nere 

på hafsbotten och först nås af de på sin väg genom
vattenmassan starkt försvagade solstrålarna, gulna och dö om
de föras upp till hafsytan, beroende därpå att klorofyllet
förstöres genom för starkt ljus.

Det gäller sålunda för växten att vaka öfver att
solstrålarna ej handskas så häftigt med klorofyllkornen, att
de dö i stället för att föda stärkelse. Icke så få växter
äro i detta fall fullkomligt värnlösa. Naturen tar ej
människans framfart med i räkningen; där hon härjar
skogarna, dör den ursprungliga växtligheten till stor del
ut, ty många af skogsväxterna tåla lika litet att lefva i
solen som vattenväxterna att lefva på land. I sådana
trakter däremot, där solen under en stor del af året lyser
från en ständigt klar himmel, kan man hos växterna spåra
tydliga anordningar till skydd mot för starkt ljus. Samma
hårbeklädnad, som skyddar en ökenväxt mot alltför stark
vattenafdunstnmg, dämpar äfven de i de gröna väfnaderna
inträngande solstrålarna, som annars säkerligen skulle
förstöra klorofyllet. Den egendomliga bladställning som
vi redan lärt känna hos Australiens akacior och feberträd,
präriernas kompassväxter o. s. v. är påtagligen också ett
utmärkt skyddsmedel mot för starkt ljus, och detsamma
gäller om en mängd af de anordningar, som skydda växten
mot för stark vattenafdunstning.

Det ges emellertid äfven anordningar, hvilkas gagn
i och för minskandet af transpirationen säkerligen är
ringa eller intet, men som dock ega betydelse såsom
skyddsmedel för klorofyllet. Dit hör i främsta rummet
utbildningen af ett blått eller rödt färgämne, som inlagras
i öfverhudens cellsaft. En sådan blå-eller rödfärgad
öfverhud genomsläpper vissa slags solstrålar, men andra icke
och skyddar den klorofyllförande väfnaden mot för starkt
ljus, alldeles som ett blått glas gör det möjligt för vårt
öga att betrakta solen utan att bländas. Det är också
hufvudsakligen på soliga platser som man finner växter
med dylika färgade blad; ju starkare solljus växten har
att uthärda dess skarpare blir färgningen, och det är
ingalunda ovanligt att samma växt allt efter omständigheterna 
kan uppträda med rent gröna eller färgade blad.
Den äfven hos oss stundom odlade kryddväxt, som är
känd under namnet kyndel (Satureja hortensis), äger då
den växer på skuggrika ställen rent gröna blad, i hvilkas 
öfverhudsceller endast obetydliga, knappt märkbara mängder
af ett blått färgämne finnas inlagrade. En lärd
vetenskapsman sådde emellertid denna växt i en trädgård,
som han låtit anlägga i Tyrolens alper på en höjd af mer
än två tusen meter öfver hafvet, där solljuset liksom i alla
andra alptrakter värkar ofantligt mycket starkare än på
låglandet och i dalarna. Det visade sig då att färgämnet
i öfverhuden ökades så betydligt att snart både stjälkar och
blad färgades violetta, och den på detta sätt förvandlade
kyndeln trifdes förträffligt på sin nya växtplats. Men jämte
kyndeln hade den lärde äfven sått en del andra
låglandsväxter och bland dessa det vanliga linet. Det grodde
och kom upp, men de unga linplantorna förmådde ej
uthärda alptraktens starka solljus, bladen blefvo gula, och
hela växten dog bort, innan den hunnit blomma. Och
samma öde drabbade nästan alla de låglandsväxter,
hvilka ej genom utbildning af färgämne i öfverhuden voro
i stånd att skydda sig mot den starka belysningen, under
det att däremot de växter, som ägde denna förmåga,
trifdes förträffligt. Äfven i andra trakter, hvilkas klimat är
vidt skilt från fjällens, men där en stark belysning hotar
att förstöra klorofyllet, finner man växter med samma
slags skyddsinrättningar som kyndeln, ehuru naturligtvis
härmed ej är sagt att närvaron af rödt färgämne i
öfverhuden alltid åsyftar skydd mot för stark belysning.

Den rörelseförmåga, som man på senare tider
iakttagit hos klorofyllkornen, kan äfven uppfattas som en
skyddsinrättning mot för stark belysning eller åtminstone
som ett medel att reglera ljustillflödet. Man har
nämligen funnit att klorofyllkornen allt efter som ett blad är
utsatt för starkare och svagare belysning ändra plats i
cellen, så att de i starkt solljus lägga sig utmed de 

<img id="5253">Fig. 5. 
<small>Några celler ur “andmatens“ (Leman) blad, till vänster i mörker eller svag belysning, till höger i direkt solljus; strålarna tänkas infalla ofvanifrån.</small></img>

cellväggar, som äro stälda i de infallande solstrålarnas
riktning, men i svagare belysning däremot draga sig till de
väggar, som under rät vinkel träffas af solstrålarna (fig. 5).
<img></img>
Samtidigt ändras äfven klorofyllkornens form: i svag
belysning, då de ligga utmed den af strålarna träffade väggen,
platta de ut sig för att kunna vända så stor yta som
möjligt åt solljuset, men i motsatta fallet, då de dragit
sig undan till den med solstrålarna paralella väggen,
afrunda de sig och krympa i hop. Solljuset är den kraft,
som kommer klorofyllkornen att arbeta fram stärkelse
liksom ångan sätter en ångmaskin i gång, men liksom
ett allt för starkt ångtryck kommer maskinen att arbeta
ojämt och till slut att brista sönder, påvärkas äfven
klorofyllkornet i sitt assimilationsarbete ofördelaktigt af för
starkt solljus, och det är för att detta må undvikas som
de nu beskrifna läge- och formförändringarna komma till
stånd. På hvad sätt detta sker, är ännu ej fullt utredt,
men det antages allmänt att klorofyllkornen ej på egen
hand kunna sätta sig i rörelse, utan drifvas fram af själfva
urslemsmassan, som af växlingar i ljusstyrkan föranledes
att ändra form och härvid drager klorofyllkornen med sig.

<tab><tab><tab><tab><tab> —————
</chapter>

<chapter name="4. Skydd mot vinden">

<big>4.  Skydd mot vinden.</big>

<small>Mekaniska väfnader. — Närvering. — Bladskaftens betydelse.</small>

Det är oss redan bekant, att ändamålet med växternas
sirliga och behagfulla växt är att utsätta så stor yta som
möjligt för solstrålarnas invärkan. Från denna synpunkt
är bladens tunnhet och stammens uppåtsträfvande växt
ingenting annat än idel nyttighetsinrättningar. Men från
en annan synpunkt kan det tyckas som vore växternas
graciösa form mindre fördelaktig, ja rent af äfventyrlig.
Det är nämligen klart, att ju högre stammen skjuter upp,
dess mera utsattes den för vindens invärkan, och ju tunnare
bladen äro, dess lättare slitas de sönder af blåsten. Men
samma vindstöt, som trasar sönder en flagga och kommer
ett segel att remna, förmår knappt att knäcka ett grässtrå 
eller rycka ett enda darrande blad ur aspens krona; 


äfven i detta hänseende äga växterna skyddsinrättningar,
som sätta dem i stånd att trotsa yttervärldens angrepp.
Det är till dessa <i>skyddsmedel mot vinden</i>, som vi nu öfvergå.

Till en viss grad utgör själfva turgorn (cellsaftens
tryck på urslemssäcken och cellväggen) den kraft som
håller en stängel upprätt. Men turgorn är såsom vi
redan veta i hög grad afhängig af yttre förhållanden och
påvärkas utom af torka äfven af ihållande blåst, med
andra ord den försvagas just när den som bäst behöfdes.
Hos alla högre växter finnas därtör särskilda element,
som ha till uppgift att stödja och upprätthålla växten.
Särskilt utmärkande för dessa s. k. <i>mekaniska väfnader</i> är
att cellernas väggar äro ovanligt tjocka samt dessutom i
regeln <i>förvedade</i> (försedda med inlagringar af vedämne),
hvarigenom de erhålla en ovanlig grad af fasthet. 
Dessutom äro cellerna tämligen starkt utdragna på längden
och ha ofta förlorat sitt lefvande cellinnehåll. — Hos träd
och buskar upptaga de mekaniska väfnaderna (veden)
vanligen större delen af stammen, och de celler, hvilka
leda beredda näringsämnen, förlöpa mellan barken och
vedcylindern. Hos en mängd örtartade växter och hos
palmerna förlöpa däremot i stammen <i>kärlknippen</i>, d. v. s.,
strängar, som dels utgöras af sträckta, förvedade celler,
dels af näringsledande element. Kärlknippena sträcka
sig från roten upp genom stammen och gå ut i bladen,
där de förgrena sig och bli synliga i form af närver
De väfnader, hvilka ligga mellan kärlknippena och
hudväfnaden och hvilkas uppgift hufvudsakligen är att bereda
och förvara näringsämnen, kallas med ett gemensamt
namn <i>grundväfnad</i>. 

Man har på senare tider uppvisat att de mekaniska
väfnaderna i växten äro anordnade efter alldeles samma
principer som byggmästare och ingeniörer följa vid
uppförandet af brohvalf, pelargångar o. s. v. En närmare
redogörelse för hithörande förhållanden skulle emellertid
taga för stort utrymme i anspråk, och dessutom vore det
oriktigt att uppfatta de mekaniska väfnaderna uteslutande
som skyddsmedel mot yttervärlden. Ty dessa väfnader
skulle otvifvelaktigt funnits till, äfven om aldrig en vindkåre
strukit fram öfver jordytan; en trädstam, hvilken liksom
en pelare uppbär kronan, måste kunna uthärda starkt
tryck ofvanifrån, en gren, som går ut i sned eller 
horisontal riktning, måste för att kunna uppbära bladmassan
äga en ej ringa böjningsfasthet, ett fruktskaft, som
uppbär en hängande frukt, måste vara hållfast o. s. v. Alla
dessa fordringar på stadga och hållfasthet stegras
emellertid i väsentlig mån genom vinden, och det är ganska
säkert att de mekaniskt värksamma väfnaderna i växten
skulle te sig helt annorlunda, om det på jorden alltid
rådde vindstilla.

Mindre omtvistbara äro de skyddsinrättningar mot
vindens framfart, som man träffar hos bladen. Det är
oss redan bekant, att de upphöjda ränder, hvilka på
bladens undersida träda fram i form af närver, ej äro annat
än kärlknippen, som till sin byggnad på det hela taget
öfverensstämma med dem i stammen. Liksom dessa
senare ha till uppgift att leda näringsämnen genom
stammen, förse närverna bladen med vatten och mineraliska
salter samt befria dem från redan beredda näringsämnen
(stärkelse och socker), och för att detta må ske så raskt
och fullständigt som möjligt genomsätta de i form af
ytterst fina förgreningar snart sagt hvarje punkt af
bladytan. I små tjocka blad tagas närverna uteslutande i
anspråk såsom näringsledande element, men i stora blad
med utbredda bladskifvor få de äfven andra rent
mekaniska uppgifter. De egentliga blad väfnaderna äro
nämligen i regeln så tunnväggiga och mjuka, att hela bladet
lätt skulle falla ihop, om ej närverna hölle det utspänt,
ungefär som fjädrarna spänna ut ett paraply. Dessutom
skulle äfven en ganska lindrig vindstöt ohjälpligt trasa
sönder en bladskifva, om ej särskilda anordningar funnos
för att förekomma en sådan olycka. För detta ändamål
förstärkes först och främst själfva bladkanten därigenom
att öfverhudscellerna här förses med en tjock och fast
kutikula och dessutom fortlöper vanligen kring hela
bladets omkrets under öfverhuden ett stråk af starka
bastceller, som särskilt äro väl utvecklade i bladvinklarna
hos flikiga blad. Äfven i själfva närvernas förlopp kan
man, så växlande detta än är, spåra en tydlig sträfvan
att skydda bladet mot en från kanten gående
söndertrasning. En mycket vanlig form af närvförgrening är
den, som man finner t. ex. hos näckrosens och
valnötsträdets blad: från en stark medelnärv utlöpa sidonärver,
af hvilka hvar och en bågformigt böjer sig framåt och
ansluter sig till den närmast framom liggande närven — 
en anordning, hvars mekaniska fördelar lätt inses. En
annan, något mindre ändamålsenlig form af närvering
finner man t. ex. hos den vanliga gurkväxten, i hvars
blad sidonärverna och deras förgreningar löpa rakt ut till
bladkanten, där de slutligen förena sig genom svaga
tvärförbindelser. En tredje form möter oss hos liljor och
gräs, hvilkas långsträckta, smala blad genomsättas dels
af en i midten förlöpande medelnärv och dels af
sidonärver, som från bladets nedre del gå paralellt med
medelnärven samt slutligen ända ut i bladspetsen. Det ges
äfven många andra former af närvering, mer eller mindre
ändamålsenliga, men i regeln goda nog att hindra vinden
att trasa sönder bladskifvan. Ett egendomligt exempel
på motsatsen erbjuda bananerna och närstående växter,
hvilkas jättelika blad äro försedda med en medelnärv,
från hvilken talrika sidonärver utgå till bladkanten utan
att där träda i förbindelse med hvarandra. Då vinden
sliter i dessa blad, trasas de sönder ända in till
medelnärven — ett förhållande, som bättre än alla
räsonnemang visar det oändamålsenliga i deras byggnad.

Det finnes äfven en annan omständighet, som på tal
om skyddsmedel mot vinden förtjänar att tagas i
betraktande. Ett allmänt återkommande drag hos växterna
är att små eller smala blad sitta omedelbart fästa vid
stjälken, då däremot blad med stora, utbredda skifvor äro
skaftade. Fördelen häraf ligger i öppen dag, ty ett blad,
som tack vare ett elastiskt skaft kan svaja af och an och
så att säga rätta kappan efter vinden, är naturligtvis
mycket mindre utsatt för att söndertrasas af blåst än ett
lika stort blad, som är fäst omedelbart på en
jämförelsevis orörlig stam.

Oafsett sin benägenhet att söndertrasa bladen, kan
äfven vinden bli farlig för växterna därigenom, att den
kan bidraga till åvägabringandet af en allt för stark
vattenafdunstning. En hvar känner till, huru mycket
snabbare uthängda våta kläder torka i blås väder än i
vindstilla, och detsamma, som gäller om linne och ull,
gäller äfven om ett blads vattendränkta cellväfnader. De
skyddsmedel, som härvid kunna komma i betraktande, äro 
emellertid redan afhandlade, och vi öfvergå därför till de
skyddsmedel, genom hvilka växterna skydda sig mot
<i>köldens</i> skadliga invärkningar.

<tab><tab><tab><tab><tab> —————
</chapter>

<chapter name="5. Skydd mot köld">

<big>5. Skydd mot köld.</big>

<small>Förfrysning. — Snöns betydelse som skydd. — Knoppfjäll. — Stark 
kutikula; behåring. — Växternas sömn; sensitivan.</small>

Det yttre förloppet, då en växt förfryser, är allt för
känt för att här behöfva omordas. Om de förändringar,
som af frosten förorsakas i växtens inre, hade man länge
en alldeles falsk uppfattning; man trodde nämligen, att
vattnet i cellernas inre frös till is och att cellerna
härigenom sprängdes sönder och förstördes, eftersom vattnet
i motsats till andra kroppar utvidgar sig, då det
öfvergår från flytande till fast form. Senare undersökningar
ha emellertid ådagalagt att bildningen af is aldrig tar sin
början i cellens inre, utan att vattnet vid frysningen
prässas ut ur cellerna och som kristallformiga nålar
afsätter sig i cellmellanrummen. Isbildningen som sådan
är därför ej orsaken till växternas förfrysning, och detta
förklarar i viss mån det egendomliga förhållandet, att det
ej alltid behöfs en temperatur under vattnets fryspunkt
för att en växt skall dö af köld. Å andra sidan kunna
många växter utan att skadas tåla en ganska långt
gående isbildning i cellmellanrummen, ja, somliga fjällväxter
kunna till och med bli så styfva af köld, att de springa
sönder som glas, när man vidrör dem, och ändå lefva upp
på nytt så snart solen tinar upp dem. Af särskild vikt
är emellertid det sätt, hvarpå upptinandet försiggår, ty
många frusna växter, som vid sakta upptining kunna
behålla lifvet, dö ohjälpligt om de hastigt bringas i ett
varmt rum. Man är ännu ej fullt på det klara med på
hvad sätt kölden egentligen åstadkommer de rubbningar
i urslemmets inre byggnad, som göra växten oförmögen
att lefva; i somliga fall synes döden förorsakas af 


vattnets utträde ur cellen, men detta är visst icke alltid
fallet.

Det framgår redan af det sagda i huru olika grad
olika växter förmå uthärda köld. Ett besök i trädgården
efter en frostnatt är tillräckligt för att ådagalägga detta:
en köld, som ej gått ned lägre än till — 2 till 3° C, har dock
varit stark nog att förstöra dahlior och gurkväxter, under
det att däremot tusenskönor, narf m. fl. stå fullkomligt
friska. Till och med samma växt kan allt efter som den
odlas vid högre eller lägre värmegrader göras olika
mottaglig för köld. Så har man funnit att groddplantor, som
uppdragits vid 18—20° C, mycket lättare dukade under
för köld än andra stånd af samma art, som fått gro vid
8° C, och några stånd af korsörten (Senecio vulgaris)
och hvitgröet (Poa annua), som under december månad
fördragit en köld af — 9° C, dogo, sedan de fjorton
dagar varit i varmt rum, redan vid — 7° C. Hvad som
härvidlag vållat skillnaden är svårt att säga, ty om några
särskilda skyddsinrättningar mot köld, som utbildats i
ena, men indragits i andra fallet, kan det ej gärna vara
tal. Lika litet kan man hos många fjällväxter upptäcka
några särskilda anordningar, som vore att uppfatta som
skyddsmedel mot köld, ty just detta att ranunklar och
gentianor uppe på fjällen genom köldens invärkan stelna,
så att de bli spröda som is, visar bäst att dessa växter
ej äga särskilda anordningar för att hålla kölden borta.
En del växter från de varma delarna af Sydamerika, som
i sitt hemland säkerligen skulle ha föga gagn af
skyddsinrättningar mot köld, kunna dock i vårt land fördraga en
temperatur af — 7° C, och på så lågt stående organismer,
som de s. k. bakterierna, har ej en köld af — 113° C.
något menligt inflytande. Man måste i sådana fall
tänka sig att motståndskraften mot köld har sin grund
i själfva urslemmet, hvars byggnad hos växterna ifråga
ej förstöres genom de af kölden förorsakade fysiska och
kemiska invärkningarna.

En annan omständighet, som ej får lämnas ur sikte,
då det gäller växternas skydd mot köld, är att i trakter
med kallt klimat själfva <i>snön</i> för växterna bildar det
kanske säkraste värnet mot förfrysning. Snömassorna,
hvilka som ett tjockt täcke breda ut sig öfver jordytan,
hindra denna från att utstråla sitt värme i luften, som 
därför kan afkylas högst betydligt, utan att den snötäckta
marken förlorar så mycket värme. I polartrakterna, där
under långa tider råder en oafbruten köld, kan naturligtvis 
snön ej hindra att den låga temperaturen så småningom
tränger ett godt stycke ned i jorden; så t. ex. fann man
på den plats, där Vega-expeditionen öfvervintrade, jorden
trots ett tjockt snötäcke afkyld till — 20° C. Desto
viktigare är snöns skyddande förmåga i Skandinavien och
i mellersta Europas fjälltrakter, där på många ställen
jordlagren under snön knappast afkylas under ± 0°, oaktat 
i luften rådt stark köld.

Det är tydligt att ett sådant snötäcke gör särskilda
skyddsinrättningar mot köld till en viss grad öfverflödiga
för växten. Ett gemensamt drag hos alla i nordliga
trakter lefvande växter är emellertid dels deras krypande
eller tufformiga växtsätt, dels den starka utvecklingen af
underjordiska organ, som står i samband med deras
motvilja för att sträcka ut grenarna fritt i luften. En
videart t. ex. (Salix lanata), som i våra svenska fjälltrakter
når en höjd af tre alnar och därutöfver, kryper på Nowaja
Semlja ned i jorden, där man kan följa dess stam 10—12
alnar i horisontal riktning. I kalla trakter är ett sådant
växtsätt fördelaktigt, enär det låter växten komma i
åtnjutande af jordens värme i betydligt större grad än hvad
fallet skulle vara, om den sträckte sina grenar fritt ut i
luften. Samma nedliggande växtsätt möter oss hos
växterna i mellersta Europas fjälltrakter, där till och med
en art af tallens annars så oböjliga släkte smittas af det
allmänna kryperiet och växer jämnsides med marken,
äfven då dess stam når en tjocklek af 20 cm. i
genomskärning. När snön faller och lagrar sig på grenarna,
tyngas dessa ned mot marken, öfversnöas och ligga
sålunda i godt förvar öfver vintern.

Flertalet af våra nordiska träd låta emellertid ej
böja sig på detta sätt, utan måste anlita andra medel för
att värna sig mot kölden. Särskilt skyddsbehöfvande
äro stamspetsarna med sina knoppar, och dessa omgifva
sig därför med de brunaktiga, läderartade bildningar, som
äro kända under namnet knoppfjäll. Dessa anläggas på
hösten, men kvarsitta hela vintern och omsluta som fasta
tätt åtsittande höljen stamspetsen med dess outvecklade
blad; först på våren, då knoppen slår ut, affalla de. Till 
sin natur äro knoppfjällen ingenting annat än ombildade
blad, som mist sin uppgift att assimilera och i stället
utbildats till skyddande (värme-oledande) organ. Så enformigt
deras yttre ter sig, är dock den inre byggnaden mycket
växlande; hos pilarterna t. ex. är det själfva öfverhuden
och särskilt dennas yttervägg, som når en rent af
kolossal tjocklek och utgör det förnämsta skyddet; hos boken
fyllas öfverhudscellerna fullständigt af ett hartsartat
ämne, och knoppfjällens inre utgöres af starka bastceller,
som förläna organet en hög grad af fasthet och härdighet.
Hos somliga poppelarter hopkittas de olika knoppfjällen
medels hartsartade ämnen; hos andra, t. ex. hästkastanjen,
finnas på öfverhudens yttersida särskilda körtlar, som
afsöndra en blandning af gummi och harts, hvaraf fjällens
yta öfverdrages. Lindens knoppfjäll utgöras af en
tämligen tunnväggig och i och för sig värnlös vätnad, men i
denna väfnad finnas ovanligt stora och talrika cellhåligheter, 
fylda med slem, som här tjänstgör som värme-oledare;
hos almen uppträder korkbildning o. s. v. — Äfven de
unga grenarna, hvilka ej såsom stammen omges af ett
tjockt och skrofligt korklager och inte häller som de
örtartade växterna under vintern äro täckta af snö, erhålla
ofta ett välbehöfligt skydd därigenom att cellerna i det
yttre barklagret förses med starkt förtjockade
(kollenkymatiska) väggar.

En egendomlighet, som om vintern kommer samtliga
träd och buskartade växter väl till pass, består däri att
stammen leder värme betydligt lättare i sin längdriktning
än på tvären. Man kan visa detta genom ett mycket
enkelt experiment. Sätter man en uppvärmd
strumpsticka eller dylikt rakt emot en glasplatta, som man förut
öfverdragit med ett tunnt vaxlager, smälter naturligtvis
vaxet i stickans närhet, och den härigenom uppkomna
fläcken är alldeles rund, enär värmet fortplantat sig lika
lätt åt alla håll i glasskifvan. Men gör man samma
försök med ett jämnhyflat trästycke, skall man finna att
den fläck, på hvilken vaxet smält, ej är rund, utan aflång,
den bildar en s. k. ellips, hvars längsta axel är riktad åt
samma håll som fibrerna i trästycket. I denna riktning
fortplantar sig sålunda värmet lättare än på tvären. för
träd och buskar blir det härigenom möjligt att bättre än
annars draga nytta af den blida temperatur, som råder 
under snön, ty om också en del af de underjordiska
delarnas värme strålar ut i luften genom stammens nedre
delar, fortplantas dock en stor del värme uppåt kronan.

Det är för öfrigt egendomligt att se huru samma
anordningar, hvilka skydda växten mot för stark
uppvärmning, äfven kunna skydda den mot köld. En tjock
kutikula, som utgör ett så ofta anlitat medel mot för stark
vattenafdunstning, kan äfven värna bladen mot köld och
uppträder därför ej blott hos de i ett torrt klimat lefvande
växterna utan äfven hos dem, som i ett kallt klimat äga
öfvervintrande blad, såsom barrträd, mistel, buxbom, järnek
o. s. v. Sak samma gäller om behåring, hartsafsöndring
o. d. Äfven en hoprullning af bladen, som hos många
gräs utgör ett så förträffligt värn mot farorna af för stark
uppvärmning, kan i andra fall tjänstgöra som skyddsmedel 
mot köld. Exempel härpå äro bland många andra
crocusbladen, som då de på våren skjuta upp ur jorden
äro rännformigt hoprullade, så att den tunna transpirerande 
väfnaden ej är utsatt för den kalla vinterluften,
och först vika ut sig sedan faran för nattfroster är
öfverstånden.

Fullt genomgående är denna öfverensstämmelse mellan
crocus- och gräsblad icke, ty sedan crocusbladen en
gång bredt ut sig, kunna de ej vika ihop sig, om kölden
skulle bli än så stark, då däremot gräsbladen allt efter
behof kunna antaga än den ena, än den andra formen.
Det finnes emellertid en del — eller rättare sagt en
mängd — växter, hvilkas blad genom att utföra värkliga
rörelser skydda sig mot kölden. Redan på de gamla
romarnes tid — således för omkring tvåtusen år sedan
— hade man sig bekant att en del växters blad under
natten intaga en ställning helt olika den, hvari de
befinna sig om dagen. Den förste, som närmare studerade
denna egendomliga företeelse, var vår berömde landsman
Linné, som i sin afhandiing “Somnus plantarum“ (växternas 
sömn) uppräknar ett trettiotal växter från olika
familjer, alla utmärkta därigenom att deras blad nattetid
böja sig vare sig uppåt eller nedåt, men alltid så att
bladskifvan kommer att intaga en tillnärmelsevis vertikal
ställning (fig. 6). Med sina hopfälda blad gör växten
intrycket af att befinna sig i ett tillstånd af hvila och
man har också betecknat denna företeelse som växternas 
sömn, ja, en af Linnés lärjungar egnar åt företeelsen ett
helt poem:

<poem>Att späda plantor gå till ro,
Att liksom vi de trötta blifva
Och sig till sängs mot kvällen gifva
Hvem skulle väl ha kunnat tro?</poem>

<img id="5254">Fig. 6. 
<small>En ärtväxt (Desmodium gyrans) i vaket (A) och sofvande tillstånd (B).</small></img>

Växternas sömn har i senare tider undersökts af den
berömde naturforskaren Darwin, som iakttagit densamma
hos flera hundra olika växter, af hvilka de flesta tillhöra
ärtväxterna och närstående familjer. Den i vårt land så
vanliga hvitklöfvern (Trifolium repens) är ett exempel
på en sådan med sömnförmåga utrustad växt: om dagen
stå de tre småbladen utbredda i samma plan, men om
natten böja sig de båda sidostälda småbladen mot
hvarandra och uddbladet lägger sig som ett tak öfver dem
båda. Liknade rörelser finner man hos den vanliga
harsyran (Oxalis), honungsklöfvern (Melilotus), krassen
och hos många andra.

Hvad orsaken till dessa egendomliga rörelsefenomen
beträffar kan det numera anses faststält att det i första
hand är närvaron eller frånvaron af ljus, som värkar
bestämmande härvidlag; i många fall har man äfven kunnat
vid bladens fästpunkter påvisa bestämda organ, genom 
hvilkas förmedling rörelsen kommer till stånd. Det inre
förloppet härvidlag är emellertid ännu till stor del höljt
i dunkel, om också en del företeelser, som vi framdeles
komma att beröra, kasta en smula ljus öfver dessa
rörelsers natur. Bättre underrättad är man då om det
gagn, sofvandet medför för växten. Man vet nämligen
att ett horisontalt stående blad under klara, kyliga nätter
kan utstråla så mycken värme mot den kalla himlarymden 
att dess temperatur kan sänkas 5—8 grader under
den omgifvande luftens. Redan vid en lufttemperatur af
5—6° C. kan således fara för förfrysning inträda, och det
är just för att undvika detta som bladen ställa sig
vertikalt, så att värmeutstrålningen ej sker uppåt mot den
kalla natthimlen utan åt sidorna, där temperaturen är.
blidare. Darwin har också genom experiment ådagalagt
sofvandets gagn för växten. Efter att först medels nålar
o. d. ha beröfvat en del blad möjligheten att intaga den
sofvande ställningen, utflyttade han en mängd växter,
bland andra den vanliga harsyran, i det fria under klara
vinternätter, med 2—3 graders köld; det visade sig då
att de blad, som hindrats från att sofva, alltid ledo
betydligt mer af frosten än de andra. Vid ett försök, som
anstäldes med den vanliga harsyran förfröso t. ex. 8 %
af de blad, som sofvit under natten, men af dem, som
hindrats därifrån, 63 %.

En växt, hos hvilken skillnaden mellan sofvande och
vaken bladställning finnes synnerligen skarpt utpräglad
ar den i våra boningsrum och växthus ofta odlade
sensitivan (Mimosa pudica). Om dagen äro denna växts blad
utbredda och äga det utseende som fig. 7 a angifver;
om natten däremot böjer sig hvarje småblad emot det
motstående, hvarjämte alla bladskaften, det allmänna så väl
som de enskilda, böja sig nedåt, så att bladformen i fig.
7 b uppstår. Hvad som gjort sensitivan så ryktbar är
dock mindre dess förmåga att sofva, utan fastmer det
egendomliga förhållandet, att det endast behöfs en lätt
vidröring för att förmå bladen att intaga samma ställning
som om natten. Ja, en retning, som man bibringat ett
småblad, kan, om den är tillräckligt stark, fortplantas ej
blott till de närbelägna småbladen, utan äfven genom
stammen till andra blad, så att slutligen hela växten blir
söfd. Efter en stunds förlopp  börjar emellertid 


<img>Fig. 7.</img>

skaften åter att höja sig, bladen vika småningom ut sig,
och när en halftimme förgått har växten återfått sitt
vanliga skick och kan nu retas på nytt.

Undersöker man sensitivan närmare, varsnar man att
öfverallt där ett småblad är fäst vid bladskaftgrenen finnes
en uppsvällning af ungefär en half mm. längd, att vidare
hvarje bladskaftgren medels en liknande, fast större
uppsvallning är fäst vid det gemensamma bladskaftet och
att detta senare vid sin nedre del äfven äger en dylik
5—6 mm. lång uppsvällning. Den inre byggnaden af
en sådan uppsvällning eller bladdyna, som det äfven heter,
är följande: innerst i midten genomdrages organet af en
del tätt sammanträngda kärlknippen, som komma från
stammen och gå ut i bladskaften och bladen; omkring
denna kärlknippering ligger en väfnad, som består af
runda, tunnväggiga, klorofyllförande och starkt
vattenspända celler, skilda från hvarandra genom tämligen stora
cellmellanrum; utåt omgifves väfnaden af en
klyföppningsfri öfverhud.

Det är efter hvad man med säkerhet vet just i dessa
bladdynor, som de förändringar äga rum, hvilka
åstadkomma bladens rörelser. Man kan öfvertyga sig härom,
ifall man skär bort ett blad med iakttagande af att snittet
går tvärs igenom bladdynan, och sedan för att snittytan

ej må torka ihop sätter växten i ett rum, där luften är
starkt mättad med fuktighet. Omedelbart efter
genomskärningen är rörelseorganet (bladdynan) retat i högsta
grad och sålunda nedåtriktat, men efter en stund höjer
det sig så småningom och återtar sin vanliga form. Berör
man nu t. ex. med en trubbig nål undersidan af
bladdynan, retas organet på nytt, det riktar sig nedåt, och
<i>samtidigt framtränger en vattendroppe från den nedre delen af
snittytan</i>.  Detta bevisar att cellerna i bladdynans
undersida till följd af retningen afgifvit vatten, och denna
åderlåtning har i sin ordning till följd att cellerna sjunka
ihop och aftaga i rymd, såsom alltid är fallet med celler,
hvilkas turgor försvagas. Äfven öfversidans celler afge
vatten och krympa ihop, men ojämförligt mindre och
långsammare än undersidans, och under sådana omständigheter 
<i>måste</i>, såsom man vid närmare eftertanke lätt inser,
organet i sin helhet böja sig nedåt. En annan fråga är
hvad som kan förmå undersidans celler att afge vatten.
Det enda sannolika är att urslemssäcken, som innesluter
cellsaften, genom den retande stöten förändras till sin
inre byggnad, så att den i stället för att såsom förut
vägra cellsaften utträde, numera genomsläpper vatten med
däri lösta salter. Inträder en sådan förändring i
urslemmet <i>måste</i> vatten utträda, för såvidt cellväggen och
urslemssäcken, såsom här är fallet, varit starkt utspända af
cellsaften. Och att en enkel stöt kan förändra urslemmets
inre byggnad innebär intet förvånande för den som vet
att blotta vidröringen är tillräcklig för att t. ex. komma
knallkvicksilfver att explodera. — Vid växternas sömn
måste man antaga, att orsaken till förändringarna i
urslemmet ligger i växlande ljusstyrka, hvilket påtagligen
ej är märkvärdigare än att t. ex. en blandning af
klorgas och vätgas exploderar, om den utsattes för direkt
solljus. I ena som i andra fallet ha vi endast att räkna
med vanliga, för våra yttre sinnen lätt tillgängliga
naturkrafter, och behöfva ingalunda taga vår tillflykt till en
särskild s. k. lifskraft, en fras, som den nutida
naturforskningen “för längesedan flyttat till vetenskapens
historiska museum“. <footnote><small>Jfr P. T. Cleve. Om kraft, Upsala 1890.</small></footnote>


Till sist ett par ord om nyttan af sensitivans rörelser.
I många fall äro dessa, utan tvifvel till stort gagn såsom
skyddsmedel mot djur, då man ju ej kan förtänka en
betande idislare, om han blir förskräckt och drar sig
tillbaka, då hela växten vid hans första angrepp i ett nu
ändrar form och kanske till på köpet låter ett par hvassa
taggar skymta fram bakom de hopvikna bladen. Men
äfven i andra afseenden har detta bladens hopfallande sin
nytta med sig. Där sensitivan växer på fritt land, har
man godt tillfälle att iakttaga, huru efter de häftigaste
störtregn och hagelskurar, då till och med de kraftigaste
växter rätt illa medfarits, de spensliga sensitivorna stå
alldeles oskadda. Den första regndroppen har vaggat
bladen i sömn och i denna ställning skadas de ej längre
af nedfallande regndroppar och hagelkorn.

<tab><tab><tab><tab><tab> —————
</chapter>

<chapter name="6. Skydd mot regn">

<big>6.  Skydd mot regn.</big>

<small>Blommornas ställning och form. — Blommornas rörelseförmåga.</small>

De skadliga invärkningar för hvilka <i>regnet</i> kan
utsätta växterna äro till stor del af samma natur som de
af vinden vållade olägenheterna. En regnskur, som piskar
löfvärket hos ett träd, oskadliggöres genom en stark
öfverhud, en rikt förgrenad närvering och elastiska bladskaft,
under det att de mekaniska väfnaderna i stam och grenar 
sätta dessa i stånd att uppbära den genom otaliga
vidhängande vattendroppar förtyngda kronan. Naturligtvis
inträffar det ofta att regnet trots alla anordningar ändå
kommer förargelse åstad; det går som hvar man vet ej
en sommar förbi utan att nederbörden på något ställe
åstadkommer förödelse i sädesfälten, där efter ihållande
eller häftigt regn grödan strå vid strå ligger slagen till
marken. Man trodde sig förr i världen kunna bibringa
stråna större bärighet genom att tillföra dem rikliga
mängder kiselsyra, och nedlade därför stora summor på
kiselsyrerika gödningsämnen, som breddes ut öfver åkrarna,
men som lika gärna kunde ha kastats i sjön, enär efter 


hvad vetenskapen sedermera visat, det varit ofullständig
förvedning i de mekaniska väfnaderna och ingalunda brist
på kiselsyra, som vållat strånas nederlag. Då dessa, som
ofta är fallet på våra sädesfält, växa så tätt, att de
ömsesidigt beskugga hvarandra uppstår nämligen af brist på
ljus ett slags sjuklighet, som hufvudsakligen tar sitt
uttryck i minskad klorofyllberedning, men äfven invärkar
menligt på de mekaniska elementens utbildning.

Hvad som emellertid hos växten är mest utsatt för
att skadas af regn är frömjölet. Det är allbekant hvilken
betydelse frömjölskornen äga för växter, huru de efter
att ha öfverförts på pistillens märke växa ned igenom
stiftet och befrukta de unga fröämnena, så att dessa
utbildas till grobara frön. Det är oss äfvenledes bekant att
det för frambringandet af en kraftig afkomma ofta är
nödvändigt att frömjölet öfverföres från en blommas ståndare
till en annan blommas pistill, och att denna öfverföring
sker dels genom vinden dels genom insekter. Det finnes
också ett femtiotal vattenväxter, hos hvilka frömjölsöfverföringen 
sker med vattnets hjälp, men i regel är vatten
och fuktighet rent af ett gift för frömjölskornen, enär
dessa vanligen uppsuga vatten med sådan begärlighet att
de till slut sprängas sönder och törstöras. Klart är äfven,
att en regnskur endast genom att skölja bort frömjölet
ur en blomma kan anställa stor skada, och för växterna
i allmänhet är det därför helt enkelt en lifsfråga att skydda
frömjölet mot regn och dagg.

De inrättningar, som växterna för detta ändamål
åvägabringa, äro så olikartade, att man om dem skulle
kunna skrifva en hel bok, hvilket också en tysk
vetenskapsman har gjort. Den växlande mångfalden af
skyddsinrättningar tyckes stå i en egendomlig motsats till det
åsyftade målets enkelhet; till stor del beror detta på
naturens vanliga förmåga att på många vägar nå samma
mål, men det har äfven sin grund däri, att samma 
anordning, som skall utestänga regnet från blommans inre,
dock måste lämna de fromjölsöfverförande insekterna fritt
tillträde. Här som annars måste vi emellertid nöja oss med
att gripa några exempel ur högen.

Det enklaste fallet är måhända det som möter oss
hos blåklockan, liljekonvaljen, linnéan m. fl. Blomkronan
är hos dessa klocklik eller bägarformig och vänder sin 
öppna ända nedåt, hvarigenom regn- och daggdroppar
hindras att intränga i dess inre, dit däremot vägen
nedifrån står öppen för insekterna. Det samma gäller om
blommorna hos vinbärsbusken, berberis m. fl., blott med
den skillnaden att det hos dessa är hela blomsamlingen
som är nedåtriktad. Hos de nu nämda växterna sluta
sig alla blombladen samman till ett skyddande tak öfver
ståndarna, men lika vanligt är att detta endast bildas af
ett eller ett par blad. Så är förhållandet hos de talrika
växterna med läppformig blomkrona, hos stormhattar,
riddarsporrar, violer samt lupiner och alla andra ärtväxter.
Hos dessa senare är det särskilt det öfversta kronbladet,
det s. k. seglet, som växer ut och lämnar det bästa skyddet;
då såsom fallet är t. ex. hos det vanliga gullregnet, dessa
blommor sitta i hängande klasar och seglet egentligen
skulle blifva nedåtvändt och sålunda af föga gagn,
upphjälpes detta därigenom att hvarje särskilt blomskaft
vrider sig ett hälft hvarf, så att den fördelaktiga
ställningen återvinnes. Ej sällan sluta blombladen så tätt
tillsamman, att såsom t. ex. hos lejongapet, ängsbollen
(Trollius) m. fl. ståndarna äro fullkomligt dolda i
blommans inre; hvad som här ej lyckas regndropparna — att
intränga i blomman — är däremot en lätt sak för humlor
och bin.

Stundom är det ej blombladen utan helt andra delar
af växten, som bilda det skyddande taket kring ståndarna.
Hos vår vanliga lind t. ex. skjuta ståndarna så långt ut
ur blomhyllet att frömjölet ofelbart skulle förstöras om
ej hvarje blomma eller blomsamling vore stäld rakt under
ett af de stora, hjärtlika örtbladen, hvilka här tjänstgöra
som skydd mot nedfallande regndroppar. Ett likartat
förhållande möter oss hos det i fuktiga lunder ofta
förekommande springkornet (Impatiens noli tangere); hos
flera arter tidbast (Daphne), hos kattostfamiljen
(Malvaceae) m. fl. äro äfven blommornas och örtbladens
inbördes ställning sådan, att de senare bilda ett skyddande
tak åt de förra. Mera sällsynt är att själfva pistillens
märke lämnar det behöfliga skyddet åt ståndarna. Så är
förhållandet hos svärdsliljorna (Iris), hvilkas blommor äga
ett stort, treklufvet bladlikt märke med hvarje flik
öfvertäckande en af de tre ståndarna.

En af våra täckaste vårväxter, den lilla blåvifvan
(Primula farinosa) tyckes vid första påseendet vara mycket
illa utrustad, då det gäller att skydda frömjölet mot regn.
Blomkronan hos denna växt består i sin nedre del af ett
rör, den s. k. pipen, på hvars insida ståndarna sitta fästa;
upptill utvidgar sig denna pip till det s. k. brämet, som
är tillplattat och nästan har formen af en tallrik.
Blommorna sitta på en bladlös stängel och äro alla
uppåtriktade, så att det synes nästan oundvikligt att i
regnväder vatten skall nedtränga i pipen och förstöra frömjölet.
En sådan olycka inträffar dock aldrig, ty kronpipen är
i sin öfre del hopsnörpt, så att visserligen insekter kunna
nedsticka sin sugsnabel i dess inre, men däremot
vattendroppar hindras att nedtränga, emedan den i pipen
inneslutna luften ej kan bortgå genom den trånga öppningen.
Ofta göres denna senare ännu trängre eller rent af
tillstänges den genom allehanda hårbildningar, knölar, fjäll
eller dylikt, ehuru naturligtvis tillstängningen aldrig får
vara så grundlig att insekterna förvägras tillträde. Den
vanliga förgätmigejen, många vif-arter, de i våra
trädgårdar odlade arterna af slägtet Phlox och många andra
växter äga blommor med skyddsinrättningar af det nu
berörda slaget.

Liksom de gröna bladen hos sensitivan antaga äfven
blombladen hos en mängd växter under natten en annan
ställning än om dagen. Vår vanliga hvita näckros är ett
exempel härpå: den som en vacker månskensnatt rott
öfver en sjö, där han vid middagstiden såg hundratals
utslagna näckrosor, har säkerligen ej blifvit litet snopen,
då han fått se huru nu alla näckrosblommorna slutit sig
och dragit sig ett stycke under vattenytan, där de nu
ligga som gröna och obetydliga knoppar. Och när man
så kommit i land och till ersättning vill bryta en ros
från närmaste nyponbuske, är det samma spektakel igen,
ty hvarenda blomma har vikit ihop sig, och man får nöja
sig med en knopp. På samma sätt bete sig tulpaner och
pioner, blåklockor, Crocus och en oräknelig mängd andra
växter. Hvad som framkallar blombladens rörelse är
emellertid mindre en växling i ljusstyrkan utan snarare
ändring i temperaturen. Man kan lätt öfvertyga sig
härom i fall man en kall och ruskig vårdag, när
crocusblommorna stå slutna i det fria, flyttar in några stånd i 
ett varmt rum, då blommorna öppna sig redan efter ett
par minuters förlopp. Genom omväxlande uppvärmning
och afkylning har man till och med kunnat förmå en
tulpanblomma att öppna och sluta sig åtta gånger på
samma dag. Det är tydligt, att den sänkning i
temperatur, som uppstår då solen undanskymmes af regndigra
skyar, måste lika väl som luftens afkylning om aftnarna
föranleda blombladen att sluta ihop sig. De ömtåliga
delarna i blommans inre erhålla härigenom ett
förträffligt skydd mot köld, men för dem af hithörande växter,
som äga upprätta blommor, ligger kanske det största
gagnet däri att regn och dagg hindras från att intränga
i blomman. — Hos en del andra växter är det ej själfva
blombladen utan blomskaften som utföra rörelserna. Den
vanliga harsyran (Oxalis Acetosella), myssikan (Asperula
odorata), ängskrassen (Cardamine), geraniumarter m. fl.
äga under vackra solskensdagar fullt upprätta blommor,
men böja i regnväder sina blomskaft, så att blommans
öppna del är nedåtvänd.

Och orsaken till dessa rörelser? Den är otvifvelaktigt 
att söka dels i förändrade turgorförhållanden i
väfnaderna, liksom hos sensitivan, dels däri att en sida af
ett organ tillväxer starkare än den motsatta. I fall t. ex.
ett utslaget blomblad växer raskare på utsidan än på
insidan måste naturligtvis bladet böja sig inåt, och är detta
fallet äfven med de öfriga blombladen sluter blomman
sig. Det förtjänar anmärkas, att blombladen i allmänhet
ej kunna utföra sina rörelser för så vidt de ej äro i stånd
att växa, och i flera fall har man iakttagit, att ett blad
vid blomningens slut är dubbelt så långt som vid dess
början. Ej sällan händer det att t. ex. en
geraniumblomma, redan innan den första regndroppen fallit, intar
den lutande ställningen, men i så fall måste detta bero
därpå, att någon af de vindstötar, som vanligen föregå
en annalkande skur, värkat som retningsmedel. Dock
må det gärna erkännas, att vår kunskap på detta område
tills vidare är tämligen ofullständig och ännu många gåtor
vänta på sin lösning.

En egendomlig motsats till de växter, med hvilka
vi nu uppehållit oss, bilda en mängd australiska Akasior
och Proteaceer. De blomma under en tid, då aldrig en
regndroppe faller, och hvarje inrättning, afsedd att skydda 
blomman för regn, vore för dessa växter en onödig utgift.
Också stå deras blommor alldeles upprätta, och de
talrika ståndarna skjuta långt öfver de små kronbladen,
rakt upp emot en himmel, från hvilken de, så länge de
lefva, aldrig ha att frukta något regn.

Men det bör ej häller förtigas, att äfven många
växter, som hade all anledning att skydda sig mot regn,
ändå stå tämligen värnlösa. I sådana fall afhjälpes denna
olägenhet dels genom blommornas talrikhet och dels
därigenom, att hvarje blomma frambringar en stor mängd
frömjöl. Exempel härpå äro våra odlade äpple- och
päronträd, som vanligen blomma så rikt, att grenarna på hösten
skulle brytas sönder under frukternas tyngd, om hvarje
blomma uppfylde sin bestämmelse. Nu förstöras, som
hvar man vet, det ojämförligt största antalet äpplebiommor,
innan de sätta frukt, och med god vilja kan man
naturligtvis häruti se ett bevis på världsförnuftets fyndighet,
men för ett världsligt förnuft ter sig det hela som ett
skäligen opraktiskt slöseri med blomblad och frömjöl.

<tab><tab><tab><tab><tab> —————
</chapter>

<chapter name="7. Skydd mot växtätande djur">

<big>7.  Skydd mot växtätande djur.</big>

<small>Behåring. — Brännhår. — Taggar. — Gifter. — Garfsyra. — Sura
salter. — Rafider. — Kulturväxternas värnlöshet. — Myror som
växtbeskyddare.</small>

Det är en af den berömde naturforskaren Darwins
många förtjänster att ha med vetenskapen införlifvat läran
om insekternas betydelse som frömjölsöfverförare. En
mängd inrättningar hos växterna, såsom blommornas färg
och doft, honungsafsöndringen i blommans inre m. m.,
låta endast förstå sig, om man uppfattar dem som
lockmedel för insekter.<footnote><small>Se vidare härom: Verdandis småskrifter n:o 21, »Färgernas
betydelse i djur- och växtvärlden».</small></footnote> Där insekternas hjälp ej är af nöden,
såsom hos gräsen, hvilkas frömjöl spridas med vinden,
finnas inga sådana lockmedel, och i trakter, där insekter
äro sällsynta, såsom fallet är på Galapagos-öarna, är brist 
på färgade kronblad och honungsproducerande organ ett
utmärkande drag för hela vegetationen.

Det kunde tyckas, som stode detta förhållande i
afgjord strid mot den af Darwin uppstälda läran om
kampen för tillvaron. I stället för hänsynslös kamp råder ju
här ett älskvärdt samarbete, genom hvilket blommorna
nå sin kärlekslycka och insekterna sitt uppehälle — ett
äktenskap som så många andra. Men i själfva värket
uppväges djurvärldens gagnande inflytande mångfaldigt
genom den skada djuren tillfoga växterna. Världen är
nu en gång så inrättad, att de djur, som ej döda och förtära
andra djur, måste lifnära sig af växter, och den växt, som
ej genom lämpliga skyddsmedel förmår göra sig åtminstone 
till en viss grad afskydd af djuren, dukar ofelbart
under, kanske sakta, men alltid säkert.

Också skydda sig växterna på tusen sätt mot en
allt för stark efterfrågan från djurens sida. Naturen visar
sig härvid på en gång uppfinningsrik och sparsam, ty
jämte en mängd särskilt mot djuren riktade skyddsmedel
finner man en mängd inrättningar, som på samma gång
de skydda växten mot värme och köld, äfven utgöra ett
förträffligt värn mot växtätande djur.

En stark kutikula t. ex.! Hos en mängd fjällväxter,
hos mjölonet och alprosen t. ex. tjänstgör den utan
tvifvel som skydd mot köld, men har dessutom det goda
med sig, att bladen hos växterna i fråga bli allt för hårda
och läderartade för att utgöra en smaklig spis åt
växtätare. En mängd växter i Australien, som genom en
tjock kutikula skydda sig mot för stark vattenafdunstning,
ha säkerligen till stor del just denna kutikula att tacka
för att de ratas af betande djur.

Sak samma med behåringen. En tät filt af torra,
luftfylla hår, som i ett torrt klimat bringa växterna en
välbehöflig nedsättning i transpirationen, gör på samma
gång bladen till en tämligen onjutbar spis. En hvar som
förtärt nypon utan att först noga bortskaffa håren i deras
inre, har fått erfara det obehag, som hårbildningar kunna
framkalla, då de komma i beröring med munnens
slemhinnor. För idislare är detta obehag säkerligen lika
känbart som för oss, och det är därför ej underligt, att så
många starkt håriga växter lämnas orörda af betande
kreatur.


Äfven sådana saftfylda hår, som afsöndra eteriska
oljor, göra växten en dubbel eller rättare sagt tredubbel
tjänst. Det är oss redan bekant, att dessa hår om dagen
skydda växten mot för stark uppvärmning och om natten
mot för stark afkylning på den grund, att ett luftlager,
mättat med dunsterna af eteriska oljor, genomsläpper
strålande värme betydligt svårare än vanlig luft. Dock
ligger ifrågavarande hårs kanske största betydelse däri,
att de göra växten onjutbar som föda för djur. De
ruta-artade växterna, som särskilt utmärka sig genom
rikedom på eteriska oljor, lämnas fullkomligt orörda äfven af
så glupska djur som sniglar, men förtäras utan tvekan
sedan de eteriska oljorna utdragits med alkohol. Det
samma gäller om en mängd andra växter, särskilt om
den i vårt land mycket spridda Greranium Robertianum.

<img l>Fig. 8</img>

En ännu mera utpräglad skyddsinrättning mot djur
möter oss i de s. k. brännhåren, som finnas hos våra
vanliga nässelarter. Dessa hår ha den egenheten att
äfven vid en lätt beröring brista sönder och utgjuta sitt
gift, men trots den kraftiga värkan de åstadkomma,
är deras inre byggnad tämligen enkel, Den
består af en enda långsträckt cell (fig. 8),
hvars vägg till större delen utgöres af
vanlig cellulosa, men i spetsen är skör som glas,
enär den där är genomträngd af kiselsyra.
Vid minsta beröring springer den yttersta delen
af håret sönder, den numera hvasskantiga
hårspetsen intränger i huden, och cellinnehållet,
som förut tryckt på cellväggen, prässas genom
den uppkomna öppningen in i såret, där det
åstadkommer den bekanta svedan. Hvad det
egentligen är för ett ämne, som framkallar
smärtan, är ännu ej med säkerhet känt; man
trodde förr att det var myrsyra, men senare
undersökningar tyckas utvisa, att äfven andra
ämnen måste vara med i spelet. Den af våra
inhemska nässelarter framkallade svedan är som
bekant snart öfvergående, men hos en del
indiska nässlor är giftet så kraftigt, att det
förorsakar häftiga inflammationer, stelkramp o. s. v.
Det är för öfrigt ej endast nässlor, utan äfven
många andra växter, som skydda sig genom 
brännhår, men de   flesta af dessa lefva uteslutande i de
varma länderna.

Oskyldigare eller åtminstone ärligare än brännhåren
äro en del andra hårbildningar, som tack vare kalk- och
kiselsyreinlagringar i cellväggen ernått en ovanlig grad
af fasthet och hårdhet. Sådana hår finnas hos många
flock- och korsblomstriga växter, hvilka i fritt tillstånd ej
röras t. ex. af sniglar, men som sedan kalken utdragits
med ättiksyra förtäras med strykande aptit. Ett ännu
värksammare skydd äga de växter, hvilkas hår bestå af
styfva, ofta stickande borst, såsom fallet är hos många
arter af de sträfhårigas familj (Borragineæ). Sniglar och
andra smärre djur hindras genom dessa från att krypa
upp på växten, och skulle de äfven komma upp, blir
själfva angreppet med mundelarna högst besvärligt, och
de möjligen afslitna styckena äro ej blott för sniglar utan
äfven för större djur tämligen onjutbara.

Om borsten förlänga sig samtidigt med att de tilltaga
i fasthet, uppstå de bildningar, som vi kalla taggar. Hos
åtskilliga i vårt land växande björnbärsarter äro årsskotten
klädda med hår och borst, som utan gräns öfvergå i
taggar, då däremot andra björnbärsarter, liksom nypon- och
krusbärsbusken äga taggar, hvilkas släktskap med
hårbildningar knappast är skönjbar. Ofta sitta de stickande
vapnen på själfva bladen, såsom fallet är hos den till
begrafningskransar ofta använda järneken, hos många
björnbärsarter och hos alla de tistelartade växterna, som
redan i vårt land ej äro sällsynta, men dock långt
talrikare i södern, där växter af de mest olika familjer kläda
sig i tistelskrud. En annan bladform är den som möter
oss hos barrträden, hos många sydländska taklöksarter
samt hos åtskilliga gräs, hvilkas blad äro smala och endast
i spetsen försedda med en tagg, men till ersättning
hopträngda i tufvor eller rosetter. Ett på alperna växande
gräs är i detta fall så väl utrustat, att det blir ett
värkligt plågoris för de betande kreaturen, som under sina
bemödanden att afbeta de omedelbart intill växande
oväpnade gräsen få nosen alldeles sönderrispad. Äfven i
vårt land finnas gräs, hvilka skydda sig genom styfva,
tillspetsade blad, men långt vanligare är att gräsbladen
tillplattas och förses med hvassa kanter, under det
samtidigt cellväggarnas hårdhet ökas genom inlagring af
kiselsyra. Att man kan skära sig på ett gräsblad är en
känd sak, och det är då lätt att förstå hvilket obehag
ett sådant måste förorsaka i en idislares mun.

I andra fall mista bladen sin förmåga att assimilera
och ombildas helt och hållet till stickande försvarsvapen.
Exempel härpå är bland andra berberisbusken samt en
mängd cactusartade växter. Dessa senare skulle i de
torra och vattenfattiga trakter, hvari de lefva, säkerligen
till stor del utrotas af törstande djur, om de ej rundt om
beklädde sig med taggar. Särskilt den saftfylda
vattenväfnaden i dessa växters inre skulle for djuren vara en
stor vederkvickelse, om den blott vore åtkomlig, men som
det nu är, ligga cactusväxterna som hoprullade igelkottar,
tjocka, trinda och välmående midt i öknen — en
ypperlig bild af själfviskheten. Stundom händer det dock, att
nöden kommer åsnorna att glömma sin medfödda
beskedlighet, och cactusväxten får då med sitt lif plikta för sin
oginhet; de törstande djuren sparka nämligen med sina
hofvar upp växten och suga ut den från undre sidan, där
inga taggar finnas.

Ett ofta återkommande drag med afseende på
taggarnas förekomst är, att de hufvudsakligen uppträda hos
buskar och andra lägre växter, då däremot träd med
resliga stammar oftast sakna taggar. En blick på
växtligheten utmed våra landsvägar är nog för att öfvertyga oss
om, huru som hagtorns-, slån-, björnbärs-, nypon- och
berberisbuskar, alla äro väpnade med tornar och taggar,
under det att däremot almar, popplar, lönnar, ekar o. s. v.
sakna dessa försvarsvapen. För dessa senare skulle också
taggar vara af föga gagn, ty deras bladvärk är redan
genom sitt upphöjda läge oåtkomligt för betande kreatur,
och mot smärre fiender, såsom insekter o. d., förmå ej
taggarna lämna något värksamt skydd. Detta är äfven
anledningen till att hos en mängd Ilex-arter (järnek)
bladen på de nedre grenarna äro besatta med de
skarpaste taggar, medan <i>på samma träd</i> de öfre grenarnas
blad fullständigt sakna hvarje tillstymmelse till beväpning.
Ännu märkligare äro kanske i detta afseende några
sydafrikanska acaciaarter, som under de första uppväxtåren,
då de ännu äro utsatta för betande djurs angrepp, äro
besatta med kraftiga taggar, men som sedan, när de växt
upp till höga träd och deras bladvärk ej längre kan nås
af kreaturen, utveckla grenar, som äga mycket små taggar 
eller helt och hållet sakna dem.

De taggbeklädda växterna, hvilka hos oss ej äro
sällsynta, tilltaga högst betydligt söderut, så att
mångenstädes hela landskapet får sin prägel af växter med
stickande yttre. Men i södern som i norden finnes det dock
ett stort antal växter, hos hvilka man ej kan upptäcka
ett spår af yttre försvarsvapen, hvarken brännhår, tjock
kutikula, borst eller taggar. Och dock visar det sig, att
just dessa till det yttre så värnlösa växter ofta äro långt
bättre skyddade än dem, hvilkas yttre djäfvulen själf
tycks ha varit med om att skapa. En tistel, den må
vara huru taggig som hälst, angripes snart nog af en
hungrande snigel, men det skall gå långt innan en till
det yttre så värnlös växt som den vanliga syran (Rumex
Acetosa) får släppa till sina blad. Förhållandet ser
underligt ut, men är i själfva värket ganska enkelt: tistelns
blad äro i och för sig välsmakande, fast deras yttre är
klädt med taggar, men hos syran finnas i bladen ämnen,
som göra dem vämjeliga för sniglarna. Med andra ord:
tistelns skyddsmedel äro yttre, mekaniska, syrans däremot
inre, kemiska.

Främsta rummet bland de kemiska skyddsmedlen
intaga de sedan gammalt välbekanta gifterna, vallmons
morfin, tobaksplantans nikotin, spikklubbans atropin och
en mängd andra s. k. alkaloider, såsom stryknin, koniin
o. s. v. Alla växter, som innehålla betydligare mängder
af dessa ämnen, undvikas sorgfälligt af de flesta betande
djur, hvilket naturligcvis icke hindrar att en enstaka
djurart kan vara okänslig för ett visst gift En växt, som
ofta odlas på våra kyrkogårdar och som i Skåne är känd
under benämningen tysk gran (Euphorbia Cyparissias)
undvikes af idislare, sniglar, gräshoppor o. s. v. på grund
af sin giftiga mjölksaft, men just denna mjölksaft är en
nödvändig beståndsdel i den näring, som en bestämd
fjärilslarv (Sphinx Euphorbiæ) behöfver för sitt uppehälle.
Denna oförmåga att lämna ett <i>absolut</i> skydd vidlåder alla
skyddsmedel, äfven de kemiska, men att för den skull
betvifla deras gagn är lika oberättigat som att tvifla på
nyttan af vapen i krig, därför att en soldat stupar med
vapen i hand.


Utom de värkliga gifterna innehålla växterna en
mängd andra ämnen, som med mer eller mindre
framgång värna dem mot djurens angrepp. En tysk
vetenskapsman, professor Stahl i Jena, har i detta hänseende
särskilt studerat växternas förhållande till sniglarna och
därvid bräkt i dagen en mängd intressanta
sakförhållanden, af hvilka några må anföras här.

Sniglarnas — de nakna sniglarnas så väl som
trädgårdssnäckornas — allmänna förekomst i vårt land är
välbekant. En art, som i Sverge är tämligen sällsynt,
nämligen den ätliga vinbärgssnäckan (Helix pomatia),
uppträder på vissa ställen i mellersta Europa så talrikt,
att man t. ex. i trakten af Genève inom en yta af en
kvadratkilometer kunnat på en dag insamla 1,200 
exemplar. En ännu större rikedom på dessa djur uppvisa
medelhafsländema, där man i vissa trakter (t. ex. Algier)
kan på en kvadratmeter uppsamla 150 exemplar af en
art, stor som vår vanliga trädgårdssnäcka. Det är klart
att växtätande djur, som uppträda i sådana massor, måste
utöfva ett högst väsentligt inflytande på hela växtligheten
i den trakt, hvari de lefva, i synnerhet då de som
sniglarna äro ganska glupska djur. För att utröna deras
aptit har Stahl anstalt särskilda fodringsförsök med en
mängd snigelarter; det visade sig då, att t. ex. af fyra
vinbärgssnäckor, som hämtats in från det fria, hvar och
en förtärde under första dygnet 1,6 gram potatis (ungefär
<small><sup>1</sup></small>/<small><sub>13</sub></small> af djurets vikt), men på det andra dygnet endast 0,6
gram; en annan, betydligt glupskare snigelart förtärde
under första dygnet 4 <small><sup>1</sup></small>/<small><sub>2</sub></small> gram potatis, men dygnet därpå
blott 2,<small>6</small> gram, och på samma sätt förhöllo sig alla
snigelarter, med hvilka man anstälde försök: första dygnet en
hejdlös matlust, som redan nästa dygn minskats med
hälften och på tredje dygnet ytterligare aftagit. Då det
naturligtvis här ej kan vara tal om att sniglarna förätit
sig och för den skull mist sin aptit, kan saken endast
förklaras så, att djuren ute i det fria befunnit sig i ett
mer eller mindre uthungrat tillstånd, och att detta varit
anledningen till deras glupskhet i förstone. Vid en
närmare granskning har det också visat sig att alla vildt
växande arter, åtminstone så många som Stahl undersökt, 
äga, någon egenskap, som göra dem mer eller
mindre obehagliga för sniglarna. Ett godt mål är därför 
en lycka, hvaraf dessa stackars djur säkerligen helt sällan
komma i åtnjutande.

Bland ämnen, som förläna växterna en for djuren
obehaglig smak, intager otvivelaktigt <i>garfsyran</i> framstå
rummet<footnote><small>Härmed är naturligtvis ej sagt, att garfsyrans <i>enda</i> betydelse
är den att utgöra skyddsmedel mot djur.</small></footnote>. Garfsyra finnes hos växter af alla slag, hos
de lägsta alger lika väl som hos de högsta blomväxter
och kan uppträda i alla växtdelar, i roten och stammen
lika väl som i blad och frukter. Dess invärkan på vart
smaksinne är som bekant högst vämjelig, men torde dock
vara ganska oskyldig i jämförelse med det obehag, som
sniglarna erfara af garfsyran. Ej blott mundelarna hos
dessa djur, utan äfven hela kroppen är så känslig för
garfsyra, att man endast behöfver låta en svag
garfsyrelösning droppa ned öfver djuret för att få se det ge sig
i väg under alla tecken till obehag. Häller man några
droppar vatten öfver en snigel, tar han saken tämligen
lugnt, men innehåller vattnet endast <small><sup>1</sup></small>/<small><sub>1000</sub></small> garfsyra,
afsöndrar djuret betydliga massor slem och söker fly undan
så fort som möjligt. En vattenlösning, som endast 
innehåller <small><sup>1</sup></small>/<small><sub>4000</sub></small> garfsyra, är nästan utan invärkan på vår
tunga, men äger dock ännu förmåga att oroa sniglarna,
om den drypes på deras hud. Det är klart att dessa för
garfsyra så utomordentligt känsliga djur endast i yttersta
nödfall angripa garfsyrehaltiga växter. Sniglarnas kanske
förnämsta älsklingsrätt är morötter, men man behöfver
endast låta torkade morotsstycken mjukas upp i vatten,
som innehåller 1 procent garfsyra, för att göra dem
odugliga till snigelföda, då däremot morotsstycken, som
uppmjukats i rent vatten, förtäras med god aptit. — Särskilt
utmärkta genom rikedom på garfsyra äro en mängd
inhemska träd och buskar, samt många örter såsom
stenbräckor, taklökar, fetknoppar (Sedum), smultronarter och
en massa andra.

Bladen hos många arter af släktena Rumex och
Oxalis — våra vanliga syror och harsyran — äga liksom vissa
arter af det utländska släktet Begonia en starkt sur smak,
beroende på närvaron af ett surt salt (kalium-bi-oxalat).
I allmänhet undvikas dessa växter af betande djur
och kunna, om de i större mängd finnas bland fodret, till 
och med invärka skadligt på djuren. Att det härvid
värkligen är det sura saltet, som värkar afskräckande,
har Stahl visat genom sina fodringsförsök: en
morotsskifva, som uppmjukats i 1 procents lösning af
kalium-bi-oxalat, lämnades i flera dagar orörd af sniglarna,
då däremot en i rent vatten uppmjukad skifva förtärdes
med vanlig glupskhet.

Liksom syrorna innehålla en mängd andra växter i
sitt inre sura safter, hvilkas värkan som skyddsmedel
mot djur säkerligen ej är obetydlig, fast den ännu ej är
undersökt. Bättre underrättade äro vi då om de växter,
hos hvilka den sura saften sipprar fram och afsätter sig
på organens utsida, såsom fallet är hos en del arter af
dunörtsfamiljen (Onagrariæ) och bland andra hos den i
våra bokskogar ej sällsynta trollörten (Circæa lutetiana).
Stängeln hos dessa växter är besatt med hår, hvilka
afsöndra en vätska, som smakar surt och liksom vanliga
syror förvandlar blått lakmuspappers färg till röd. Den
afsöndrade vätskan, som på vår tunga frambringar en
högst obehaglig smak, är mot sniglar och andra djur ett
förträffligt skyddsmedel; så snart en snigels känselhorn
kommit i beröring med håren, indrager djuret dem
ögonblickligen och lämnar växten så fort som möjligt.

En skyddsinrättning, som kommer till stånd
uteslutande genom mekaniska medel, men som icke dess mindre
är en af de lömskaste i hela växtriket, bildas af de s. k.
<i>rafiderna</i>.  Dessa äro små, för blotta ögat osynliga,
synålsformiga och otroligt hvassa kalkoxalatkristaller, som ligga
jämsides med hvarandra, ofta till ett stort antal i samma
cell. Ett utmärkt exempel på en rafidförande växt är
den äfven i vårt land vildt växande munkmössan (Arum
maculatum). Tuggar man bladen af denna växt, känner
man i första ögonblicket en sötaktig, men omedelbart
efteråt en starkt brännande smak, hvilken senare beror
därpå att de skarpa, nålformiga rafiderna inträngt i tungan.
En kanin, åt hvilken Stahl gaf ett blad af munkmössan,
bet genast i den saftigt gröna bladmassan, men drog sig
strax tillbaka under fåfänga ansträngningar att bli kvitt
den brännande tuggan, och en annan, starkt uthungrad
kanin, som förmåtts att förtära några blad af en likaledes
rafidförande växt, dog redan följande dag. Vid företagen
liköppning befanns dödsorsaken vara inflammation i 
tunntarmen — tydligen en följd af de stickande rafidernas
gnidning mot tarmväggen. Att under sådana omständigheter 
så ömtåliga djur som sniglar måste hålla sig på
vederbörligt afstånd, faller af sig själft; för dem smakar
en bit arumblad sannolikt föga bättre än hvad en med
synålar fullsatt biff skulle smaka oss. — Rafider finnas
hos en mängd liljeväxter, t. ex. scillan, pingstliljan m. fl.,
hos många orchidéer och callaväxter o. s. v.

Det får emellertid ej lämnas ur sikte, att rafiderna
lika litet som några andra inrättningar lämna något <i>absolut</i>
skydd, och man får därför ej föreställa sig att hvarje
rafidförande växt för beständigt får stå ostörd af djuren.
A andra sidan får man ingalunda af det förhållandet att
en växt förtäres af djur draga den slutsatsen, att växten
i fråga saknar skyddsmedel. Det har tvärt om visat sig
att al a växter, äfven de som åt djurens glupskhet få
offra mer än sitt skinn, alltid äga något skyddsmedel,
mer eller mindre värksamt mot olika djur — alla på ett
undantag när. Det är en del af våra kulturväxter, dessa
gynnade gunstlingar, som under årtusenden åtnjutit
människans skydd, det är en del af dessa, som under
tidernas lopp småningom förlorat sina egna skyddsmedel, och
som därför, om de lämnas åt sig själfva, snart duka under
i kampen för tillvaron. Den vanliga sallaten, som är en
a art af den vildt växande taggsallaten (Lactuca Scariola)
är bland andra ett exempel härpå: på samma gång dess
blad har mist sina taggar och blifvit allt mjukare och
renare i smaken, har växten förlorat just de egenskaper,
som fordom värnade den mot djurens bett, och den dukar
därför under, så snart den undandrages människans vård.

Det är emellertid ej endast människan, som af
egennytta spelar försyn för växterna, ty det finns äfven djur,
som äga sina kulturväxter af hvilka de lifnära sig och
som de med all makt skydda mot främmande angrepp.
Det är de idoga, intelligenta och tilltagsna myrorna, som
träda upp såsom växternas bundsförvanter mot att till
gengäld växterna förse dem med föda och i vissa fall
med tak öfver hufvudet. Mest utvecklad finner man en
sådan sammanlefnad mellan myror och växter i de varma
delarna af Sydamerika, på Java o. s. v., men äfven i vårt
land finnes exempel därpå. Hos vår vanliga asp finnas
på två eller tre af de först utvecklade bladen på hvarje 
gren honungsafsöndrande organ, som ditlocka myror i
stor mängd, och det tyckes ganska sannolikt, att
myrorna till gengäld skydda aspens löfverk mot insekter
och andra skadedjur. En svensk naturforskare, som först
fäst uppmärksamheten på detta förhållande, berättar, att
då myrorna i en del af en aspallé blifvit oroade genom
uppgräfning af jorden, förstördes bladen i denna del af
allén redan tidigt af insekter, då däremot träden i den
andra delen af allén, där myrorna fortfarande voro kvar,
förblefvo nästan oskadade.

Växter med sådana utanför blomman befintliga
honungsafsöndrande organ äro tämligen sällsynta i Europa, men
desto allmännare är deras förekomst i de varma delarna
af Sydamerika. Man har länge varit i tveksamhet om
hvad betydelsen af dessa organ är, men det synes nu
mera vara högst sannolikt att de hufvudsakligen tjäna
till att göra växten eftersökt af myror, som tillgodogöra
sig honungen och till gengäld skydda växten mot andra
djurs angrepp och särskilt mot åtskilliga andra
myrarter som höra till den sydamerikanska växtlighetens
svåraste fiender. I Brasiliens urskogar öfverraskas ofta
den resande af att möta en vandrande ström af gröna
eller färgade bladstycken, och vid närmare efterseende
befinnes denna ström bestå af myror, som alla röra sig
i samma riktning och hvar för sig föra med sig ett stycke
af ett blad. I motsatt riktning ila andra myror af samma
slag, och följer man dessa kommer man slutligen till ett
träd eller en buske, som är besatt med tusentals myror,
alla sysselsatta med att ur bladen utskära stora stycken
för att, sedan detta skett, sälla sig till den hemåtvändande
skaran. Ett träd, som varit utsatt för ett besök af dessa
myror, de s. k. bladskärarna, företer en högst bedröflig
anblick, ty hela trädet är aflöfvat, och af bladen finnas
endast de gröfre närverna kvar.

Naturligtvis angripas ej alla arter af dessa djur, ty
en stor del äga i en tjock kutikula, rikedom på eteriska
oljor o. s. v. ett godt skydd och lämnas därför orörda af
bladskärarna. Men af ett egendomligt brasilianskt träd,
som infödingarna kalla Imbauba och vetenskapsmannen
Cecropia adenopus finner man jämte en mängd fullt oskadda
exemplar äfven sådana, som fullkomligt förstörts af
bladskärarna. Detta förefaller egendomligt, ty det tyckes svårt
att förstå huru till det yttre fullkomligt lika individer af
samma art kunna äga en så olika motståndskraft. Men
gåtan får sin lösning om man någorlunda omildt stöter
till ett oskadadt Imbaubaträd. Ögonblickligen framrusa
då skaror af rasande myror, som kasta sig öfver
orostiftaren, bita sig fast i hans hud och låta honom dyrt
umgälla sin klåfingrighet. I ett af bladskärarna härjat träd
finner man däremot aldrig några myror, och detta i
förening med den omständigheten, att ett af myror bebott
träd aldrig antastas af bladskärare, gör det höjt öfver
allt tvifval, att Imbaubaträdet just i myrorna äger sitt
bästa skydd mot bladskärarna.

Frågan blir då hvad som kan förmå myrorna att
med sådan ifver vårda sig om Cecropia adenopus.
Närmaste anledningen är helt enkelt den, att myrorna strida
för hus och hem då de försvara Imbaubaträdet, ty i dettas
inre ha de slagit upp sina bopålar. Trädets stam och
grenar äro nämligen ihåliga, och på vissa ställen af
stammen (omedelbart under hvarje sidoknopp) finnes en
fördjupning, innanför hvilken väfnaderna äro tunnare och
mjukare än på andra ställen af stammen. Just på detta
ställe bana myrorna sig väg till den inre håligheten, och
väl inkomna dit, inrätta de sig så bekvämt som möjligt,
lägga ägg o. s. v. Men Imbaubaträdet består sina
försvarare ej endast husrum utan äfven mat. Ger man akt
på några af de tusentals myror, som springa omkring på
trädets grenar, varsnar man snart, att de ej blott röra
sig mellan marken och boet utan äfven bege sig högt
upp i de obebodda grenspetsarna och bladen. På undre
sidan äro bladskaften beklädda af ett sammetslikt
håröfverdrag, och inbäddade i detta ligga en mängd små
äggformiga kroppar, som till det yttre påminna om
insektägg, men som påtagligen äro bildningar från växten, enär
de äro omgifna af en vanlig öfverhud, som på ett ställe
till och med bär en klyföppning. Det är just dessa
bildningar, som utgöra föremål för myrornas traktan och
sträfvan; deras inre utgöras nämligen af rundade celler
fylda med ägghvita och andra näringsämnen, för hvilkas
skull de afplockas af myrorna, som genast föra dem till
sina bostäder. Allt efter som dessa bildningar, hvilka
efter sin upptäckare blifvit kallade de Müllerska
kropparna, bortföras af myrorna, utväxa från bladskaften nya,
som åter afhämtas o. s. v. Då det ej gärna kan antagas,
att växten utan gagn skulle göra sig af med så dyrbara
näringsämnen som ägghvita och feta oljor, måste man
uppfatta de Müllerska kropparna såsom en inrättning
särskilt afsedd att medels försvarsmyror skydda trädet mot
bladskärarna.

Anordningar, som i det stora hela öfverensstämma
med Imbaubaträdet, finnas äfven hos några sydamerikanska
akaciaarter och hos några andra växter dessutom. En
mängd arter af de mest olika familjer, men till största
antalet växande i de varma länderna, äga på blad och
stammar honungsafsöndrande organ, som utan tvifvel tjäna
till att fästa försvarsmyror vid växten, men en närmare
redogörelse för dessa ting medger ej utrymmet.

<tab><tab><tab><tab><tab> —————
</chapter>

<chapter name="8. Skyddsmedlens uppkomst">

<big>8.  Skyddsmedlens uppkomst.</big>

<small>Kamp för tillvaron. — Ärftlighet. — Variation.</small>

Det återstår nu att besvara den fråga, som säkerligen 
långt för detta runnit upp i mången läsares hjärna:
på hvad sätt ha alla dessa skyddsmedel kommit till stånd?
Och denna fråga leder oss öfver till ett annat, vidare
spörsmål: huru ha alla de olika växt- och djurarterna
uppkommit?

Den världsåskådning, som vanligen kallas den
idealistiska, svarar härpå, att hvarje organisk varelse, hvarje
djur eller växtart är en mer eller mindre lyckad
realisation af en skapartanke; kaninen, som lefver af rötter
och blad, och munkmössan, som med sina rafider söndersargar 
kaninens tarmkanal, ha sålunda enligt denna lära
förefunnits som idéer i skaparens hjärna, långt innan de
kläddes i materiens skrud.

Den världsåskådning, som den nutida naturvetenskapen 
tvingar oss att antaga, anser däremot att de organiska 
varelserna bildats efter samma lagar för orsak och
värkan, som möta oss inom den oorganiska naturen, och
lär dessutom att de nu lefvande högst organiserade djur 

och växtarterna under oändliga tidsrymder utvecklats ur
andra lågt stående former, af hvilka de ofullkomligaste
måhända utgjorts af små, för blotta ögat osynliga
urslemsmassor, s. k. monerer.

De viktigaste af de fakta, på hvilka naturvetenskapen
stöder denna sin lära om de högre formernas utveckling
ur de lägre, äro i korthet följande:<footnote><small>En utförligare framställning af utvecklingsläran finnes i
Verdandis småskrifter n:o 1, »Om människans ursprung».</small></footnote>

Främst möter oss det förhållandet, att alla organiska
varelser föröka sig så starkt, att, såsom Darwin säger,
jorden, om ingen tillintetgörelse funnes, snart skulle bli
betäckt med en enda arts afkomma. Om man t. ex.
antoge, att en enårig växt endast frambrakte tvänne frön,
skulle det om fröna år efter år alstrade lefnadsdugliga
plantor, efter tjugo års förlopp finnas en million individer
af denna växt. Elefanten anses fortplanta sig
långsammast af alla kända djur, men efter hvad man beräknat
skulle dock afkomman af ett enda elefantpar efter 700
år utgöra nitton millioner. En enda köttfluga frambringar
20,000 larver, som utveckla sig så hastigt, att de på fem
dagar äro fullvuxna; om man antoge, att hvar och en
af de 20,000 under sommarens trenne månader förökade
sig på samma sätt, skulle afkomman af den första flugan
vid sommarens slut utgöra ett hundra millioner millioner
millioner.

Men ett så stort antal flugor finnes sannolikt ej vid
något gifvet tillfälle i hela världen. Det ojämförligt
största antalet förtäres af andra djur, af fåglar, kräldjur
och insekter, och en stor mängd förstöres af regn, hagel,
torka o. s. v. Och samma oblida makter, hvilka göra
flugan så stort afbräck, invärka också icke blott på andra
djur utan också på alla växter. Man har t. ex. funnit
att af 357 plantor, som sköto upp på ett jordstycke af
en meters längd och <small><sup>2</sup></small>/<small><sub>3</sub></small> meters bredd, nådde endast 67
sin fulla utveckling och återstoden förstördes af sniglar
och insekter. På en halfannan kvadratmeter stor ängsbit
växte tjugo arter tillsammans, så länge marken af betades,
men då boskapen ej längre fick tillträde, och växterna
härigenom kommo i tillfälle att fritt utveckla sig, sköto
de starkaste upp och förträngde de svaga, så att af de 

tjugo arterna endast elfva blefvo kvar. Det är detta de
bättre lottades vidlifblifvande i kampen för tillvaron, som
förstås med uttrycket <i>naturligt urval</i>. 

Så häftig och hänsynslös kampen för tillvaron än
är, utgör den dock ett väsentligt villkor för allt
framåtskridande och all utveckling i naturen. Ty de individer,
som utgallras i denna strid, äro just de svagaste, de minst
härdiga, med ett ord, de som äro minst lämpliga att
lefva, under det att de bäst utrustade lefva kvar och
fortplanta sig. De egenskaper, genom hvilka de
öfverlefvande vunno sin seger, gå tack vare <i>ärftlighetens</i> lag
till stor del i arf på dessas afkomlingar, mellan hvilka
en ny kamp för tillvaron uppstår, ur hvilken de bäst
lottade gå som segrare, fortplanta sig o. s. v. Utom
kampen för tillvaron är sålunda ärftligheten ett
oundgängligt villkor för all utveckling, och den ena
förutsättningens värklighet är lika påtaglig som den andras. Att
barn af en rödhårig moder bli rödhåriga, att blå eller
bruna ögon gå i arf, att begåfvade föräldrar vanligen äga
begåfvade barn, äro allbekanta fakta, och hvad som
härvidlag gäller om människan, gäller äfven den öfriga delen
af naturen. Öfver allt är det en bestämd regel att
egenskaper, karaktäristiska för föräldrarna, gå i arf på
afkomman. <footnote><small>På senare tider har man med allt större skärpa börjat häfda
den åsikten, att egenskaper, som individen under sin lifttid förvärfvat,
ej gå i arf. Hos hönsfåglarna uppträda någon gång individer, som i
stället för fyra äga fem tår, och genom att sammanpara dylika
exemplar har man i Frankrike lyckats frambringa en femtåig hönsras;
däremot anses det vara fåfäng möda att t. ex. genom afhuggning af
en tå, fortsatt genom än så många generationer, söka framalstra en
tretåig hönsras. — En pianists musikaliska öra kan ärfvas, hans under
lifstiden förvärfvade fingerfärdighet däremot icke. Frågan är tydligen
af stort intresse, särskilt för moral-läran, men lämnar själfva kärnan i
darwinismen oberörd. Det bör för öfrigt anmärkas, att ännu många
framstående vetenskapsmän hålla fast vid den gamla läran om förvärfvade 
egenskapers ärftlighet, så att frågan för närvarande kan anses öppen.</small></footnote>

Men hvarken kampen för tillvaron eller ärftligheten
räcka till för att förklara utvecklingen. I all utveckling
ligger framträdandet af något nytt, men det naturliga
urvalet i och för sig kan lika litet som en sjukdomsepidemi 
frambringa något nytt, och ärftligheten är ju ingenting 
annat än ett bibehållande af föräldrarnas egenskaper. 
Vore därför afkomman absolut lik fadern eller modern
skulle ingen utveckling vara möjlig. Men så är ej fallet.
Redan den omständigheten, att en son aldrig är
fullkomligt lik sin far eller en dotter sin mor, visar att
afkomman har en bestämd benägenhet att variera, d. v. s.
antaga egenskaper, som föräldrarna ej ägde. Man behöfver 
endast en sommardag gå ut på en äng för att finna,
att en mängd växter, som påtagligen tillhöra samma art,
skilja sig från hvarandra ej blott till storlek utan äfven till
bladens behåring, blommornas färg och form o. s. v. Den
vanliga fågelörten (Polygala vulgaris) uppträder än med blå
blommor, än med röda eller violetta och stundom med
rent hvita; prästkragen (Chrysanthemum Leucanthemum)
finner man än nästan glatt, än starkt hårig, än med
djupt flikiga, än med endast sågade blad. Ännu tydligare 
framstår detta variationsbegär, om vi kasta en blick
på kulturväxterna. De olika potatissorterna, som odlas i
vårt land och som äro hvarandra så olika med afseende
på blommornas färg och jordknölarnas form och smak,
härstamma dock från en enda art, som i tidernas längd
splittrats i så många olika former. Af äppelträdet finnes
det i Europa omkring tusen olika varieteter, som alla
härstamma från en gemensam urform, och en lika stor
variationsförmåga äga många vildt växande arter, fastän
mångfalden af former här lättare undgår uppmärksamheten.

En arts varieteter kunna ofta vara skilda från
hvarandra genom så många och så viktiga kännetecken, att
de jämförda med hvarandra, te sig som själfständiga arter.
Också är uppfattningen af hvad som är art och varietet
mycket olika hos olika naturforskare, och det händer ej
sällan att former, som af den ene anses som varietet af
en enda art, af en annan förklaras vara lika många
själfständiga arter. I allmänhet följer man emellertid den
grundsatsen, att så länge tvänne djur- eller växtformer,
de må för öfrigt vara huru olika som hälst, sammanbindas
genom mellanformer, äro de att betrakta som varieteter
af samma art. Men häraf följer också, att om t. ex.
mellan tvänne växtformer, som i väsentliga hänseenden
skilja sig från hvarandra, mellanformerna dö ut och
försvinna, bli de båda kvarlefvande formerna likstälda med
dem som man kallar arter. Ett sådant mellanformernas
utdöende är mycket vanligt i naturen och står i samband 
därmed att <i>kampen mellan besläktade former alltid är den
hetaste</i>.  Ty sådana arter fylla i det närmaste samma plats
i naturens hushållning, de fordra samma slags föda, äro
utsatta för samma faror o. s. v., och om därför den
ena formen har äfven en helt obetydlig fördel
framför den andra, får den starkare lätt öfverhand och utrotar
den svagare.

Det är hufvudsakligen dessa trenne <i>fullt bevisade</i>
sakförhållanden (variation, ärftlighet och kamp för tillvaron),
som bilda grundvalen för utvecklingsläran. Det behöfs i
sanning hvarken rik fantasi eller öfverdrifven tankeskärpa
för att inse, att då dessa faktorer äro värksamma, <i>måste</i>
under tidernas lopp de organiska varelserna drifvas fram
mot en allt högre och högre fullkomlighet. I fria
naturen bli förhållandena emellertid ofta högst invecklade, så
att t. ex. en egenskap, som på en punkt af jorden kan
vara till stort gagn för en art. på en annan punkt kan
vara rent af skadlig. Af vissa fågelarter kan man i våra
skogar stundom få se ett enstaka exemplar med alldeles
hvit fjäderdräkt; en sådan individ skulle i fjälltrakter, där
marken under en stor del af året är hvit, betydligt
lättare undgå sina fienders uppmärksamhet än sina grå eller
brunfärgade kamrater och sålunda i kampen för tillvaron
vara bättre lottad än dessa, men i sydligare skogstrakter
är förhållandet tydligen omvändt. På en afskild ö, där
växtätande djur äro sällsynta, är utbildningen af taggar
och öfver hufvud taget skyddsmedel emot djur en onödig
lyx, och de former, hos hvilka en antydan till sådana
bildningar möjligen uppträder, äga här ej någon fördel
framför de andra och bli därför ej förhärskande. På ön
Sankt Helena, där växtligheten under lång tid frodats
ostörd af betande fyrfotadjur, var densamma vid
européernas ankomst nästan alldeles värnlös mot djurens
angrepp och förstördes därför snart af de importerade
getterna, under det att införda europeiska växter, som under
årtusenden härdats i kampen mot djurvärlden,
bemäktigade sig terrängen.

Från denna synpunkt blir närvaron af taggar, rafider,
garfsyror och dylikt lätt att förstå, ty det är klart, att
just de individer, som ägt den största garfsyrehalten, de
starkaste taggarna o. s. v., fått stå jämförelsevis orörda,
de ha fortplantat sig och lämnat sina fördelaktiga 
egenskaper i arf åt sina afkomlingar; af dessa ha åter de,
som varit sämst lottade, gallrats ut o. s. v.

En sådan utgallring af sämre lottade försiggår ännu
i dag och kommer sannolikt att fortgå en lång tid bortåt.
Man gör sig vid tanken härpå ovilkorligen den frågan:
hvart leder hela denna utveckling? Kommer ej hela
jordytan en dag att vara beklädd endast med nässlor, tistlar
och dödligt giftiga växter? Man har ju liknat den
organiska världen vid ett träd, där de yttersta gröna bladen
representera de nu lefvande arterna, de äldre, förtorkade
grenarna de utdöda stamarterna och själfva stammen den
för alla gemensamma urformen. Men måste man ej — 
för att nu begagna samma bild — ledas till den tron,
att de öfre grenarna, ju mer de växa ut, bli allt mer
taggbeklädda, allt mer giftbemängda, och blir ej framtidens
lif en med allt skarpare vapen förd strid mellan arterna,
ett i evighet fortsatt söndersargande af alla känsligare
organiska varelser? Och hvad är under sådana
omständigheter all världens utveckling värd?

Till en viss grad är nog en sådan förmodan 
berättigad. Men det är att märka, att hvad som gäller om
växterna, gäller ej i samma mån om djuren. Hos växterna
finnes obestridligen en förmåga att handla, d. v. s.
företaga värksamhetsyttringar, afpassade efter ändamål, men
denna förmåga är hos dem ytterst begränsad emot hvad
fallet är hos djuren. Och i samma mån handlandet
utvecklas, visar det sig att individens omsorg uteslutande
om sig själf upphör att vara den enda förutsättningen för
ett släktes bestånd. Ju högre utvecklade djuren äro,
desto tydligare kan man hos dem spåra en sträfvan att
afpassa sina handlingar så, att ej blott individen själf
utan äfven afkomman får gagn däraf: egoismen har adlats
till föräldrakärlek. Vidare är det klart, att de arter,
hvilka minst hindra hvarandra i sitt görande och låtande,
äga en jämförelsevis större utsikt att lefva kvar, och
ännu bättre äro utsikterna för dem, som ömsesidigt kunna
vara hvarandra till gagn och mellan hvilka fredligt
samarbete ersätter striden om lifvet.

Klarast framstår denna sanning, om man tar hänsyn
till människan sådan hon är efter att hafva arbetat sig
upp till en makt, som omskapar och förbättrar naturen.
Huggormar och deras afföda slår hon ihjäl, tistel och törne 
utrotar hon, men hvetet och drufvan tar hon i sitt hägn,
och fastän nu långt borta, kommer nog en gång den dag
att gry, då människan gjort hela jorden till sin. Och
från den synpunkten blir de organiska varelsernas stora
träd, det lefvande världsträdet, likt den lilla sydafrikanska
acaciatelningen, hos hvilken i förstone kampen för
tillvaron tvungit fram taggar, men som sedan, när striden
mot yttervärlden efterträdts af ett samarbete mellan de
öfversta grenarna, låter taggarna falla och breder ut sin
krona i solljuset.

<tab><tab><tab><tab> ———>•<———
</chapter>


